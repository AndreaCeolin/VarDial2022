{"id": "1707992", "revid": "1573940", "url": "https://it.wikipedia.org/wiki?curid=1707992", "title": "Chlamydotis macqueenii", "text": "L'ubara asiatica (Chlamydotis macqueenii ()) \u00e8 un uccello della famiglia degli Otididi diffuso dal Medio Oriente alla Cina centrale.\nDescrizione.\nDimensioni.\nIl maschio misura 65-75 cm di lunghezza, per un peso di 1800-3200 g; la femmina misura 55-65 cm di lunghezza, per un peso di 1200-1700 g.\nAspetto.\nL'ubara asiatica \u00e8 strettamente imparentata con l'ubara e solo di recente \u00e8 stata riconosciuta come una specie distinta. Studi recenti riguardanti il comportamento, il canto e la genetica hanno infatti dimostrato che esistono differenze significative tra le due. \"Chlamydotis macqueenii\" \u00e8 un'otarda di medie dimensioni, dal piumaggio relativamente chiaro e dal corpo slanciato. A differenza della maggior parte delle otarde, esibisce un certo livello di dimorfismo sessuale. Il maschio adulto \u00e8 significativamente pi\u00f9 grande della femmina e presenta una serie di piume ispide pi\u00f9 lunghe e pi\u00f9 appariscenti sulla parte posteriore del vertice, sul collo e sul petto e delle tracce di nero ai lati di quest'ultimo. Gli adulti di entrambi i sessi mostrano sulla parte superiore un piumaggio grigio-\"beige\" piuttosto chiaro con macchioline e punti di colore marrone scuro che si fanno pi\u00f9 discreti sulle copritrici alari. Sulla coda vi sono tre larghe fasce blu-grigie ben visibili. Il vertice \"beige\" \u00e8 talvolta mascherato da una fascia di piume erettili bianche; il resto della faccia \u00e8 grigio-\"beige\" chiaro. Una lunga fascia nerastra costituita da piume filamentose ed erettili scende da ogni lato del collo biancastro fino al petto. Le parti inferiori sono chiare e le zampe verde oliva o giallo paglierino.\nVoce.\nL'ubara asiatica \u00e8 quasi sempre silenziosa.\nBiologia.\nL'ubara asiatica \u00e8 pi\u00f9 portata alle abitudini erratiche della sua cugina africana.\nLa parata nuziale \u00e8 molto spettacolare, come quella delle altre otarde. I maschi sollevano le lunghe piume bianche della gola mentre gettano la testa all'indietro. Il pennacchio bianco del collo oscilla mentre trotterellano in cerchio e si muovono a zig-zag. L'ubara asiatica si trova spesso da sola o in coppia, ma in inverno si possono osservare grandi assembramenti di esemplari.\nVolo.\nL'ubara asiatica \u00e8 in grado di effettuare voli su lunghe distanze, in quanto \u00e8 dotata di ali grandi e potenti, ma generalmente preferisce correre o accovacciarsi e nascondersi quando deve affrontare un pericolo.\nAlimentazione.\nL'ubara asiatica \u00e8 onnivora. Si nutre di cavallette, grilli, piccoli vertebrati, lucertole e serpenti, ma nel suo menu rientrano anche semi, bacche, giovani germogli e foglie.\nRiproduzione.\nNonostante le differenze di longitudine, la stagione di riproduzione non subisce grandi fluttuazioni. In Pakistan va da marzo ad aprile. Il nido \u00e8 una semplice depressione che l'uccello crea grattando per terra. Sceglie la sua posizione vicino a un cespuglio, in modo che sia al sicuro dai predatori. Vengono deposte da due a quattro uova. L'incubazione dura circa 24 giorni. I pulcini sono ricoperti da un piumino \"beige\" screziato di macchie nere, bianche e seppia, che gli conferisce un perfetto camuffamento nel loro ambiente abituale.\nDistribuzione e habitat.\nL'ubara asiatica \u00e8 un uccello caratteristico dei deserti e dei terreni semi-aridi dell'Asia, dal Medio Oriente fino alla Mongolia. Sono uccelli migratori che nidificano in primavera principalmente in Asia centrale e svernano nel sud del continente, in Pakistan e Medio Oriente; tuttavia, parte della popolazione, quella stanziata nelle regioni pi\u00f9 meridionali, \u00e8 sedentaria. La linea di demarcazione geografica tra le due specie di ubara, asiatica e africana, passa per la penisola del Sinai. \u00c8 improbabile che alcuni di questi uccelli riescano a raggiungere l'Europa occidentale, in quanto a causa della caccia sono stati praticamente estirpati dal Vicino Oriente.\nLa specie \u00e8 diffusa in Medio Oriente, dall'Arabia fino all'Iran e al Pakistan orientale, ed \u00e8 presente anche dal nord-ovest del Kazakistan fino alla Mongolia e alla Cina. Sverna dal golfo Persico all'India.\nConservazione.\nNella parte occidentale dell'areale la specie \u00e8 stata pressoch\u00e9 sterminata dai falconieri arabi, che la consideravano la migliore delle prede. Se gli eccessi della caccia sono una delle cause della diminuzione dei suoi effettivi, \u00e8 il degrado ambientale il responsabile principale. Fortunatamente, il governo dell'Arabia Saudita ha compiuto sforzi significativi per assicurare la gestione e la conservazione delle specie. La IUCN la considera \u00abspecie vulnerabile\u00bb (\"Vulnerable\")."}
{"id": "1707994", "revid": "113836006", "url": "https://it.wikipedia.org/wiki?curid=1707994", "title": "N\u00fcrnberg Ice Tigers", "text": "I N\u00fcrnberg Ice Tigers sono una squadra di hockey su ghiaccio tedesca che milita nella DEL. La franchigia gioca le sue partite a Norimberga presso l'Arena N\u00fcrnberger Versicherung. La squadra venne fondata nel 1980 come \"EHC 80 N\u00fcrnberg\", per poi cambiare nome in N\u00fcrnberg Ice Tigers nel 1995/96: l'EHC80 resta la societ\u00e0 madre della compagine bavarese, militante nelle divisioni minori e nelle categorie giovanili. \nCon la stagione 2005-06 la squadra pass\u00f2 alla denominazione di Sinupret Ice Tigers, come un prodotto commercializzato dallo sponsor principale Bionorica AG, la compagine ha conservato il diritto sul nome con un accordo decennale. A causa di problemi finanziari nel 2009 la sponsorizzazione fu ritirata; successivamente la squadra venne acquisita dal gioielliere Thomas Sabo, assumendo il nome di Thomas Sabo Ice Tigers. Nel 2020 il club ha assunto nuovamente la denominazione originaria di N\u00fcrnberg Ice Tigers. \nTra i maggiori successi si contano due secondi posti in campionato, rispettivamente nel 1999 e nel 2007, e una semifinale di Spengler Cup raggiunta nel 2018. \nRosa attuale.\nAllenatore: Beno\u00eet Laporte"}
{"id": "1707995", "revid": "131358", "url": "https://it.wikipedia.org/wiki?curid=1707995", "title": "Enyimba", "text": ""}
{"id": "1707996", "revid": "131358", "url": "https://it.wikipedia.org/wiki?curid=1707996", "title": "Enyimba F.C.", "text": ""}
{"id": "1707997", "revid": "131358", "url": "https://it.wikipedia.org/wiki?curid=1707997", "title": "Enyimba FC", "text": ""}
{"id": "1707999", "revid": "287204", "url": "https://it.wikipedia.org/wiki?curid=1707999", "title": "Etoile Sportive Du Sahel", "text": ""}
{"id": "1708000", "revid": "33751", "url": "https://it.wikipedia.org/wiki?curid=1708000", "title": "Esperance Tunis", "text": ""}
{"id": "1708002", "revid": "110157", "url": "https://it.wikipedia.org/wiki?curid=1708002", "title": "Broken Social Scene (album)", "text": "Broken Social Scene \u00e8 il terzo album del gruppo indie rock canadese Broken Social Scene.\nTra i collaboratori dell'album vi sono alcuni artisti gi\u00e0 in contatto con la band, tra cui k-os, Jason Tait (The Weakerthans) and Murray Lightburn (The Dears).\nVinse una nomination nel 2006 ai Juno Awards, nella categoria \"Alternative Album of the Year\" (\"miglior album di musica alternativa\")."}
{"id": "1708003", "revid": "648716", "url": "https://it.wikipedia.org/wiki?curid=1708003", "title": "Ueno (Mie)", "text": " \u00e8 stata una citt\u00e0 della prefettura di Mie, in Giappone. Fondata nel 1941, il 1\u00ba novembre 2004 la municipalit\u00e0 di Ueno \u00e8 stata soppressa e fusa con altri centri per formare la citt\u00e0 di Iga.\nNel 2003 la citt\u00e0 aveva una popolazione di abitanti ed una densit\u00e0 di 316,26 persone per km\u00b2. L'area totale era di .\nLe attrazioni principali di Ueno sono il \"Castello di Iga-Ueno\" e il \"Museo Ninja di Iga\"."}
{"id": "1708006", "revid": "729019", "url": "https://it.wikipedia.org/wiki?curid=1708006", "title": "Thomas MacQueen", "text": "Quando era ancora un maggiore, MacQueen mostr\u00f2 un esemplare di otarda a cui aveva sparato al British Museum of Natural History; questo uccello verr\u00e0 in seguito chiamato in suo onore \"Chlamydotis macqueenii\"."}
{"id": "1708010", "revid": "827882", "url": "https://it.wikipedia.org/wiki?curid=1708010", "title": "Farina bona", "text": "La farina b\u00f3na o farina sec'a \u00e8 un prodotto tradizionale della Valle Onsernone. Si tratta di una farina di granoturco, ottenuta macinando molto finemente la granella tostata. In passato integrava quotidianamente la dieta degli Onsernonesi accompagnata a latte, acqua o vino.\nStoria.\nIl cambiamento delle abitudini alimentari intervenuto nel secondo dopoguerra ne fece diminuire progressivamente l'importanza. La produzione venne poi completamente abbandonata alla fine degli anni '60 del Novecento, dopo la cessazione dell'attivit\u00e0 dell'ultimo mugnaio onsernonese.\nLe iniziative e le ricerche sviluppatesi in seguito al restauro del mulino di Loco, realizzato dal Museo Onsernonese nel 1986, sono riuscite a risvegliare alla memoria questo antico prodotto ed a farne riprendere timidamente la produzione.\nLa segnalazione di \u201cprodotto dell'arca slow food\u201d da parte di Meret Bissegger, l'impegno del docente Ilario Garbani-Marcantini ed il coinvolgimento dell'Istituto scolastico vallerano hanno in seguito permesso di approfondirne la conoscenza storica, soprattutto facendo capo alle testimonianze raccolte a Vergeletto, creando le premesse per un miglioramento del prodotto e della produzione e permettendo cos\u00ec di far conoscere la \"farina b\u00f3na\" ben al di l\u00e0 dei confini della Valle Onsernone.\nL'origine della \"farina b\u00f3na\" non \u00e8 nota. La testimonianza pi\u00f9 antica finora conosciuta si trova nei quaderni lasciati da Serafino Schira di Loco (1826-1914). L'autore vi elenca alcuni prodotti a base di farina b\u00f3na e d\u00e0 una succinta descrizione del modo di produzione.\nTestimonianze orali e scritte certificano inoltre la produzione di \"farina b\u00f3na\" a Vergeletto. Qui la granella tostata e macinata veniva e viene tuttora\nchiamata \u201cfarina sec'a\u201d. Questa denominazione \u00e8 da ricondurre all'intento di distinguerla dalla \u201cfarina verda\u201d, macinata senza tostatura.\nNella memoria di diversi anziani di Vergeletto rimane ancora vivo in particolare il ricordo della \u201cfarina sec'a\u201d prodotta dalla signora Annunziata Terribilini, detta Nunzia (1883-1958).\nPer la produzione della \"farina b\u00f3na\" venivano usate diverse variet\u00e0 di granoturco, provenienti perlopi\u00f9 dal piano (Locarnese e Ticino in generale). Vi sono per\u00f2 pure testimonianze di piccoli quantitativi di mais coltivato in valle.\nLa tostatura avveniva usualmente nei mulini stessi, in una speciale padella posata sul fuoco.\nSembra che il processo di tostatura presentasse delle differenze regionali. A Vergeletto la Nunzia tostava il mais fino a che almeno un terzo circa dei chicchi fosse scoppiato e avesse messo una specie di cresta (da qui il nome di \"gh\u00e8l\" - galli in italiano - dato ai chicchi tostati). L'ultimo mugnaio attivo a Loco, Remigio Meletta scartava invece accuratamente tutti i chicchi scoppiati. Si pu\u00f2 ipotizzare che questa cernita fosse dovuta ad una difficolt\u00e0 di macinatura del prodotto dalla consistenza troppo eterogenea\nLa macinatura, che concludeva il processo di produzione, doveva essere molto fine, cos\u00ec da ottenere, come testimonia lo Schira, una farina dalla consistenza \"paragonabile a un filo di seta\". Questo era possibile unicamente con l'impiego di macine molto lisce, regolari e prive di rigatura, come si trovano per esempio ancora oggi nei mulini in rovina di Vergeletto o fra le pietre molitorie raccolte dal Museo Onsernonese.\nIn cucina.\nMentre in tempi passati la si mangiava mescolata ad acqua o latte (freddo o caldo), con mirtilli, fragole o vino, oggi il suo utilizzo \u00e8 molto disparato: la \"farina b\u00f3na\" pu\u00f2 essere impiegata per la preparazione di gelato , birra, grissini, biscotti, mousse, torte, Sp\u00e4tzle, minestre e cos\u00ec via."}
{"id": "1708018", "revid": "1573940", "url": "https://it.wikipedia.org/wiki?curid=1708018", "title": "Chlamydotis", "text": "Chlamydotis \u00e8 un genere di grossi uccelli della famiglia Otididae.\nTassonomia.\nComprende due specie, in passato considerate conspecifiche:\nDistribuzione e habitat.\nL'ubara nidifica alle Canarie ed in Nordafrica. L'ubara asiatica vive in Asia sud-occidentale.\nNididicano nei deserti ed in altre aree sabbiose molto aride."}
{"id": "1708019", "revid": "1543377", "url": "https://it.wikipedia.org/wiki?curid=1708019", "title": "Giuseppe Gen\u00e9", "text": "Biografia.\nSi laure\u00f2 all'universit\u00e0 di Pavia e rimase nella stessa universit\u00e0 come assistente di Giacomo Zendrini, professore di Storia naturale. Nel 1831 professore di Zoologia all'Universit\u00e0 di Torino e condirettore del Regio museo di storia naturale, come successore di Franco Andrea Bonelli. \nL'attivit\u00e0 di Gen\u00e9 \u00e8 consistita soprattutto nella descrizione morfologica delle specie animali e nella loro classificazione in base ai dettami dell'anatomia comparata di Georges Cuvier. Su queste basi increment\u00f2 la raccolta del Museo di storia naturale. Svolse numerosi studi sugli insetti nocivi \"all'agricoltura, agli animali domestici, ai prodotti delle rurale economia\" e sui mesi necessari per combatterli. Suo successore alla cattedra e alla direzione del Museo fu Filippo De Filippi, anch'egli proveniente dall'universit\u00e0 di Pavia, il quale fu uno dei primi seguaci del Darwinismo in Italia.\nL'opera pi\u00f9 importante di Gen\u00e9, \"Storia naturale degli animali esposta in lezioni elementari\" usc\u00ec postuma a cura del suo successore.\nIl Comune di Torino gli ha intitolato una via, nella zona di Porta Palazzo. Una lapide lo ricorda nel Cimitero Momunentale di Torino."}
{"id": "1708020", "revid": "287204", "url": "https://it.wikipedia.org/wiki?curid=1708020", "title": "Piana dei Colli", "text": "La Piana dei Colli \u00e8 una pianura situata al confine Nord della citt\u00e0 di Palermo.\nOrografia.\nLa piana \u00e8 delimitata da Monte Pellegrino a Est, Monte Gallo a Nord e Monte Billiemi a Ovest. Prima dell'urbanizzazione avvenuta durante il sacco di Palermo l'area della pianura era piena di corsi d'acqua e terreni acquitrinosi fino al golfo di Mondello, questo la rese famosa per la sua rigogliosa vegetazione, parte della quale \u00e8 ancora visibile all'interno delle ville settecentesce ed all'interno del confinante Parco della Favorita.\nStoria.\nIl nome deriva proprio dai monti che circondano la piana che sono tutti di altezza non eccessiva, chiamati quindi colline, da qui piana dei colli. Fino al Settecento l'area era quasi completamente libera da abitazioni che invece iniziavano in prossimit\u00e0 del mare, nel borgo di Mondello, il motivo era la scarsa sicurezza della zona, facile preda per i pirati, e per la presenza degli acquitrini che rendeva malsana l'area. Nel Settecento il rischio di incursioni piratesche andava affievolendosi e si rendeva sempre pi\u00f9 pressante il desiderio, da parte della nobilt\u00e0 e della nuova borghesia, di una zona di villeggiatura, uno sbocco a Nord, visto che l'area di Bagheria andava saturandosi, cos\u00ec proprio questa zona venne scelta per la costruzione di grandi ville circondate da rigogliosi ed ampi giardini, alcune di queste ville sono ancora visibili nel tessuto ampiamente urbanizzato. Sempre nello stesso periodo andavano sviluppandosi, attorno ad alcune delle ville, dei piccoli agglomerati urbani quali per esempio: San Lorenzo e Partanna. Negli anni sessanta, durante il boom economico, la fame di abitazioni spinse l'interesse di molti verso questa piana semi incontaminata, cos\u00ec in pochi anni sorsero interi quartieri.\nIl Baglio La Gumina (oggi Mercadante).\nIl primo insediamento residenziale della Piana dei Colli \u00e8 quasi certamente il Baglio La Gumina.\nL\u2019edificio di impianto secentesco ha subito pochi rimaneggiamenti nel corpo di fabbrica, ma la flora ed il parco circostante, originariamente ricco di agrumeti, sono stati pesantemente travolti dall\u2019avanzata dell\u2019edilizia popolare dei quartieri ZEN 1 e 2. Il baglio probabilmente appartenne in origine al marchese Pescia, ricco possidente della zona, del quale una strada tortuosa, che inizia a Pallavicino, mantiene il nome. Pass\u00f2 successivamente, probabilmente per successione, alla nobile Famiglia La Gumina che vi impiant\u00f2 una coltivazione di sommacco per la produzione e la commercializzazione del chinino. Si trattava di un baglio fortificato, aggregato ad una torre di difesa, con ingresso ad arco in conci di tufo. Il prospetto pi\u00f9 antico relativo a questa fase era quello rivolto verso la via San Nicola, e la maggiore antichit\u00e0 \u00e8 dimostrata dall\u2019esistenza di una piccola cappella secentesca posta vicino all\u2019arco, voluta dal barone La Gumina per onorare la nomina cardinalizia del fratello. Interessante la presenza di una scala nello spessore delle mura che chiudevano il baglio, funzionale alla difesa delle mura perimetrali; dopo il rifacimento in chiave residenziale la facciata fu rivolta verso via Pescia, alla quale era collegato da un viale lungo quasi un chilometro. Nel XIX secolo il Baglio venne portato in dote da una La Gumina andata in sposa ad un membro della Famiglia Messeri. Le uniche due figlie nate da questo matrimonio sposarono due fratelli Mercadante. Purtroppo furti e vandalismi hanno di fatto devastato la villa; nel 1980 \u00e8 stato asportato anche il mezzobusto in marmo del Cardinale La Gumina posto in una nicchia sul concio di chiave dell\u2019arco.\nStato attuale.\nAttualmente nella piana sono presenti vari quartieri costruiti quasi tutti intorno agli anni sessanta e settanta durante il cosiddetto sacco di Palermo. Si tratta dei quartieri della \"Palermo bene\", infatti \u00e8 una delle zone pi\u00f9 curate della citt\u00e0. In mezzo a questa folta edilizia urbana sono ancora presenti molte delle ville che nel Settecento e nell'Ottocento resero famosa la zona come luogo di villeggiatura estiva."}
{"id": "1708021", "revid": "767487", "url": "https://it.wikipedia.org/wiki?curid=1708021", "title": "La casa maledetta", "text": "La casa maledetta (\"Dead Birds\") \u00e8 un film western horror del 2004, diretto da Alex Turner. In Italia il film \u00e8 uscito direttamente per il mercato home video, distribuito dalla Columbia Pictures.\nTrama.\nWilliam \u00e8 il leader di un gruppo di soldati Confederati in fuga durante la guerra di secessione americana, che include Sam, Clyde e Joseph. Con l'aiuto di Todd, uno schiavo fuggito, e di Annabelle, un'infermiera dell'esercito, organizzano una rapina ad una banca che custodisce un carico di oro dei ribelli.\nIn cerca di un posto per trascorrere la notte, i criminali si accampano in una casa di fronte ad una piantagione abbandonata. Diventa immediatamente evidente che la vecchia casa non \u00e8 disabitata come pensavano. Il precedente proprietario era un proprietario terriero con moglie e due figli. Dopo la morte della moglie, questi aveva tentato di riportarla in vita sacrificando i suoi figli, schiavi, ed altre creature, praticando riti di magia nera appresi dai suoi schiavi. Gli spiriti delle sue vittime sono per\u00f2 rimasti nella casa, ed attaccano chiuque osi entrarvi.\nCon una tempesta in arrivo, Joseph porta i cavalli nel fienile. Quando si avvicina al pozzo per prendere dell'acqua, viene trascinato dentro da un'entit\u00e0. Gli altri lo cercano senza successo.\nAnche agli altri membri della banda accadono strane cose. Mentre riposa nella stanza da letto, Sam viene tormentato dal fantasma del contadino, che gli racconta quello che \u00e8 successo, mentre Todd assiste al rituale stesso praticato su uno schiavo nero nel sotterraneo. Clyde assiste a quello che sembra Joseph che inciampa all'esterno e va a vedere. William e Annabelle, nel frattempo di guardia all'oro, si svegliano e, scoprendo che non c'\u00e8 pi\u00f9, sospettano che Clyde lo abbia portato via. Mentre William cerca di trovare traccia di Clyde, Sam viene posseduto dall'agricoltore e mostra ad Annabelle quello che \u00e8 accaduto. Al termine del rituale la famiglia dell'agricoltore si era trasformata in entit\u00e0 demoniache simili ad una strana creatura che il gruppo aveva ucciso arrivando sul posto. Subito dopo Sam muore, ed Annabelle tenta di convincere William ad andare via. Anche Todd si riunisce con la coppia, con l'intenzione di andarsene.\nQuando raggiungono il fienile, I tre trovano I cavalli mutilati. Todd inizia ad udire e vedere cose che gli altri due non percepiscono, e cerca di andarsene. William si rifiuta di andarsene senza l'oro e, accompagnato da Annabelle, torna sul retro della casa, per scoprire che il corpo di Sam \u00e8 sparito. Nel campo, Sam, posseduto, attacca Todd. Quando William ed Annabelle ritornano nel campo, trovano Clyde legato come uno spaventapasseri con occhi e bocca cuciti. I due tentano di scappare, ma finiscono per dividersi. William spara, e colpisce accidentalmente Annabelle, che muore sul colpo.\nIl mattino seguente, William si lascia finalmente alle spalle il cadavere di Annabelle. Viene attaccato dal loro cane e cerca di fuggire. Il pubblico \u00e8 portato a credere che sia inseguito da una creatura demoniaca. Quando finalmente William lascia il campo, viene ucciso dalle autorit\u00e0, rivelando cos\u00ec che lui stesso era stato trasformato nella creatura demoniaca, e che le autorit\u00e0 lo avevano scambiato per un qualche animale deforme. Due dei soldati scoprono le monete d'oro cadute a William, e raggiungono la casa per indagare. Mentre attraversano il campo scoprono il cadavere di Annabelle, anche quello apparentemente trasformato in quello della creatura. Dopodich\u00e9 scoprono che il corpo di Annabelle era stato abusato da William intento a evocare la creatura dentro di s\u00e9 ma senza successo."}
{"id": "1708022", "revid": "767487", "url": "https://it.wikipedia.org/wiki?curid=1708022", "title": "George Hadfield", "text": "Nacque probabilmente a Firenze da genitori inglesi stabiliti nella capitale del Granducato di Toscana. Gli Hadfield gestivano tre notissime locande in Toscana, frequentate dagli aristocratici britannici durante il Grand Tour. Sua sorella maggiore, Maria, che spos\u00f2 il miniaturista Richard Cosway, fu artista ed educatrice.\nGeorge Hadfield si form\u00f2 a Londra e nel 1784 si aggiudic\u00f2 la medaglia d'oro della Royal Academy of Arts.\nSuccessivamente, dopo aver studiato alcuni anni in Italia, si trasfer\u00ec negli Stati Uniti intorno al 1794.\nA Washington DC, a partire dal 1795, prese parte alla realizzazione del Campidoglio, ma le sue proposte non ebbero molta fortuna.\nSempre nella capitale statunitense realizz\u00f2 numerosi edifici di stampo neoclassico, come la City Hall, il Fuller's Hotel e, non distante dalla citt\u00e0, la Casa Arlington, in un significativo stile neogreco."}
{"id": "1708023", "revid": "1304445", "url": "https://it.wikipedia.org/wiki?curid=1708023", "title": "Grupo Desportivo Interclube", "text": "Il Grupo Desportivo Interclube, meglio noto come Inter Luanda o Interclube, \u00e8 una societ\u00e0 calcistica angolana con sede nella capitale Luanda.\nStoria.\nFondata il 28 febbraio 1986 dal Ministro dell'Interno, vinse il suo primo titolo, la Coppa d'Angola, nel 1986.\nNel 2005 si piazz\u00f2 al 9\u00ba posto nel Girabola, la massima serie del campionato angolano: In quell'anno raggiunse la finale della Coppa d'Angola, dove fu sconfitta per 1-0 dall'Atl\u00e9tico Sport Avia\u00e7\u00e3o.\nDue giocatori dell'Inter Luanda furono presenti al in Germania nelle file della rappresentativa angolana: Miloy e M\u00e1rio."}
{"id": "1708025", "revid": "33751", "url": "https://it.wikipedia.org/wiki?curid=1708025", "title": "Inter Luanda", "text": ""}
{"id": "1708027", "revid": "287204", "url": "https://it.wikipedia.org/wiki?curid=1708027", "title": "Telo pacciamante", "text": "Il Telo pacciamante pu\u00f2 essere un film plastico in polietilene oppure un tessuto o tessuto non tessuto in polipropilene o in poliestere oppure ancora in fibre naturali come juta o kenaf. Oltre alla funzione principale di \"pacciamare\", ovvero ridurre le infestanti, presenta altri aspetti positivi.\nVantaggi.\nQuesto telo \u00e8 ampiamente utilizzato in agricoltura, anche biologica: riduce infatti drasticamente la presenza di erbe infestanti grazie alla capacit\u00e0 soffocante. Si pu\u00f2 cos\u00ec evitare l'utilizzo massiccio di diserbanti chimici che andrebbero solo a compromettere la qualit\u00e0 del prodotto e ad incrementare l'inquinamento del suolo. I teli in fibre naturali in juta, kenaf, cocco si biodegradano senza dover venir rimossi dal terreno a differenza dei teli sintetici.\nUtilizzando questo prodotto si possono ottenere risultati pi\u00f9 soddisfacenti dal punto di vista del prodotto impiegando minori quantit\u00e0 di acqua estremamente preziosa specialmente durante i periodi estivi. Conservando infatti per maggior tempo l'umidit\u00e0 si rendono meno necessarie forti e inutili irrigazioni distribuite non uniformemente. In conseguenza a questo vantaggio si ha un effetto secondario: il terreno, infatti, se eccessivamente dilavato perde presto tutto il contenuto organico procurando sia una spesa maggiore per la fertilizzazione sia un impoverimento della struttura pedologica con conseguente inaridimento. Questo processo porta a lungo andare alla completa desertificazione del suolo.\nNelle colture protette precoci vengono impiegati teli pacciamanti che hanno la duplice funzione di controllare le infestanti e riscaldare durante il giorno il terreno che rilascia il calore nelle ore pi\u00f9 fredde evitando il congelamento delle radici delle piante. Nelle costruzioni di giardini, orti etc \u00e8 consigliato l'utilizzo di non tessuti in fibre sintetiche o naturali, che mantengono un microclima migliore grazie alla loro traspirabilit\u00e0 e drenabilit\u00e0, al contrario dei teli o film plastici. I non tessuti in fibre sintetiche hanno una durata maggiore rispetto a quelli naturali.\nLe versioni del telo in tessuto non tessuto sono realizzabili in versioni esteticamente differenti, per ben armonizzarsi con qualsiasi ambiente naturale.\nSvantaggi.\nIl principale problema di questi teli \u00e8 la breve durevolezza intaccata dalle condizioni atmosferiche come il caldo eccessivo o il gelo. Questo porta ad un continuo ricambio di materiale che a lungo andare potrebbe costituire un problema per lo smaltimento. In risposta a questo problema sono stati lanciati sul mercato film di plastiche biodegradabili che, dopo qualche mese si decompongono trasformandosi in acqua, idrogeno e biomassa evitando cos\u00ec l'accumulo di rifiuti.\nI non tessuti in fibra naturale hanno l'inconveniente della precoce degenerazione e putrescenza, quindi, in breve tempo si perderebbe il controllo della crescita delle infestanti. Una valida alternativa \u00e8 costituita dall'impiego di non tessuti in fibra poliestere che mantengono inalterate le prestazioni per lungo tempo e sono comunque riciclabili al 100%, come il PET.\nBisogna tenere in considerazione anche che il telo pacciamante tende a trattenere il calore nel terreno, e in condizioni di temperature elevate (superiori a 25/27C) le radici e la parte inferiore della pianta possono risentirne, soprattutto in fasi delicate come quella del trapianto."}
{"id": "1708030", "revid": "148782", "url": "https://it.wikipedia.org/wiki?curid=1708030", "title": "Nomofobia", "text": "Nomofobia \u00e8 un termine di recente introduzione (\"nomophobia\" nel mondo anglosassone) che designa la paura incontrollata di rimanere sconnessi dalla rete di telefonia mobile.\nGenesi del termine.\nIl termine (formato col suffisso \"-fobia\" e un prefisso inglese, abbreviazione di \"no-mobile\") \u00e8 stato coniato in occasione di uno studio commissionato a YouGov, un qualificato ente di ricerca britannico, da Stewart Fox-Mills, responsabile del settore telefonia di Post Office Ltd (un ramo di Royal Mail, gi\u00e0 poste del Regno Unito).\nStudi sul fenomeno.\nLo studio ha rilevato che quasi il 53% degli utenti di telefono cellulare in Gran Bretagna tendono a mostrare uno stato ansioso quando \"perdono il loro cellulare, esauriscono la batteria o il credito residuo o non hanno copertura di rete\". Lo studio ha rilevato che circa il 58 per cento degli uomini e il 48 per cento delle donne soffrono di questa fobia, e che un altro 9 per cento \u00e8 stressato quando il cellulare \u00e8 fuori uso.\nLo studio ha esaminato 2.163 persone: il 55 per cento degli esaminati citavano il bisogno di tenersi in contatto con amici e familiari come causa principale dello stato ansioso che li assale quando non possono usare il cellulare.\nEsso ha inoltre rilevato che i livelli di stress indotto mediamente dalla nomofobia sono paragonabili a quelli indotti dalla \"tremarella del giorno delle nozze\" o a quelli di quando si va dal dentista. Il dieci per cento degli intervistati ha detto di avere necessit\u00e0 di essere rintracciabile in ogni momento per motivi di lavoro.\nPi\u00f9 di un nomofobo su due non spegne mai il proprio cellulare. Questo studio, con la conseguente diffusione mediatica di questa fobia, ha fornito l'occasione per una serie di articoli da parte di autori che professano uno scarso uso del cellulare o che hanno scelto di non usarlo affatto."}
{"id": "1708032", "revid": "767487", "url": "https://it.wikipedia.org/wiki?curid=1708032", "title": "Alla ricerca della Valle Incantata 4 - La terra delle nebbie", "text": "Alla ricerca della Valle Incantata 4 - La terra delle nebbie (\"The Land Before Time IV: Journey Through the Mists\") \u00e8 il quarto film della serie \"Alla ricerca della Valle Incantata\".\nTrama.\nIntroduzione.\nMentre insegue con i suoi amici una libellula, Piedino arriva fino a una sporgenza da dove vede un branco di collilunghi, Apatosaurus. Subito va a raccontarlo ai nonni che gli dicono che sono un branco in migrazione. Decidono di andare a salutarli. Appena raggiunti danno il benvenuto all'anziana matriarca del branco. Lei domanda a Piedino delle condizioni del clima e della terra, poich\u00e9 nei luoghi da cui sono venuti tutto \u00e8 cambiato. Racconta che un tempo, dove vivevano, era come la Valle Incantata, la zona era poi mutata radicalmente a causa delle forti piogge: coccodrilli e altre creature infestavano i fiumi e strane creature si erano stabilite sugli alberi.\nDa allora quella terra veniva chiamata \"La Terra delle Nebbie\". L'anziana matriarca chiese di poter rimanere nella valle insieme agli altri collilunghi. Naturalmente loro erano convinti che la Valle Incantata non sarebbe mai cambiata e optarono per stabilirsi l\u00ec, questo rendeva felici gli amici di Piedino. Lungo la strada Piedino sente una risata, crede che sia Tricky ma in realt\u00e0 \u00e8 un collolungo femmina, di nome Ali (Eli) con la quale fa subito amicizia. Nel frattempo gli altri trovano Tricky, che era in un cespuglio, e nel mentre arrivano \"Due Piedino\".\nIncontrano quindi Ali ma lei si spaventa perch\u00e9 fino a quel momento aveva viaggiato solo con collilunghi e quindi, non fidandosi, se ne va. Tricky offesa decide di andare a giocare con gli altri. Piedino invece decide di giocare con Ali. Dopo, volendo giocare anche con gli amici decide di cercarli ma \u00e8 ormai tardi e tornano al nido. Si scopre che il nonno di Piedino \u00e8 molto malato e l'anziana, che gi\u00e0 ha conosciuto la malattia, rivela che l'unica cura \u00e8 il Fiore della Notte che si trova nella Terra delle Nebbie; tuttavia nessun collolungo vuole andarci per paura. Il nonno dice a Piedino che nel caso fosse morto sarebbe dovuto andare con il nuovo branco di collilunghi insieme alla nonna. Per Piedino \u00e8 l'ora di andare a dormire, ma non ci riesce a causa della preoccupazione e cos\u00ec decide di andare a cercare il Fiore della Notte per salvare suo nonno.\nLa ricerca.\nPiedino chiede aiuto ad Ali per raggiungere la Terra delle Nebbie, lei \u00e8 riluttante all'idea di andarci ma lo segue ugualmente poich\u00e9 gli altri amici di Piedino non conoscono la strada e la risoluzione di Piedino la convince, non volendolo lasciar partire da solo. Piedino ed Ali, arrivano ad una cascata vicino alla quale c'\u00e8 una caverna che conduce alla Terra delle Nebbie. Decidono di attraversarla per\u00f2, una volta dentro, non trovano uscite e l'eco della voce di Piedino causa la caduta delle stalattiti e il blocco della caverna.\nAli per\u00f2 rimane fuori, mentre Piedino \u00e8 bloccato dentro. Intanto nella valle la nonna racconta quello che \u00e8 successo al nonno e il motivo della fuga di Piedino. Ducky propone che di andarli a riprendere ma la nonna lo sconsiglia per via del pericolo e chiede agli amici di Piedino che promettano di non farlo, ma loro promettono a gambe incrociate, volendolo aiutare. Sono indecisi sul da farsi e Tricky \u00e8 ancora offesa, quando arriva Ali che racconta dell'accaduto. Tricky testarda non vuole crederci mentre Ducky, Petrie e Spike seguono Ali. Nella caverna Piedino decide di cercare un'altra via di uscita ma si accorge di non essere solo, infatti lo segue un Archelon (tartaruga primitiva) di nome Archie al quale gli racconta l'accaduto.\nNel mentre gli altri arrivano. Nella caverna non vive solo Archie, ma anche Ichy e Dil, un Ichthyornis (uccello primitivo) furbo e maligno e un Lemmysuchus (coccodrillo preistorico) altrettanto cattivo ma alquanto miope; essi pur cacciando insieme non vanno in genere d'accordo per\u00f2 decidono di attuare un piano per mangiarsi Piedino. Nello stesso istante Piedino ed Archie da una parte e Ali, Ducky, Petrie e Spike dall'altra cercano di smuovere i massi. In quel momento arrivano Dil e Ichy che li attaccano, Piedino si nasconde in una fenditura mentre Archie si finge una roccia entrando in acqua; per fare uscire dal nascondiglio il piccolo collolungo, Dill comincia a percuotere le pareti, causando una frana e la caduta di stalattiti.\nA salvare la situazione arriva Tricky, che comincia a dare una mano agli altri finch\u00e9 con una testata pi\u00f9 forte non smuove la frana, facendo cadere delle pietre su Ichy e Dill, stordendoli, e permettendo ai nostri eroi di uscire. Piedino racconta la storia ai suoi amici dopodich\u00e9 Tricky lo rimprovera di non aver chiesto ai suoi amici di aiutarlo, ed Archie propone una scorciatoia per attraversare la caverna, cos\u00ec finalmente entrano nella Terra delle Nebbie.\nNella terra delle nebbie.\nScesi nella foresta, Tricky si spaventa subito all'arrivo di una lucertola e corre nella nebbia fino a sparire; cercando di raggiungerla, il gruppo la perde per via del passaggio di un branco di Ruba Uova ed un gruppo di Pachycephalosaurus. Mentre la cercano inizia a piovere e si riparano sotto un albero dove sentono degli squittii causati da un gruppo di mammiferi (probabilmente Alphadon); uno di questi scende e si rifugia in un campo di fiori venendo raggiunto da Spike.\nAppena smette di piovere Spike e il topolino fanno amicizia e Ducky lo chiama Solletichino (per via dei peli che fanno il solletico). Piedino gli chiede se ha visto Tricky e lui gli mostra che si trova vicino alla sponda di un fiume. Ma proprio mentre si erano ricongiunti, Tricky cade nell'acqua e rischia di essere trascinata via dalla corrente. Gli altri tentano di salvarla lanciandoli una liana ma arrivano Dill e Ichy che, volendo mangiarsi Tricky, strappano la liana. Ali cerca comunque di salvarla, ma nel farlo cade e sviene. Ichy, vista la scena, plana su di lei e decide di mangiarla (considerandola un dessert) ma finisce incastrato in un tronco.\nAli infine riesce a salvare Tricky saltando sopra Dill ed aiutandola fino ad arrivare a terra, cos\u00ec che mentre Dill e Ichy litigano, Ali e Tricky stringono amicizia. Ali allora capisce che si pu\u00f2 fare amicizia anche con altre specie. Il gruppo si allontana. Dopo che Dill riesce a liberare Ichy dal tronco, i due vanno a cercare i piccoli dinosauri anche se \u00e8 notte; nel frattempo Piedino e gli altri arrivano in un prato erboso dove decidono di dormire.\nA un certo punto sbocciano dei fiori dorati cos\u00ec che tutti si accorgono che hanno trovato i Fiori della Notte. Ma mentre ripartono per tornare a casa, arrivano Dill e Ichy che prima tentano di mangiare Petrie poi per poco non catturano Ducky, che sviene e rimane in balia dei due predatori, rischiando di essere mangiata. Tutti allora cominciano a chiamarla, compreso Spike, cos\u00ec Ducky si sveglia e si aggancia a un ramo per sfuggire agli assalitori.\nPer salvare la sorella Spike, con una codata, manda Ichy dentro la bocca di Dill e, mentre i due predatori sono distratti, Ducky viene salvata da Petrie. Ichy riesce a uscire dalla bocca di Dil, ma il loro ennesimo fallimento provoca un altro loro litigio e questa volta i due arrivano al limite. Infine, Ichy viene spedito via da un colpo di coda di Dill e Dill viene costretto poi alla fuga, inseguito da un elasmosauro.\nIl ritorno.\nDopo che Ducky si \u00e8 ripresa, decidono di ripartire, dopo aver salutato Solletichino. Arrivati nella valle riescono a far mangiare i Fiori della Notte al nonno di Piedino che guarisce. Qualche giorno pi\u00f9 tardi il branco di Ali riparte, cos\u00ec con l'augurio di rivedersi, i due giovani collilunghi si salutano.\nHome Video.\nIn Italia, il film \u00e8 stato distribuito in VHS dalla CIC Video nel marzo 1997."}
{"id": "1708034", "revid": "26630", "url": "https://it.wikipedia.org/wiki?curid=1708034", "title": "Cicoria asparago", "text": "Col termine cicoria asparago si intende, generalmente, un insieme di variet\u00e0 locali, afferenti alla specie botanica della cicoria (\"Cichorium intybus\"), caratterizzate dalla formazione di uno scapo fiorale edule, che ricorda il turione di asparago, e dal tipico sapore amarognolo. Il termine di cicoria asparago in realt\u00e0 \u00e8 scarsamente usato in favore di termini locali come \"puntarelle\" o \"catalogna\" o semplicemente cicoria senza altra specificazione.\nVe ne sono due tipi: uno pi\u00f9 alto, eretto e amaro, consumato di solito previa cottura senza il caratteristico cespo alla base prodotto in estate con costanti irrigazioni; il secondo, pi\u00f9 basso e a costa larga, \u00e8 caratterizzato da germogli che si sviluppano sulla superficie di un cespo basale centrale. Se non rasata alla base in fase di raccolta, d\u00e0 origine a ricacci. I germogli, croccanti, anche consumati crudi (spesso con aggiunta di aglio e acciughe sotto sale), sono noti anche come puntarelle (o anche mazzocchio) e considerati un piatto tipico della cucina romana, diffusi anche nella cucina campana. Il cespo pu\u00f2 essere lessato e mangiato con poco olio, saltato nell'olio, o ingrediente base per una ribollita con formaggio e carne di maiale. Tagliato a pezzi e condito con olio, aceto e sale sostituisce la classica insalata verde di contorno ai secondi piatti. In Puglia sono presenti due importanti variet\u00e0 locali note come Cicoria puntarelle Molfettese e Galatina, della variet\u00e0 catalogna con cespo molto sviluppato e una di produzione estiva di cicorie all'acqua o otrantine, senza cespo, dal sapore amarognolo..\nPropriet\u00e0.\nLa catalogna contiene fosforo, calcio e vitamina A; inoltre, le si attribuisce la propriet\u00e0 di stimolare le funzioni digestive e diuretiche. Gi\u00e0 Galeno la indicava come dotata di propriet\u00e0 medicamentose.\nRiconoscimenti.\nLa regione Lazio ha riconosciuto la tipicit\u00e0 di questo ortaggio inserendolo nell'elenco dei prodotti agroalimentari tradizionali italiani (P.A.T.) col nome cicoria di catalogna frastagliata di Gaeta (puntarelle) corrispondente alla variet\u00e0 che viene consumata cruda.\nLa regione Veneto ha riconosciuto la Cicoria catalogna di Chioggia che invece viene generalmente consumata dopo essere stata lessata, servita su piatti asciutti e con aggiunta di tabasco in polvere."}
{"id": "1708036", "revid": "767487", "url": "https://it.wikipedia.org/wiki?curid=1708036", "title": "Alla ricerca della Valle Incantata 5 - L'isola misteriosa", "text": "Alla ricerca della Valle Incantata 5 - L'isola misteriosa (\"The Land Before Time V: The Mysterious Island\") \u00e8 un film di animazione del 1997 diretto da Charles Grosvenor.\nIl film, direct-to-video, \u00e8 il quinto capitolo della serie \"Alla ricerca della Valle Incantata\".\nTrama.\nLa quinta avventura di Piedino, Tricky, Ducky, Petrie e Spike inizia una mattina in cui Piedino decide di mangiare la prima foglia a forma di stella. Tricky afferma che dovrebbe mangiarla lei essendo pi\u00f9 grande, mentre Ducky e Petrie sostengono che tocca a loro, che sono pi\u00f9 piccoli. Spike d\u00e0 una testata all'albero per farla cadere; Petrie decide di prenderla ma viene spostato dall'impatto della testata di Spike. La foglia vola via e i ragazzi la inseguono finch\u00e9 non viene mangiata dal signor Coda a Clava (un Ankylosaurus).\nMentre il nonno di Piedino dice che di foglie stella ce n'\u00e8 in abbondanza, si avvicina una nuvola di \"mangiafoglie\" sciamanti (locuste), che si avventano sulle piante riducendo la valle ad un deserto. A causa di questa devastazione, durante la notte gli adulti si radunano in consiglio per decidere se rimanere o andarsene dalla valle. Piedino e i suoi amici decidono di ascoltare: anche se si discute sulla separazione dei branchi alla fine decidono di partire tutti insieme.\nPassano i giorni, ma ovunque vadano non c'\u00e8 altro che il deserto. Quando trovano uno scheletro di \"bocca grande\" (Saurolophus), tutti si preoccupano: il nonno decide di proseguire ma il padre di Tricky mette in discussione la sua autorit\u00e0 e decide che ogni branco andr\u00e0 per conto suo. Nella notte per\u00f2 Piedino decide di andare con gli altri per trovare un luogo ancora pieno di piante. Il giorno seguente trovano delle impronte sinistre e Ducky in preda al panico decide di tornare indietro. Piedino cerca di convincerla a non farlo finch\u00e9 non sentono l'odore dell'acqua. Seguendo l'odore raggiungono un oceano, ma provando a bere scoprono che l'acqua ha un saporaccio e alla fine si rassegnano. Spike rimane incantato alla vista di un'isola rigogliosa e insieme cercano di raggiungerla attraverso una striscia di terra emersa. Un'onda gigantesca li insegue ma riescono ad arrivare all'isola.\nNell'isola il cibo non \u00e8 come nella valle ma \u00e8 comunque gustoso e decidono che il luogo sarebbe perfetto anche per i grandi, ma la striscia di terra non c'\u00e8 pi\u00f9. Nello stesso istante gli adulti arrivano alla Grande Acqua e decidono di cercare i ragazzi costeggiando la spiaggia. Sull'isola Piedino e gli altri tentano invano di attirare l'attenzione degli adulti chiamandoli; Piedino propone a Petrie di raggiungerli volando ma lui ha paura di volare sopra la Grande Acqua e anche Ducky ha paura di nuotare. A Tricky viene allora l'idea di attraversarla su un tronco, che in effetti galleggia.\nSaliti sul tronco, i ragazzi sono attaccati minacciosamente dall'arrivo di quello che definiscono un \"Denti Aguzzi che nuota\" (Cretoxyrhina). Riescono in effetti a raggiungere una spiaggia, quella dell'isola dove si sentono dei ruggiti di Denti Aguzzi. Dopo una notte divista tra paura e nostalgia dei genitori, al mattino l'ombra di un Denti Aguzzi appare e costringe i ragazzi a fuggire nell'interno della foresta fino a una parete rocciosa; il Denti Aguzzi per\u00f2 non \u00e8 altri che Mordicchio, il piccolo T-Rex amico dei protagonisti apparso nel secondo film, che si propone come guida dell'isola e dice di vivere l\u00ec con i suoi genitori. Improvvisamente si sentono dei ruggiti, proprio dei genitori di Mordicchio, convinto che Piedino e gli altri possano piacere ai suoi, anche se Tricky nutre dei dubbi in proposito.\nQuando arrivano i genitori di Mordicchio, Piedino e gli altri si nascondono in un cespuglio e assistono a una conversazione nella lingua dei Denti Aguzzi; Mordicchio capisce che i suoi genitori sono un pericolo per i suoi amici e decide di nasconderli. Mordicchio dice ai suoi amici che li porter\u00e0 in un luogo sicuro e li rassicura che i suoi genitori sono gli unici Denti Aguzzi adulti, fino a che non appare un Giganotosaurus. Mentre raggiungono il posto, Ducky si perde e rischia di cadere in un baratro fino a che non viene catturata da uno Pterosauro predatore, dal quale poi si libera. Quindi raggiungono la destinazione, un campo di fiori puzzolenti dove il loro odore sar\u00e0 nascosto. Mordicchio vorrebbe che loro restassero nell'isola, ma Piedino pensa che non riuscirebbero ad abituarsi a vivere l\u00ec, e lo ringrazia. Tricky, dimostrando di temere ancora Mordicchio, lo ferisce nei sentimenti e lo fa allontanare.\nPiedino riesce a raggiungerlo e a farsi perdonare, ma la mamma di Mordicchio lo richiama dopo averlo ripreso dal \"non giocare con la roba da mangiare\" cos\u00ec si separano. Piedino si ricorda di aver lasciato una foglia stella non mangiata e raggiunge il nascondiglio, ma ha anche attirato il Denti Aguzzi Giganotosaurus, cos\u00ec lui e gli altri devono fuggire finch\u00e9 non rimangono intrappolati. Allora arriva Mordicchio che, insieme ai suoi genitori si scontra col Denti Aguzzi. Il pap\u00e0 di Mordicchio, ferito, alla fine fa cadere in mare il Giganotosauro che trascina con s\u00e9 anche Mordicchio, che viene salvato dall'intervento di Piedino. I due sono poi portati a riva da un Elasmosaurus di nome Elsie, mentre il Denti Aguzzi viene trascinato dalla forte corrente nella Grande Acqua.\nI genitori di Mordicchio hanno finalmente capito che quegli erbivori non sono cibo quindi non li mangeranno e diventano loro amici e cos\u00ec Piedino e gli altri si possono sentire al sicuro, ma ora vorrebbero tornare con le loro famiglie. Elsie si offre per un passaggio, e quindi, salutato Mordicchio, vanno verso l'altra riva. Qui gli adulti hanno trovato la foce di un fiume in cui c'\u00e8 abbastanza cibo e quando rivedono i propri figli ritrovano un senso a tutti i loro sforzi. \nSalutata Elsie, finalmente i ragazzi possono godersi un po' di pace. In seguito alla rifioritura della valle tutti i branchi tornano alla Grande Vallata.\nHome Video.\nIn Italia, il film \u00e8 stato distribuito in VHS dalla CIC Video in dicembre 1997."}
{"id": "1708038", "revid": "287204", "url": "https://it.wikipedia.org/wiki?curid=1708038", "title": "Straubing Tigers", "text": "Gli Straubing Tigers sono una squadra di hockey su ghiaccio con sede nella citt\u00e0 tedesca di Straubing, nella Baviera orientale. Furono fondati nel 1948. Militano nella Deutsche Eishockey-Liga, massima divisione del campionato tedesco. I colori sociali sono il blu, il rosso ed il bianco. Le partite casalinghe vengono disputate presso l'Eisstadion am Pulverturm, che pu\u00f2 contenere 5.800 spettatori.\nNel corso della sua storia la squadra ha conquistato per una volta il titolo della 2. Eishockey-Bundesliga e due Oberliga."}
{"id": "1708045", "revid": "3082", "url": "https://it.wikipedia.org/wiki?curid=1708045", "title": "Brigantaggio di Efeso", "text": ""}
{"id": "1708049", "revid": "1543377", "url": "https://it.wikipedia.org/wiki?curid=1708049", "title": "Rittochino", "text": "Il rittochino o sistemazione a rittochino \u00e8 una sistemazione idraulico-agraria dei terreni declivi. Scopo di questa sistemazione \u00e8 quello di regimare il deflusso delle acque riducendo contemporaneamente i rischi di erosione e quelli di smottamento. Si tratta probabilmente della pi\u00f9 antica sistemazione adottata in molte regioni collinari dell'Italia .\nCaratteristiche.\nIl nome della sistemazione deriva dal fatto che le direttrici su cui si sviluppano le unit\u00e0 colturali e i manufatti idraulico-agrari seguono le linee di massima pendenza: le lavorazioni, i filari delle piante arboree e le scoline (\"acquidocci\") si sviluppano in senso ortogonale alle curve di livello in modo da favorire il rapido deflusso delle acque meteoriche evitando che si infiltrino in quantit\u00e0 eccessive nel terreno.\nPoich\u00e9 questo sistema predispone il terreno all'erosione, la lunghezza degli appezzamenti deve essere rapportata alla pendenza : in media si adottano lunghezze di 60-80 m, con variazioni da minimi dell'ordine di poche decine di metri, per pendenze notevoli (20-30%), a massimi dell'ordine di 100-200 metri, per pendenze modeste (5-10%). Le testate di questi appezzamenti sono servite da infrastrutture temporanee o permanenti, come scoline (\"capofossi\"), fossi acquai, capezzagne, filari di piante arboree, dislocate a girapoggio, allo scopo di interrompere il deflusso dell'acqua evitando che questa raggiunga velocit\u00e0 tali da favorire l'erosione.\nL'eventuale presenza di filari di piante arboree e di scoline con direzione secondo le linee di pendenza dipende dalle consuetudini locali. Le sistemazioni pi\u00f9 semplici consistono in una lavorazione eseguita sull'intera superficie seguendo le linee di massima pendenza, fermo restando l'approntamento di manufatti che interrompano il deflusso dell'acqua in discesa.\nCondizioni operative.\nLe lavorazioni che richiedono elevate forze di trazione, come ad esempio l'aratura, si eseguono in generale procedendo in discesa e con ritorno a vuoto in salita. I presupposti per la lavorazione in salita, infatti, sono sfavorevoli in quanto alla resistenza offerta dal terreno si somma la forza di gravit\u00e0. Le prerogative del rittochino oppongono dei limiti di natura tecnica e di sicurezza e, sotto un altro aspetto, di natura ambientale.\nLa lavorazione in salita richiede elevate forze di trazione, ma soprattutto, la distribuzione delle forze in gioco predispone il trattore al ribaltamento longitudinale in quanto la proiezione verticale del baricentro pu\u00f2 trovarsi dietro l'assale posteriore generando un momento. Questo rischio \u00e8 aumentato da tre differenti fattori:\nIl limite di natura ambientale \u00e8 dovuto al fatto che la lavorazione in discesa tende, nel tempo, a spostare la massa del terreno verso valle, riducendo la potenza del terreno sul pendio. D'altra parte questa lavorazione \u00e8 stata sfruttata nel corso dei secoli per la messa a coltura dei calanchi in alcune regioni appenniniche, riducendo la pendenza media e aumentando la potenza del terreno nel fondovalle e nella fascia pedemontana.\nFinalit\u00e0, vantaggi e svantaggi.\nLa sistemazione a rittochino si adatta probabilmente alle condizioni idrogeologiche di molti ambienti italiani, dove frequentemente si rivengono suoli a tessitura argillosa. Rispetto alle sistemazioni che, in misura pi\u00f9 o meno marcata, seguono le linee di livello (girapoggio, cavalcapoggio, ecc.), il rittochino presenta soprattutto dei vantaggi operativi in quanto rende agevole l'esecuzione delle operazioni colturali se eseguite in discesa. Questo problema si presenta in particolare con l'aratura. Infatti, la lavorazione eseguita seguendo le linee di livello (\"aratura in quota\") \u00e8 problematica: il ribaltamento della fetta verso monte \u00e8 difficoltoso, se non impossibile, oltre certe pendenze ; d'altra parte, il ribaltamento della fetta verso valle, oltre a spostare nel tempo la massa terrosa, predispone pericolosamente il trattore al ribaltamento trasversale, a causa della forte inclinazione, se si esegue l'aratura con le ruote nel solco.\nIl rittochino tende a favorire il deflusso superficiale veloce, perci\u00f2 la lunghezza dei campi deve essere contenuta in funzione inversa alla pendenza del terreno, ponendo dei limiti alla meccanizzazione. D'altra parte il fronte dell'acqua in deflusso viene suddiviso in pi\u00f9 rivoli, che scorrono separatamente lungo i solchi lasciati dalle lavorazioni e lungo gli acquidocci, limitando l'effetto erosivo di un fronte unico di deflusso .\nNei suoli suscettibili allo smottamento, il rittochino si rivelerebbe la migliore soluzione in quanto, favorendo il deflusso superficiale, previene l'infiltrazione di eccessivi quantitativi d'acqua piovana nel terreno. Questi suoli, fondamentalmente caratterizzati da una tessitura argillosa, da una discreta profondit\u00e0 e da particolari condizioni di giacitura su strati sottostanti impermeabili, tendono ad appesantirsi causando lo slittamento verso valle di intere masse di terra lungo gli strati impermeabili.\nLo svantaggio principale del rittochino risiede nella predisposizione all'erosione perch\u00e9 in ogni modo favorisce lo scorrimento superficiale dell'acqua in discesa. Questo svantaggio si accentua notevolmente con pendenze rilevanti (20-30%), con eccessive lunghezze dei campi e con la mancata predisposizione di opere di intercettazione dell'acqua alle testate; d'altra parte queste sono le condizioni che si presentano facilmente nell'ottica di una riduzione dei costi della meccanizzazione nelle aree collinari, soprattutto dove il limite del 15-20% di pendenza rende problematico il ricorso ad altre sistemazioni superficiali. Per questi motivi i regolamenti agroambientali predisposti dagli enti locali si sono spesso occupati negli ultimi decenni di questo aspetto, inquadrando la sistemazione a rittochino in contesti specifici, nell'ambito di progetti di ristrutturazione e riconversione settoriale e dei disciplinari di produzione integrata. L'orientamento attuale \u00e8 quello di promuovere tecniche di gestione del suolo a basso impatto, come ad esempio l'inerbimento, o subordinare l'adozione del rittochino a rigidi vincoli tecnici e operativi ."}
{"id": "1708056", "revid": "254401", "url": "https://it.wikipedia.org/wiki?curid=1708056", "title": "Jonah Hill", "text": "Ha ricevuto due candidature all'Oscar al miglior attore non protagonista per i film \"L'arte di vincere\" e \"The Wolf of Wall Street\".\nBiografia.\nNato in California in una famiglia di origini ebraiche, \u00e8 figlio di Sharon Lyn (nata Chalkin), una costumista e stilista di moda, e Richard Feldstein, un ragioniere. Ha studiato alla Brentwood School e alla Crossroads School di Santa Monica, in seguito frequenta la New School University e l'Universit\u00e0 del Colorado dove inizia a studiare recitazione. Suo fratello maggiore Jordan, deceduto a 40 anni per un infarto nel dicembre 2017, \u00e8 stato manager di gruppi musicali come Maroon 5 e Staind. Sua sorella minore \u00e8 Beanie Feldstein.\nDurante gli anni degli studi inizia a scrivere alcune commedie e si esibisce in un locale dell'East Village, a New York. Grazie alla sua amicizia con i figli di Dustin Hoffman, Hill riesce ad ottenere un'audizione per il film \"I \u2665 Huckabees - Le strane coincidenze della vita\", film che segna il suo debutto nel 2004. Partecipa ad alcune puntate del \"Saturday Night Live\".\nNegli anni successivi prende parte a film come \"40 anni vergine\", \"Cambia la tua vita con un click\", \"10 cose di noi\", \"Molto incinta\" e \"Un'impresa da Dio\". Nel 2007 \u00e8 uno dei protagonisti di \"Suxbad - Tre menti sopra il pelo\", prodotta da Judd Apatow, il quale produrr\u00e0 due sue sceneggiature, una delle quali scritta in collaborazione con Seth Rogen, mentre nel 2009 fa un cameo nel film \"Una notte al museo 2 - La fuga\", interpretando un guardiano notturno dello Smithsonian museum.\nIn trattative infruttuose per un ruolo come spalla a Shia LaBeouf in \"Transformers - La vendetta del caduto\", Hill ha poi recitato nel terzo lungometraggio da regista di Judd Apatow, \"Funny People\", accanto a Adam Sandler, Eric Bana e Seth Rogen. Egli \u00e8 stato anche produttore nel 2009 del mockumentary di Sacha Baron Cohen \"Br\u00fcno\". Sempre nel 2010 doppia l'arrogante ragazzo vichingo Moccicoso nel film della DreamWorks \"Dragon Trainer\", ruolo che riprender\u00e0 nel s\u00e9guito del 2014. Sempre per la DreamWorks presta la voce a Titan nel film \"Megamind\".\nHill riceve una candidatura ai Golden Globe per il miglior attore non protagonista per la sua interpretazione nel film sportivo del 2011 \"L'arte di vincere\", nel quale interpreta il suo primo ruolo drammatico. Inoltre ai Premi Oscar 2012 Hill riceve la sua prima candidatura all'Oscar come miglior attore non protagonista per lo stesso ruolo. Nel 2011 appare agli ESPN's ESPY Awards sfoggiando un fisico molto pi\u00f9 asciutto, dopo aver perso 18\u00a0kg.\nNel 2012 \u00e8 protagonista nei film \"21 Jump Street\" e \"Vicini del terzo tipo\". Nel 2013 \u00e8 nel cast di \"Django Unchained\" di Quentin Tarantino e di \"The Wolf of Wall Street\" di Martin Scorsese, film grazie al quale ai Premi Oscar 2014 ottiene la sua seconda candidatura all'Oscar come miglior attore non protagonista.\nVita privata.\nNel luglio 2011 \u00e8 apparso agli ESPN Awards ESPN 2011, avendo perso una quantit\u00e0 significativa di peso. Lo ha fatto consultandosi con un istruttore e un nutrizionista, e cambiando la sua dieta (mangiando principalmente sushi) per ottenere ruoli importanti. \nIl fratello maggiore di Jonah, Jordan Feldstein, era il manager dei Maroon 5 e Robin Thicke. Jordan mor\u00ec il 22 dicembre 2017 all'et\u00e0 di 40 anni per tromboembolia polmonare.\nDoppiatori italiani.\nNelle versioni in italiano dei suoi film, Jonah Hill \u00e8 stato doppiato da:\nDa doppiatore \u00e8 sostituito da:"}
{"id": "1708057", "revid": "33751", "url": "https://it.wikipedia.org/wiki?curid=1708057", "title": "Interclube", "text": ""}
{"id": "1708070", "revid": "697352", "url": "https://it.wikipedia.org/wiki?curid=1708070", "title": "The Revealing Science of God (Dance of the Dawn)", "text": "The Revealing Science of God (Dance of the Dawn) \u00e8 un brano degli Yes, tratto dal concept-album \"Tales from Topographic Oceans\".\nSi tratta di una lunga suite dalla struttura musicale molto complessa; considerando che in ognuno dei movimenti dell'album si pu\u00f2 notare la predominanza di un determinato strumento, \u00e8 opportuno constatare che in questa traccia sono le tastiere (ed in particolare i sintetizzatori moog) a farla da padrone. Il brano inizia con un suggestivo coro di voci sovrapposte, in un crescendo che culmina con l'inizio della parte strumentale. Tutto il brano \u00e8 pervaso da un'atmosfera mistica, improvvisamente rotta dal feroce assolo di Rick Wakeman nel suo momento culminante, dopodich\u00e9 la canzone si conclude con la ripresa del tema iniziale."}
{"id": "1708071", "revid": "17654", "url": "https://it.wikipedia.org/wiki?curid=1708071", "title": "The key to Rebecca", "text": ""}
{"id": "1708076", "revid": "1305772", "url": "https://it.wikipedia.org/wiki?curid=1708076", "title": "Villa Serego", "text": "Villa Serego (o Sarego), sita in localit\u00e0 Santa Sofia di Pedemonte in San Pietro in Cariano (provincia di Verona) e per questo detta anche villa Santa Sofia, \u00e8 una villa veneta progettata dall'architetto Andrea Palladio nel 1565. \u00c8 dal 1996 nella lista dei patrimoni dell'umanit\u00e0 dell'UNESCO, assieme alle altre ville palladiane del Veneto.\n\u00c8 l'unica villa palladiana ancora presente in Provincia di Verona.\nStoria.\nIl committente \u00e8 il veronese Marcantonio Serego, che entra in possesso della propriet\u00e0 di Santa Sofia nel 1552 ma che solamente dal 1565 decide di rinnovare radicalmente il complesso edilizio ereditato dal padre. Poche e frammentarie sono le notizie che riguardano le vicende costruttive del complesso, che venne realizzato solo in piccola parte rispetto alla grande estensione disegnata da Palladio nei \"Quattro libri dell'architettura\" (1570): meno della met\u00e0 del cortile rettangolare e in particolare la sezione settentrionale.\nNel 1740 Francesco Muttoni pot\u00e9 vedere il tracciato dell'intero cortile scandito dalle basi gi\u00e0 poste in opera delle colonne che avrebbero dovuto completarlo. \u00c8 dunque ipotizzabile che con la morte di Marcantonio negli anni ottanta del Cinquecento i lavori siano stati definitivamente interrotti, anche se pare dimostrata la volont\u00e0 di concludere almeno la parte del complesso riservata agli appartamenti signorili.\nCon rogito del 30 marzo 1811 il conte Marcantonio Serego Alighieri cedette la propriet\u00e0 all'avvocato Giovanni Battista Cressotti. Entro la met\u00e0 dell'Ottocento la villa sub\u00ec notevoli mutamenti a opera dell'architetto Luigi Trezza: nuovi ambienti abitabili vennero ad aggiungersi lungo il lato occidentale dell'edificio, innestandosi al tratto originale cinquecentesco e in parte manomettendolo, mentre alle testate del cortile lasciate incompiute veniva data un'immagine definitiva facendo girare trabeazione e balaustra.\nNel 1996 \u00e8 stata inserita nel patrimonio dell'umanit\u00e0 dell'UNESCO \"Vicenza e le ville palladiane del Veneto\".\nLa villa \u00e8 sede di una azienda vinicola.\nDescrizione.\nIsolata all'estremo occidente della \u201cgeografia palladiana\u201d del Veneto e una delle ultime fabbriche di villa progettate da Palladio, villa Serego a Santa Sofia rappresenta per molti versi un episodio eccezionale. A differenza della villa-tipo palladiana, generalmente un organismo fortemente gerarchizzato e dominato dal \u201cpieno\u201d della casa dominicale, Palladio preferisce qui articolare lo spazio attorno al grande \u201cvuoto\u201d del cortile centrale, prendendo probabilmente a modello le proprie ricostruzioni della villa romana antica.\nAnzich\u00e9 di mattoni e intonaco, le grandi colonne ioniche sono realizzate con blocchi di pietra calcarea appena sbozzati e sovrapposti a creare pile irregolari: il tipo di materiale utilizzato (proveniente dalle cave che i Serego possedevano poco lontano) e la dimensione gigantesca delle colonne contribuiscono a generare una sensazione di potenza mai raggiunta da nessun'altra villa realizzata.\nLa villa possiede un grande giardino, posto di fronte."}
{"id": "1708091", "revid": "1226", "url": "https://it.wikipedia.org/wiki?curid=1708091", "title": "Villa Valmarana Scagnolari Zen", "text": ""}
{"id": "1708094", "revid": "125069519", "url": "https://it.wikipedia.org/wiki?curid=1708094", "title": "Tieni il tempo", "text": "Tieni il tempo \u00e8 una canzone del 1995 interpretata dagli 883, scritta dall'allora leader del gruppo Max Pezzali, insieme a Mauro Repetto, pubblicata nel 1995 come secondo singolo tratto dall'album \"La donna il sogno &amp; il grande incubo\".\nCon questa canzone gli 883 partecipano in estate al Festivalbar e ottengono la loro seconda vittoria. Il brano \u00e8 contenuto anche in \"Gli anni\", \"Mille grazie\", \"TuttoMax\", \"Max Live 2008\", \"Max 20\" (dove \u00e8 reinterpretato in una nuova versione con Jovanotti) e \"Le canzoni alla radio.\"\nNel 2013 diventa anche la sigla di \"Colorado\" in una versione rap con Moreno.\nEsiste una versione cover in lingua spagnola, realizzata dal gruppo musicale messicano Kairo, intitolata \"Mi Novia Formal\".\nVideo filmato davanti al Palazzo della Regione Emilia Romagna a Bologna."}
{"id": "1708100", "revid": "287204", "url": "https://it.wikipedia.org/wiki?curid=1708100", "title": "Turkmenbasy", "text": ""}
{"id": "1708102", "revid": "106908", "url": "https://it.wikipedia.org/wiki?curid=1708102", "title": "Mahmoud", "text": ""}
{"id": "1708104", "revid": "117543232", "url": "https://it.wikipedia.org/wiki?curid=1708104", "title": "Trattato di Devol", "text": "Il trattato di Devol fu un accordo concluso nel 1108 tra Boemondo I d'Antiochia e l'Imperatore bizantino Alessio I Comneno, nella scia della Prima crociata.\nCon esso si intendeva porre il Principato d'Antiochia in posizione di vassallaggio rispetto all'Impero bizantino, ma non fu immediatamente applicato.\nAll'inizio della Prima crociata gli eserciti Crociati si riunirono a Costantinopoli e promisero di restituire all'Impero bizantino ogni territorio gi\u00e0 in possesso dello stesso che avessero conquistato. Tuttavia Boemondo, figlio del vecchio nemico di Alessio, Roberto il Guiscardo, reclam\u00f2 per se stesso il Principato d'Antiochia. Alessio non riconobbe la legittimit\u00e0 del Principato e Boemondo torn\u00f2 in Europa a cercare rinforzi, poi si lanci\u00f2 in una guerra aperta contro Alessio, ma fu presto costretto ad arrendersi e a negoziare con Alessio nell'accampamento imperiale a Diabolis (Devoll) nell'odierna Albania, dove il trattato fu sottoscritto.\nSecondo i termini del trattato, Boemondo accett\u00f2 di divenire vassallo dell'Imperatore e di difendere l'Impero quando necessario.\nEgli inoltre accett\u00f2 la nomina di un Patriarca Greco Ortodosso.\nIn cambio ricevette il titolo di \"sebastos\" e \"dux\" (duca) di Antiochia, e gli fu garantito il diritto di passare ai suoi eredi la Contea di Edessa.\nDopo di ci\u00f2 Boemondo si ritir\u00f2 in Puglia dove mor\u00ec.\nSuo nipote, Tancredi, che era reggente di Antiochia, rifiut\u00f2 di accettare i termini del trattato.\nAntiochia entr\u00f2 temporaneamente sotto l'influenza bizantina nel 1137, ma solo nel 1158 divenne effettivamente vassalla dell'Impero.\nIl trattato di Devol \u00e8 considerato un tipico esempio della tendenza bizantina a comporre le dispute per via diplomatica piuttosto che militare, e fu sia un risultato che una causa della sfiducia tra i Bizantini ed i loro vicini dell'Europa occidentale.\nScenario.\nNel 1097 gli eserciti crociati si riunirono a Costantinopoli dopo aver viaggiato in gruppi verso oriente, attraverso l'Europa.\nAlessio I, che aveva chiesto solo qualche cavaliere occidentale mercenario per contribuire a combattere i Turchi Selgiuchidi, blocc\u00f2 questi eserciti nella citt\u00e0, e non intendeva permettere loro di partire fino a quando i comandanti non avessero giurato di restituire all'Impero qualsiasi territorio, precedentemente appartenuto all'Impero stesso, che i Crociati avessero conquistato lungo la via per Gerusalemme.\nI Crociati alla fine pronunciarono questo giuramento, individualmente piuttosto che a gruppi; alcuni, come Raimondo IV di Tolosa, forse furono sinceri ma altri, come Boemondo, probabilmente non ebbero mai intenzione di onorare le loro promesse.\nIn cambio, Alessio diede loro delle guide ed una scorta militare.\nI Crociati furono tuttavia esasperati dalle tattiche Bizantine, come quando fu negoziata la resa di Nicea con i Selgiuchidi mentre era ancora sotto assedio da parte dei Crociati, che speravano di saccheggiarla per contribuire a finanziare la loro spedizione.\nI Crociati, sentendosi traditi da Alessio, che fu abile nel recuperare diverse importanti citt\u00e0 ed isole ed in effetti la maggior parte dell'Asia Minore occidentale, continuarono sulla loro strada senza l'aiuto dei Bizantini.\nNel 1098, quando Antiochia fu espugnata dopo un lungo assedio ed i Crociati furono a loro volta assediati nella citt\u00e0, Alessio mosse con le sue truppe per aiutarli, ma sentendo da Stefano di Blois che la situazione era disperata, egli torn\u00f2 a Costantinopoli.\nI Crociati, che avevano inaspettatamente sconfitto gli assedianti, credettero che Alessio li avesse abbandonati e considerarono i Bizantini totalmente inaffidabili. \nDi conseguenza considerarono invalidati i loro giuramenti.\nNel 1100 c'erano diversi Stati crociati, incluso il Principato di Antiochia, fondato da Boemondo nel 1098.\nCi fu chi sostenne che Antiochia sarebbe dovuta tornare ai Bizantini, nonostante il supposto tradimento di Alessio, ma Boemondo la reclam\u00f2 per se stesso. Alessio, ovviamente, non era d'accordo; Antiochia aveva un importante porto, era un centro per i commerci con l'Asia ed una roccaforte della Chiesa cristiana ortodossa con un importante Patriarca.\nEra stata persa dall'impero solo qualche decennio prima, a differenza di Gerusalemme che da secoli non era pi\u00f9 in mani bizantine.\nAlessio, quindi, non riconobbe la legittimit\u00e0 del Principato, ritenendo che esso avrebbe dovuto essere restituito all'Impero come previsto dal giuramento fatto da Boemondo nel 1097; egli quindi decise di cacciare Boemondo da Antiochia.\nBoemondo aggiunse un ulteriore insulto sia ad Alessio che alla Chiesa Ortodossa, nel 1100 quando egli nomin\u00f2 Bernardo di Valenza Patriarca latino di Antiochia e contemporaneamente espulse il Patriarca Greco Ortodosso Giovanni l'Ossita, che fugg\u00ec a Costantinopoli.\nPoco dopo, Boemondo fu catturato dai Danishmendidi di Siria e fu tenuto prigioniero per tre anni, durante i quali gli antiocheni scelsero suo nipote Tancredi come reggente.\nDopo il rilascio di Boemondo egli fu sconfitto dai Selgiuchidi alla Battaglia di Harran del 1104; questa sconfitta port\u00f2 a rinnovate pressioni su Antiochia sia dai Selgiuchidi sia dai bizantini.\nBoemondo lasci\u00f2 a Tancredi il controllo di Antiochia e torn\u00f2 in occidente, girando l'Italia e la Francia in cerca di rinforzi.\nEgli ottenne la protezione di Papa Pasquale II ed il supporto del re di Francia Filippo I, di cui Boemondo spos\u00f2 la figlia.\nNon \u00e8 chiaro se questa spedizione pu\u00f2 essere definita una crociata.\nI normanni dell'Italia meridionale, parenti di Boemondo, erano stati in conflitto con l'Impero bizantino per oltre 30 anni; suo padre Roberto il Guiscardo fu uno dei pi\u00f9 forti nemici dell'Impero.\nMentre Boemondo era lontano, Alessio invi\u00f2 un esercito a rioccupare Antiochia e le citt\u00e0 della Cilicia.\nNel 1107, avendo a disposizione un nuovo esercito, organizzato per la sua progettata crociata contro i musulmani in Siria, Boemondo invece inizi\u00f2 una guerra aperta contro Alessio, attraversando l'Adriatico per assediare Durazzo, la pi\u00f9 occidentale delle citt\u00e0 dell'Impero.\nCome suo padre, anche Boemondo non fu capace di ottenere significativi risultati contro l'Impero; Alessio evit\u00f2 lo scontro diretto e l'assedio di Boemondo fall\u00ec, anche a causa di un'epidemia che si sparse tra i suoi uomini.\nBoemondo si trov\u00f2 presto in una posizione impossibile, isolato di fronte a Durazzo e con la via di fuga per mare chiusa dai Veneziani, Pasquale II revoc\u00f2 il suo appoggio.\nGli accordi.\nNel settembre 1108, Alessio chiese che Boemondo negoziasse con lui nell'accampamento imperiale a Diabolis (Devol).\nBoemondo, con l'esercito non pi\u00f9 in grado di sconfiggere Alessio in battaglia a causa dell'epidemia che lo aveva colpito, non ebbe altra scelta che accettare.\nEgli ammise di aver violato il giuramento del 1097, ma rifiut\u00f2 di riconoscere che questo fatto fosse rilevante nelle presenti circostanze poich\u00e9, dal punto di vista di Boemondo, anche Alessio aveva violato gli accordi tornando indietro mentre i crociati erano assediati in Antiochia, nel 1098.\nAlessio accett\u00f2 di considerare nulli i giuramenti del 1097.\nI termini specifici del trattato furono negoziati dal generale Niceforo Briennio, e furono registrati da Anna Comnena:\nI termini furono negoziati in conformit\u00e0 alla cultura occidentale di Boemondo, cos\u00ec egli si vide come vassallo feudale di Alessio, con tutti gli obblighi che questo implicava secondo le usanze occidentali: egli era tenuto ad assistere militarmente l'Imperatore, ad eccezione delle guerre nelle quali era coinvolto egli stesso, ed a servirlo contro tutti i suoi nemici in Europa ed in Asia.\nAnna Comnena ha descritto la procedura con dettagli molto ripetitivi, con Boemondo che di frequente precisava i propri errori ed elogiava la benevolenza di Alessio e dell'Impero; il tutto fu probabilmente piuttosto umiliante per Boemondo. D'altra parte l'opera di Anna aveva lo scopo di celebrare suo padre (Alessio) ed i termini del trattato potrebbero non essere del tutto esatti.\nGli accordi verbali furono scritti in due copie, una per Alessio e l'altra per Boemondo.\nSecondo quanto riportato da Anna, i testimoni venuti dal campo di Boemondo che sottoscrissero la sua copia del trattato furono:\nMauro De Monte vescovo di Amalfi e Legato pontificio,\nReinaldo vescovo di Taranto\ned il clero minore che li accompagnava;\nl'abate del monastero di S. Andrea in Brindisi insieme a due dei suoi monaci\ned un certo numero di \"pellegrini\" senza nome (probabilmente soldati dell'esercito di Boemondo).\nTestimoni del trattato per la corte imperiale di Alessio furono\nil \"sebastos\" Marino di Napoli,\nRuggero figlio di Dagoberto,\nPietro di Alife,\nGuglielmo di Gand,\nRiccardo di Salerno,\nGoffredo di Mailli,\nHubert figlio di Raoul,\nPaolo Romano,\ngli ambasciatori Peres e Simon dall'Ungheria,\ne gli ambasciatori Basilio l'Eunuco e Costantino. Molti dei testimoni di Alessio erano occidentali che avevano importanti posizioni nell'esercito bizantino e nella corte imperiale; Basilio e Costantino erano ambasciatori al servizio dei parenti di Boemondo in Italia meridionale.\nNessuna delle due copie \u00e8 sopravvissuta.\nErano scritte in latino o greco: entrambe le ipotesi sono ugualmente probabili dato il numero di occidentali presenti, molti dei quali dovevano conoscere il latino; forse furono usate entrambe le lingue.\nNon \u00e8 chiaro fino a che punto la notizia delle concessioni di Boemondo si diffuse attraverso l'Europa poich\u00e9 solo pochi cronisti accennano al trattato; Fulcherio di Chartres dice semplicemente che Boemondo ed Alessio si riconciliarono.\nAnalisi.\nIl trattato era sbilanciato in favore di Alessio e prevedeva l'assorbimento finale di Antiochia e del suo territorio nell'Impero. Alessio, vista l'impossibilit\u00e0 di scacciare Boemondo da Antiochia, tent\u00f2 di assorbirlo nella struttura di governo bizantina e di farlo lavorare per il bene dell'Impero.\nBoemondo poteva tenersi Antiochia fino alla morte con il titolo di \"dux\", a meno che l'Imperatore (Alessio o, in futuro, Giovanni) decidesse per qualsiasi ragione di rinnegare l'accordo.\nAlla morte di Boemondo il Principato sarebbe tornato sotto il controllo diretto bizantino.\nBoemondo quindi non avrebbe potuto iniziare una dinastia in Antiochia, mentre gli fu concesso il diritto di lasciare ai suoi eredi la contea di Edessa ed ogni altro territorio che fosse riuscito ad acquisire nell'entroterra siriano.\nI possedimenti di Boemondo includevano San Simeone e la costa, le citt\u00e0 di Bagras ed Artah, ed i possedimenti Latini nel Jebel as-Summaq.\nLaodicea e la Cilicia invece tornarono sotto il governo diretto bizantino.\nCome puntualizzato da Thomas Asbridge, la gran parte di quello che l'Imperatore concesse a Boemondo (inclusa la stessa Aleppo) era ancora in mano musulmana, e n\u00e9 Boemondo n\u00e9 Alessio controllavano Edessa perch\u00e9 all'epoca Tancredi era reggente sia l\u00ec che ad Antiochia, ci\u00f2 si contrappone alla valutazione di Lilie secondo il quale per Boemondo il trattato fu un risultato positivo.\nRen\u00e9 Grousset definisce il trattato un \"diktat\" mentre Jean Richard sottolinea che le regole del feudalesimo alle quali Boemondo dovette sottomettersi \"non erano in nessun modo umilianti.\"\nSecondo John W. Birkenmeier, il trattato segn\u00f2 il momento in cui Alessio aveva sviluppato un nuovo esercito e nuove dottrine tattiche per il suo utilizzo, ma non fu un successo politico bizantino; \"la libert\u00e0 di Boemondo fu scambiata con una signoria dell'Italia meridionale che non sarebbe mai potuta essere effettiva e con un'occupazione di Antiochia che non si sarebbe mai potuta realizzare.\"\nI termini del trattato sono stati interpretati in vari modi.\nSecondo Paul Magdalino e Ralph-Johannes Lilie, \"il trattato cos\u00ec come riprodotto da Anna Comnena mostra una sorprendente familiarit\u00e0 con i costumi feudali occidentali; che sia stato scritto da un Greco o da un Latino al servizio dell'Impero esso mostra sensibilit\u00e0 e considerazione per il punto di vista occidentale sullo \"status quo\" nel mediterraneo orientale.\"\nStesse caratteristiche ebbero le iniziative diplomatiche intraprese da Alessio per ottenere il rispetto del trattato da parte di Tancredi (come il trattato che stipul\u00f2 con Pisa nel 1110\u20131111 ed i negoziati per l'unione della Chiesa con Pasquale II nel 1112).\nIn opposizione, Asbridge ha recentemente sostenuto che il trattato deriva da precedenti Greci tanto quanto occidentali, e che Alessio desiderava considerare Antiochia come ricadente sotto l'ombrello del sistema della \"pronoia\".\nConseguenze.\nQuesto trattato segn\u00f2 la fine di Boemondo d'Altavilla di Taranto e d'Antiochia, figlio di Roberto il Guiscardo, una delle pi\u00f9 splendide e potenti personalit\u00e0 fra i principi della prima crociata; egli non vedr\u00e0 mai pi\u00f9 in Terra Santa, torn\u00f2 in Italia dove mor\u00ec nel 1111.\nLe clausole accuratamente costruite del Trattato non furono mai applicate; il nipote di Boemondo, Tancredi, rifiut\u00f2 di onorare il trattato. \nEgli pensava che Antiochia fosse sua per diritto di conquista e non vedeva nessun motivo per consegnarla a qualcuno che non aveva partecipato alla Crociata ma che in effetti aveva attivamente operato contro di essa (come i Crociati credevano).\nSembra che i Crociati ritenessero che Alessio aveva ingannato Boemondo per ottenere Antiochia; essi inoltre consideravano Alessio ingannevole ed inaffidabile ed il trattato pu\u00f2 aver rafforzato tale convinzione.\nIl trattato si riferiva a Tancredi come a colui che deteneva illegalmente Antiochia, ed Alessio si aspettava che Boemondo lo scacciasse o che lo controllasse in qualche modo.\nTancredi inoltre non permise ad un Patriarca greco di entrare in citt\u00e0; invece un Patriarca Greco fu nominato a Costantinopoli e nominalmente tenne il potere l\u00e0.\nLa questione di Antiochia e delle adiacenti citt\u00e0 della Cilicia turbarono l'Impero per molti anni.\nIl trattato di Devol non fu mai applicato ma forn\u00ec le basi legali dei negoziati tra bizantini e Crociati per i successivi trent'anni e per le pretese imperiali su Antiochia durante i regni di Giovanni II e Manuele I.\nGiovanni II tent\u00f2 di imporre la sua autorit\u00e0 nel 1137, muovendo verso Antiochia con il suo esercito ed assediando la citt\u00e0.\nI cittadini di Antiochia tentarono di negoziare, ma Giovanni chiese la resa incondizionata della citt\u00e0.\nDopo aver ottenuto l'autorizzazione del re di Gerusalemme, Folco, il Principe di Antiochia Raimondo apr\u00ec le porte della citt\u00e0 a Giovanni.\nL'accordo per cui Raimondo fece atto di \"omaggio feudale\" a Giovanni, fu esplicitamente basato sul trattato di Devol , ma and\u00f2 oltre: Raimondo, che fu riconosciuto come vassallo imperiale per Antiochia, diede all'Imperatore il diritto di libero accesso ad Antiochia, e si impegn\u00f2 a cedere la citt\u00e0 in cambio dell'investitura per Aleppo, Shayzar, Homs ed Hama non appena queste ultime fossero state conquistate ai musulmani.\nPoi, Raimondo avrebbe governato le nuove conquiste ed Antiochia sarebbe tornata sotto il diretto controllo imperiale.\nLa campagna alla fine fall\u00ec, in parte perch\u00e9 Raimondo e Joscelin II, Conte di Edessa, che erano stati obbligati ad unirsi a Giovanni in quanto suoi vassalli, non fecero la loro parte.\nQuando, al loro ritorno ad Antiochia, Giovanni insist\u00e9 per prendere possesso della citt\u00e0, i due principi organizzarono una rivolta.\nGiovanni si ritrov\u00f2 assediato nella citt\u00e0 e fu costretto ad andarsene nel 1138, richiamato a Costantinopoli.\nEgli accett\u00f2 diplomaticamente le assicurazioni di Raimondo e Joscelin di non aver avuto nulla a che fare con la ribellione. Giovanni ritent\u00f2 l'operazione nel 1142, ma inaspettatamente mor\u00ec e l'esercito bizantino si ritir\u00f2.\nFu solo nel 1158, durante il regno di Manuele I, che Antiochia divenne realmente uno stato vassallo dell'impero, quando Manuele costrinse Rinaldo di Ch\u00e2tillon a giurargli fedelt\u00e0 come punizione per l'attacco di Rinaldo alla bizantina Cipro. Il Patriarca Greco Ortodosso fu restaurato e rest\u00f2 in carica contemporaneamente al Patriarca Latino.\nAntiochia si indebol\u00ec a causa di reggenti privi di poteri dopo la cattura di Rinaldo da parte dei musulmani nel 1160, rimase uno stato vassallo bizantino fino al 1182 quando le divisioni interne che seguirono la morte di Manuele nel 1180 impedirono all'Impero di imporre i suoi diritti.\nSulla frontiera balcanica il trattato di Devol segn\u00f2 la fine della minaccia normanna al litorale Adriatico meridionale durante il regno di Alessio ed anche in seguito; l'efficacia delle difese di frontiera scoraggiarono ulteriori invasioni attraverso Durazzo per la maggior parte del XII secolo."}
{"id": "1708106", "revid": "767487", "url": "https://it.wikipedia.org/wiki?curid=1708106", "title": "BMW II", "text": "Il BMW II era un motore aeronautico raffreddato a liquido a sei cilindri in linea, progettato dall'ingegnere Max Friz e prodotto dalla tedesca BMW GmbH.\nIntrodotto nel 1918, era una versione ridotta del precedente IIIa ed andava ad occupare la fascia di potenza di 110 - 120 CV (82 - 89 kW), da cui la designazione imperiale II.\nDestinato a motorizzare velivoli leggeri e da addestramento, venne realizzato in sole 135 unit\u00e0 in quanto la fabbrica era impegnata nella produzione a scopo bellico del IIIa."}
{"id": "1708112", "revid": "72396", "url": "https://it.wikipedia.org/wiki?curid=1708112", "title": "Contee del Kansas", "text": "Lista delle 105 contee del Kansas, negli Stati Uniti d'America:"}
{"id": "1708128", "revid": "1793900", "url": "https://it.wikipedia.org/wiki?curid=1708128", "title": "Melrose Sevens", "text": "Il Melrose Sevens \u00e8 un torneo annuale di rugby a 7 organizzato dal Melrose Rugby Football Club nella citt\u00e0 di Melrose, in Scozia. Nato nel 1883 grazie all'idea dell'ex giocatore del Melrose e fondatore del rugby a 7 Ned Haig, allo scopo di aumentare il guadagno economico per la propria squadra, rappresenta la pi\u00f9 vecchia competizione di rugby a 7.\nIl torneo, che fa parte del circuito Kings of the Sevens giocato in Scozia negli Scottish Borders, viene disputato nel mese di aprile e attrae squadre da nazioni lontane quali Giappone, Uruguay e Sudafrica. La prima storica vittoria and\u00f2 al che sconfisse in finale il ."}
{"id": "1708129", "revid": "99151220", "url": "https://it.wikipedia.org/wiki?curid=1708129", "title": "Lamberti (famiglia)", "text": "I Lamberti sono stati un'importante famiglia della Firenze del X, del XI e del XII secolo. \nStoria.\nEra una famiglia di antica origine, e molti membri della famiglia ricoprirono importanti ruoli nella societ\u00e0 comunale. \nLamberto fu vescovo di Firenze dal 1025 al 1032. Mosca dei Lamberti \u00e8 stato uno dei membri pi\u00f9 celebri di questa illustre famiglia. Alcuni membri sono stati anche valorosi condottieri, che si sono battuti con estrema abilit\u00e0. \nQuando Firenze fu lacerata dai continui scontri tra guelfi e ghibellini, i Lamberti si schierarono dalla parte questi ultimi. Furono, come tutte le altre famiglie ghibelline, inizialmente a capo della citt\u00e0, poi esiliati; tornarono di nuovo al comando, per poi essere nuovamente esiliati.\nNumerose altre nobili famiglie Lamberti, estinte e non, si registrano a Bari, Belluno, Brescia, Cuneo, Milano, Palermo, Treviso, Venezia e Verona.\nArma.\n\"D'azzurro, a sei palle d'oro\", con numerose varianti."}
{"id": "1708140", "revid": "125768734", "url": "https://it.wikipedia.org/wiki?curid=1708140", "title": "Stazione di Giulianova", "text": "La stazione di Giulianova \u00e8 la stazione ferroviaria che serve l'omonimo comune. \u00c8 posta sulla ferrovia Adriatica ed \u00e8 stazione terminale della ferrovia Teramo-Giulianova. \u00c8 un impianto di livello \"silver\", secondo la classificazione commerciale della RFI.\nStoria.\nLa stazione venne costruita dalla Societ\u00e0 Italiana per le Strade Ferrate Meridionali, ed \u00e8 la pi\u00f9 antica della provincia, entrando in funzione nel 1863, contestualmente all'apertura del tronco Ancona-Pescara della ferrovia Adriatica.\nL'impianto divenne stazione di diramazione in seguito all'apertura della ferrovia Teramo-Giulianova avvenuta nel 1884.\nStrutture e impianti.\nLa stazione dispone di quattro binari passanti ed uno tronco. Il secondo, il terzo ed il quarto binario sono raggiungibili attraverso un sottopassaggio pedonale, che possiede un'uscita anche sul lato che d\u00e0 sul mare.\nLa pensilina in stile Liberty del fabbricato viaggiatori che ripara la banchina principale della stazione fu realizzata dall'allora sedicenne Enzo Ferrari insieme al padre Alfredo.\nMovimento.\nLa stazione di Giulianova \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate, e da collegamenti a lunga percorrenza Frecciargento e Intercity operati anch'essi da Trenitalia."}
{"id": "1708144", "revid": "322321", "url": "https://it.wikipedia.org/wiki?curid=1708144", "title": "Sottopeso", "text": "Sottopeso \u00e8 quella situazione in cui un essere umano si trova qualora pesi meno rispetto al suo peso forma.\nIndicativamente una persona si pu\u00f2 definire in \"sottopeso\" quando pesa il 90% rispetto al suo peso forma. L'IMC di una persona in sottopeso \u00e8, a seconda delle tabelle, inferiore a 19 (in genere per gli uomini) o a 18,5 (di solito per le donne). Per una valutazione migliore, tuttavia, \u00e8 preferibile considerare anche percentuale di massa grassa.\nIl sottopeso \u00e8 lieve se l'IMC \u00e8 tra 17,5 e 18,5, moderato con IMC tra 16 e 17,5 e grave se l'indice \u00e8 al di sotto dei 16 kg/m\u00b2; in quest' ultimo caso il peso di una persona \u00e8 generalmente inferiore al 75% del suo peso forma e siamo in una situazione di inedia. Quando invece il peso \u00e8 inferiore della met\u00e0 del normale, avviene la morte per fame. \nNei bambini e nei ragazzi in fase di crescita, l'Indice di massa corporea ideale si attesta su valori leggermente pi\u00f9 bassi rispetto agli adulti, regolati secondo le tabelle nazionali dei percentili di crescita dell'IMC; per definirsi sottopeso, essi devono trovarsi al di sotto del 10\u00b0 percentile. \nCause e rimedi.\nMagrezza costituzionale.\nSi tratta di individui dotati di un'ossatura piccola e debole, dall'aspetto longilineo. Il peso di queste persone pu\u00f2 trovarsi al di sotto dei valori medi e, sebbene risultino in lieve sottopeso rispetto alle tabelle dell'IMC, la loro salute \u00e8 generalmente buona, almeno finch\u00e9 il sottopeso resta appunto lieve. In questo caso la magrezza \u00e8 dovuta sia ad una ridotta massa grassa (questi soggetti molto difficilmente accumulano grasso) ma anche ad una modesta massa magra. Un sano ed equilibrato aumento di peso \u00e8 sempre consigliato in caso di magrezza costituzionale, e diventa strettamente necessario se il sottopeso \u00e8 di entit\u00e0 pi\u00f9 notevole e/o la salute generale della persona \u00e8 fragile. Per il trattamento si ricorre a una dieta ipercalorica e sana (vanno comunque limitati zuccheri e grassi nocivi) insieme ad un'attivit\u00e0 fisica regolare in palestra con i pesi: lo scopo \u00e8 aumentare di peso aggiungendo pi\u00f9 massa magra (muscoli) e solo in minima parte aggiungendo massa grassa. \nSquilibri tra alimentazione e attivit\u00e0 sportiva.\nUna dieta troppo restrittiva e ipocalorica (sotto le 2.000 calorie per gli uomini o sotto le 1.700 per le donne) \u00e8 sicuramente causa della perdita di peso, che si manifesta in modo diverso a seconda del livello di attivit\u00e0 fisica praticata. Persone sedentarie o poco attive che introducono una insufficiente quantit\u00e0 di nutrienti, vanno incontro pi\u00f9 che altro ad una perdita di massa magra, mentre la massa grassa resta nella norma e difficilmente tende a diminuire (tranne in caso di malnutrizione prolungata), poich\u00e9 il rallentato metabolismo di questi soggetti tende a difendere il pi\u00f9 possibile le riserve di grasso; la ripresa di un regime alimentare anche solo normocalorico, soprattutto se non associato a nessun'attivit\u00e0 fisica, pu\u00f2 portare ad un sensibile aumento di peso, per\u00f2 solo a carico della massa grassa (si passerebbe da una condizione di sottopeso ad uno stato di latente sovrappeso!). \nGli sportivi, invece, poich\u00e9 hanno molta massa magra e quindi un elevato metabolismo, se seguono regimi troppo rigidi, perdono troppa massa grassa, diventando eccessivamente magri; in ogni caso, una dieta ipocalorica alla lunga deprime comunque la massa magra e toglie le energie necessarie per svolgere le attivit\u00e0 quotidiane.\nAltre possibili cause.\nA livello sanitario essere \"gravemente sottopeso\" (Indice di massa corporea &lt; 16) \u00e8 critico, perch\u00e9 c'\u00e8 un forte sospetto di:\nDopo aver chiarito le cause, occorrono interventi medici / psichiatrici.\nImplicazioni sulla salute.\n\u00c8 ormai abbondantemente risaputo che l'eccesso ponderale diminuisce l'aspettativa di vita perch\u00e9 innesta una serie di disturbi e malattie; tuttavia, lo stesso discorso \u00e8 valido per chi ha un peso corporeo insufficiente anzi, un soggetto che si trova a 10kg in sottopeso, corre molti pi\u00f9 rischi rispetto ad un altro che si trova a 10 kg in sovrappeso! \nLe problematiche principali legate al sottopeso sono: \nLa sottoalimentazione.\nUna popolazione sottoalimentata (o sottonutrita) \u00e8 una popolazione malnutrita o denutrita, in ogni caso si tratta di un popolo in cui mediamente le persone sono in sottopeso.\nTecnicamente si definiscono sottoalimentati gli individui che abbiano un apporto quotidiano inferiore alle 1.600 calorie al giorno (le calorie necessarie variano generalmente tra 1.800 e 3.000 a seconda del sesso, dell'et\u00e0 e dell'attivit\u00e0 dell'individuo). Attualmente sono sottoalimentate pi\u00f9 di 800 milioni di persone nel mondo."}
{"id": "1708147", "revid": "1573940", "url": "https://it.wikipedia.org/wiki?curid=1708147", "title": "Luehdorfia japonica", "text": "Luehdorfia japonica , \u00e8 un Lepidottero della famiglia Papilionidae.\nLa biologia di questa specie \u00e8 stata descritta da Shirozu &amp; Hara (1973). Sono stati effettuati parecchi lavori di ricerca sulle caratteristiche biomolecolari di \"L. japonica\" anche da Matsumoto (1984-1990) e da Tsubaki &amp; Matsumoto (1998). Lavori riguardanti ibridi tra \"L. japonica\" e la specie affine \"Luehdorfia puziloi\" sono stati pubblicati da Hara &amp; Ochiai (1980).\nQuesto papilionide venne scoperto da Yasushi Nawa, nella prefettura giapponese di Gifu, nel 1883; \u00e8 pertanto nota anche col nome volgare di Farfalla di Gifu (\u30ae\u30d5\u30c1\u30e7\u30a6, Gifu Ch\u014d).\nBiologia.\nAlimentazione.\nLe larve si alimentano parassitando le foglie di numerose specie appartenenti al genere \"Asarum\" (fam. Aristolochiaceae) \n(Makita \"et al\"., 2000):\nDistribuzione e habitat.\nL'areale comprende il Giappone (Honsh\u016b centrale e occidentale) e la Cina orientale (Shirozu &amp; Hara, 1973).\nA differenza di quanto riportato in precedenza, non vi sono prove della presenza attuale della specie a Taiwan (Li, 1987).\nTassonomia.\nAl momento non vengono riconosciute sottospecie diverse da \"Luehdorfia japonica japonica\" Leech, 1889 (loc. typ. Giappone).\nLa presunta sottospecie \"Luehdorfia japonica formosana\" Rothschild, 1918 \u00e8 verosimilmente frutto di dati erronei (Li, 1987)."}
{"id": "1708148", "revid": "287204", "url": "https://it.wikipedia.org/wiki?curid=1708148", "title": "BMW 6012 L", "text": "Il BMW 6012 L era un motore aeronautico turboalbero prodotto dall'azienda tedesca BMW GmbH.\nIntrodotto nel 1963, era destinato a motorizzare velivoli ed elicotteri leggeri.\nVenne utilizzato sui quattro prototipi del Dornier Do 32 dove gli veniva calettato un compressore d'aria. Questo elicottero tedesco venne pensato nel 1962 in versione paracadutabile in scatola di montaggio per consentire ai piloti abbattuti dietro le linee nemiche di ritornare, ma non super\u00f2 la fase iniziale di sviluppo quando ci si rese conto che erano necessarie due persone per il montaggio. Il velivolo sfruttava il compressore per generare aria in pressione che veniva inviata nel rotore, realizzato con mozzo e pale cave. L'aria usciva dall'estremit\u00e0 delle pale e faceva girare il rotore per reazione. Con questa configurazione non era necessario un rotore anticoppia."}
{"id": "1708149", "revid": "110157", "url": "https://it.wikipedia.org/wiki?curid=1708149", "title": "Sljudjanka", "text": "Sljudjanka (anche come \"Slyudyanka\") \u00e8 una cittadina della Siberia sudorientale (Oblast' di Irkutsk), situata 127 km a sud del capoluogo Irkutsk sulle rive del fiume Angara nel punto in cui esce dal lago Bajkal; \u00e8 il capoluogo amministrativo del distretto omonimo.\nLa cittadina venne fondata nel 1905 nei pressi della stazione ferroviaria omonima, situata lungo la Transiberiana; nel sito, tuttavia, fin dal XVIII secolo era attiva l'industria estrattiva (mica flogopite, che d\u00e0 anche il nome alla citt\u00e0, dato che \"Sljuda\", in russo, significa mica). La concessione dello \"status\" di citt\u00e0 \u00e8 del 1936.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1708152", "revid": "80339", "url": "https://it.wikipedia.org/wiki?curid=1708152", "title": "Slyudyanka", "text": ""}
{"id": "1708160", "revid": "2091", "url": "https://it.wikipedia.org/wiki?curid=1708160", "title": "Contee del Kentucky", "text": "Lista delle 120 contee del Kentucky, negli Stati Uniti d'America:"}
{"id": "1708173", "revid": "767487", "url": "https://it.wikipedia.org/wiki?curid=1708173", "title": "Skunkworks Live", "text": "Skunkworks Live \u00e8 un EP del cantante britannico Bruce Dickinson, pubblicato nel 1996 dalla Victor Entertainment in Giappone.\nIl disco.\n\u00c8 stato registrato il 31 maggio 1996 durante un concerto a Pamplona in Spagna.\nLe quattro canzoni che lo compongono sono state inserite anche nel bonus-CD abbinato all'album \"Skunkworks\" quando questo \u00e8 stato ripubblicato nel 2005. Esistono tuttavia diverse versioni integrali del concerto di Pamplona, facilmente reperibili nonostante si trattino di bootleg non ufficiali, intitolati Live in Spain e Skunkworks Live 1996.\nEntrambi i formati terminano con \"The Prisoner\", famoso brano degli Iron Maiden tratto da \"The Number of the Beast\"."}
{"id": "1708175", "revid": "125395416", "url": "https://it.wikipedia.org/wiki?curid=1708175", "title": "Flat tax", "text": "In scienza delle finanze la flat tax (letteralmente in italiano: tassa piatta, calcolata come percentuale costante) \u00e8 un sistema fiscale, basato su un\u2019aliquota fissa, al netto di eventuali deduzioni fiscali o detrazioni.\nSolitamente tale sistema si riferisce alle imposte sul reddito familiare, e talvolta sui profitti delle imprese, tassate con un'aliquota fissa. Questo sistema di tassazione fu ideato per la prima volta nel 1956 dall'economista statunitense Milton Friedman.\nI sistemi di \"flat tax\", messi in atto come proposto, solo in alcuni casi esonerano le famiglie con un reddito inferiore a uno stabilito per legge (\"no tax area\"). Le \"flat tax\" non sono comuni nelle economie avanzate, le cui imposte statali includono un'aliquota progressiva sui redditi delle famiglie e sugli utili delle aziende, cosicch\u00e9 l'aliquota aumenta in percentuale all'aumentare del reddito. Ad ogni modo, i sistemi che vengono sempre pi\u00f9 spesso denominati \"flat tax\" presentano in realt\u00e0 molte differenze rispetto ai classici regimi di \"flat tax\" (es.: tasse progressive).\nStoria.\nLa tassazione non progressiva costituiva nell'antichit\u00e0 la forma pi\u00f9 semplice di tassazione diretta, attraverso il versamento di una decima in natura (raccolto di frutti, olio, vino, granaglie; armenti ecc.), per il sostentamento dei sacerdoti della trib\u00f9 di Levi (Levitico 27:30-32; Cronache 31:5). Un decimo di quanto raccolto dai leviti era offerto al Signore (Numeri 18:26; Neemia 10:39) nella Prima Tenda del Tempio. La seconda decima poteva essere convertita in denaro, mentre la terza decima era prescritta dalla legge mosaica per orfani, vedove e forestieri (Tobia 1:7-9), non altrove specificate.\nUno degli argomenti economici, in senso opposto, a favore di un'aliquota fiscale progressiva col reddito imponibile, \u00e8 l'esistenza di soglie critiche macroeconomiche. L'aliquota progressiva avrebbe una funzione di equit\u00e0 sociale e di redistribuzione della ricchezza generata.\nEsiste qualche settore della finanza, energia, ecc. dove i ritorni si possono ragionevolmente ritenere pressoch\u00e9 certi e \"pi\u00f9 che proporzionali\" al capitale investito, in cui quindi \u00e8 limitato il fattore di rischio soggettivo, mentre molto del successo finale dipende dall'accesso al credito, e dalla disponibilit\u00e0 di capitale proprio liquido da poter investire. Anche a livello di sistema economico, si sostiene l'esistenza di un moltiplicatore keynesiano ottenibile con la spesa pubblica, gli investimenti privati e il taglio delle tasse, del quale quindi potrebbero beneficiare anche singoli soggetti privati. L'imposizione progressiva sarebbe legittimata da una sovratassa sull'extra-profitto del reddito da capitale rispetto al reddito da lavoro, costituzionalmente pi\u00f9 tutelato, ovvero rispetto al tasso opportunit\u00e0 del capitale proprio accessibile al reddito del cittadino medio.\nIl problema di determinare l'\"ottima progressivit\u00e0\", vale a dire il criterio logico in base al quale si decide la progressivit\u00e0 dell'aliquota (quale percentuale per quali scaglioni di reddito), sar\u00e0 molto dibattuto fra gli economisti del 1800-1900. Il problema si \u00e8 posto per la prima volta in tutta la sua evidenza nella Firenze al tempo dei Medici, in cui la tassa (chiamata \"decima scalata\", cio\u00e8 progressiva), sulla propriet\u00e0 di maggior valore poneva per le classi pi\u00f9 abbienti un'aliquota talmente alta, che essi avevano convenienza a venderle, per non pagare l'imposta. La totale discrezionalit\u00e0 della famiglia Medici nella determinazione delle aliquote, si traduceva in un uso arbitrario e politico della tassazione, per indebolire i loro avversari cittadini.\nAspetti macroeconomici.\nFra i fondamenti macroeconomici a favore di un'unica aliquota fiscale, si ritrova l'ipotesi secondo la quale le entrate fiscali seguono una \"curva a campana\" che presenta un punto di massimo per una certa aliquota di prelievo.\nIl teorema del bilancio in pareggio dimostra che l'aumento del PIL (reddito disponibile) pro-capite \u00e8 massimo non con il taglio delle tasse a cittadini e operatori economici, ma con l'intervento diretto dello Stato mediante la spesa pubblica, in misura maggiore se esso \u00e8 finanziato con pari entrate fiscali, in assenza di debito pubblico.\nProposte recenti e attuali.\nNella seconda met\u00e0 dell'anno 2000 sono state proposte adozioni della \"flat tax\" in vari paesi del mondo, in particolare negli Stati dell'est Europa. Negli Stati Uniti d'America, l'ex leader della maggioranza alla Camera dei rappresentanti Dick Armey e il gruppo conservatore FreedomWorks hanno cercato il supporto popolare per l'adozione di tale sistema (Taxpayer Choice Act). In altri paesi l'adozione della \"flat tax\" \u00e8 stata proposta principalmente a causa del successo rilevato in numerosi paesi dell'Europa dell'est, sebbene questo sia oggetto di discussione.\nSistemi di \"flat tax\" sono stati introdotti con la speranza di stimolare la crescita e lo sviluppo economico. Le repubbliche baltiche di Estonia, Lettonia e Lituania hanno rispettivamente una \"flat tax\" pari al 24%, 25% e 33% a partire dalla met\u00e0 degli anni 90. Il 1\u00ba gennaio 2001 \u00e8 stata introdotta al 13% sul reddito in Russia. Successivamente l'Ucraina ha adottato come la Russia la \"flat tax\" del 13% nel 2003, che per\u00f2 \u00e8 stata aumentata al 15% nel 2007. La Slovacchia ha introdotto una \"flat tax\" pari al 19% sulla maggior parte delle imposte nel maggio 2004, per poi essere abolita nel 2013 dal rieletto governo di sinistra in favore di un sistema progressivo, facente parte di un pacchetto per l'austerit\u00e0; nel periodo soggetto alla tassa fissa (ovvero il periodo successivo alla Grande Recessione) la crescita economica ha raggiunto il 10%, la disoccupazione \u00e8 calata dal 20 al 10% e il debito pubblico \u00e8 passato dal 50 al 21% del PIL nel 2008. La Romania ha adottato la \"flat tax\" al 16% sul reddito e sugli utili delle aziende il 1\u00ba gennaio 2005. La Macedonia ha introdotto la \"flat tax\" al 12% sul reddito e sui profitti delle imprese il 1\u00ba gennaio 2007, portando la percentuale al 10% nel 2008. L'Albania ha introdotto la \"flat tax\" al 10% dal 2008. La Bulgaria applica una tassa fissa al 10% per i profitti aziendali e redditi personali dal 2008.\nNegli Stati Uniti, sebbene le tasse federali siano progressive, cinque stati su cinquanta \u2014 Illinois, Indiana, Massachusetts, Michigan e Pennsylvania \u2014 hanno un'unica aliquota su redditi delle persone, dal 3,07% (Pennsylvania) al 5,3% (Massachusetts).\nIl 1\u00ba gennaio 2004, in Italia, \u00e8 entrata in vigore l'IRES (Imposta sul REddito delle Societ\u00e0) al posto dell'IRPEG. L'IRES \u00e8 una \"flat tax\": infatti \u00e8 presente una sola aliquota pari al 24%.\nPaul Kirchhof, che era stato proposto come il prossimo Ministro delle finanze della Germania nel 2005, aveva proposto di introdurre la \"flat tax\" al 25% entro il 2007 ed aveva provocato diffuse polemiche.\nIl 27 settembre 2005, il Consiglio olandese dei Consiglieri economici ha consigliato la \"flat tax\" ad un alto tasso pari al 40% per i redditi nei Paesi Bassi. Alcune deduzioni sarebbero permesse, e le persone con pi\u00f9 di 65 anni avrebbero tassi pi\u00f9 bassi.\nSempre negli Stati Uniti, le proposte per la \"flat tax\" a livello federale sono emerse pi\u00f9 volte negli ultimi anni, durante i numerosi dibattiti politici. Jerry Brown, governatore Democratico della California, ha messo la \"flat tax\" nel suo programma, quando correva per la presidenza degli Stati Uniti nel 1992. \u00c8 stato per\u00f2 criticato dal suo rivale Democratico Tom Harkin. Quattro anni dopo, il candidato Repubblicano Steve Forbes, ha proposto un'idea simile tra le proposte principali del programma. Sebbene nessuno di questi abbia ricevuto la nomination dal proprio partito, le loro proposte sono entrate nel diffuso dibattito riguardo al sistema fiscale degli Stati Uniti, i quali non hanno una \"flat tax\" federale. Solo a livello di alcuni Stati (10 su 50) esistono \"flat tax\" (equivalenti alle nostre addizionali regionali Irpef).\nEffetti nell'Europa dell'est.\nPer i paesi dell\u2019est Europa, il modello di \"flat tax\" \u00e8 risultato particolarmente attraente per motivi storici, politici ed economici. All\u2019indomani della caduta del muro di Berlino, infatti, i principi di capacit\u00e0 contributiva e progressivit\u00e0 sembravano riecheggiare l\u2019espressione marxiana: \u201cDa ciascuno secondo le proprie capacit\u00e0; a ciascuno secondo il suo bisogno\u201d e, quindi, l\u2019ideologia socialista da cui quei paesi si stavano allontanando.\nDalla prima introduzione nell\u2019area baltica nel 1994 (Estonia, Lituania) alla seconda ondata riformatrice degli anni 2000 (Russia, Georgia, Serbia, Repubblica Slovacca, Romania), molti stati dell\u2019Europa orientale hanno optato per l\u2019aliquota fissa. Fra le principali ragioni: desiderio di semplificazione, trasparenza ed efficienza del sistema tributario, e, nel lungo periodo, riduzione del divario con l\u2019Occidente e stabilizzazione dei tassi di crescita del PIL.\nTuttavia, i dati empirici raccolti dalla BCE e dal FMI hanno dimostrato che:\nNon tutti hanno, per\u00f2, mantenuto la \"flat tax\" fino ad oggi. L\u2019aliquota fissa sul reddito delle persone fisiche \u00e8 stata, ad esempio, sostituita, nel 2018, in Lettonia con aliquote progressive del 20%-23%-31,4% e in Lituania con aliquote al 20 e 27% nel 2019.\nNel 2004, in Repubblica Slovacca, si \u00e8 optato per un'unica aliquota pari al 19% per l\u2019imposta sul reddito delle persone fisiche, delle societ\u00e0 e l\u2019IVA: \u00e8 stato l'unico caso di medesima aliquota per tutti e tre i tributi. L\u2019esito iniziale \u00e8 stato positivo, ma, con la crisi del 2008, l\u2019ingresso nella zona Euro nel 2009 e le richieste sociali di progressivit\u00e0 fiscale, si sono, prima, aumentate le imposte indirette a copertura dell\u2019insufficiente gettito in entrata e infine, nel 2013, introdotte aliquote fiscali progressive (19% e 25%).\nIn Italia.\nLa Costituzione italiana (art. 53) prevede che il sistema tributario sia informato a criteri di progressivit\u00e0 della tassazione con la capacit\u00e0 contributiva del cittadino.\nSul piano fiscale, il 1\u00ba gennaio 2004 \u00e8 entrata in vigore, al posto dell'IRPEG, l'Imposta sul reddito delle societ\u00e0 (IRES); con l'occasione l'aliquota unica preesistente \u00e8 stata ridotta dal 34% al 33%. Ulteriori riduzioni hanno avuto effetto dal 2008 (27,5%) e dal 2017 (24%).\nSul piano politico, l'introduzione della \"flat tax\" venne proposta da Silvio Berlusconi nel 1994, con l'introduzione di un'aliquota del 33% (con una no-tax area per i pi\u00f9 poveri) al posto dell'IRPEF progressiva.\nDopo la vittoria elettorale del 13 maggio 2001 la coalizione guidata da Berlusconi avvi\u00f2, nel corso della XIV Legislatura (2001-2006), un piano di riduzione delle imposte, abbassando la pressione fiscale fino al 40,6% nel 2005 (\"minimo storico\" degli ultimi decenni); rispetto a quanto pagato nel 2001, il risparmio per i contribuenti italiani fu di 13,7 miliardi di euro (a fronte dei 24 promessi nel programma elettorale), anche se il taglio fu finanziato attraverso un condono fiscale tombale e l'aumento del deficit pubblico, che nel 2005 sal\u00ec al 4,4% (\"massimo storico\" dal 1996), in violazione dei parametri di Maastricht.\nBisogna ricordare che il taglio dell'IRPEF avvenne dividendo la riforma in tre moduli (2002, 2003, 2005) effettivamente entrati in vigore; i moduli per il 2007 - che dovevano diventare legge nel dicembre 2006 - e per il 2008 - che dovevano diventare legge nel dicembre 2007 - non entrarono in vigore per effetto del cambio di governo, che port\u00f2 a una nuova riforma dell'IRPEF.\nNel 2005 \u00e8 stata proposta dai Radicali Italiani di Marco Pannella l'idea di una \"flat tax\" al 20%. Nel 2008, La Destra - Fiamma Tricolore, guidata da Daniela Santanch\u00e8, propose di introdurre una \"flat tax\" sul reddito al 20%, comune a persone fisiche e giuridiche. Data la situazione dei conti pubblici, si dava le precedenza alla riduzione dell'IRES dal 27,5% al 20%, mentre la medesima aliquota sui redditi si puntava ad applicarla nel medio - lungo termine di governo.\nNel 2012 il Popolo della Libert\u00e0 predispose uno studio per lanciare l'idea di una \"flat tax\" al 23%, confluito nel libro dell'economista Emanuele Canegrati \"Una flat-tax per l'Italia\", edito dalla Fondazione Magna Carta di Roma, con prefazione del prof. Alvin Rabushka e con il contributo del prof. Kurt Leube, entrambi della Hoover Institution (Stanford University). La proposta prevedeva l'introduzione di una tassa proporzionale al 23%, che poteva scendere fin sotto la soglia del 20% nel caso di recupero di evasione fiscale e con una detrazione elevata garantita a tutti gli individui con incremento proporzionale al numero delle persone a carico, fino a raggiungere, per famiglie con oltre 4 figli il livello di 21.000 Euro.\nUn ulteriore studio del caso italiano fu effettuato, questa volta utilizzando la metodologia di calcolo macroeconomico Hall\u2013Rabushka, dai professori Emanuele Canegrati e Kurt Leube (Stanford University), nel quale si calcol\u00f2 che, con una deduzione personale di 3000 euro, l'aliquota \"flat tax\" di equilibrio sarebbe stata pari a 21,9%. Lo studio fu pubblicato sul secondo numero dell'anno 2012 della \"Rivista di Diritto Tributario Internazionale\" dell'Universit\u00e0 La Sapienza.\nNell'autunno 2014 anche Matteo Salvini, segretario della Lega Nord, si \u00e8 pi\u00f9 volte espresso a favore della \"flat tax\" fino a sostenere ufficialmente la riforma con aliquota al 15% proposta dal Partito Italia Nuova. I leader dei due partiti hanno tenuto un convegno sul tema il 13 dicembre 2014 a Milano, con la partecipazione del prof. Rabushka.\nLa pi\u00f9 recente proposta di \"flat tax\" in Italia \u00e8 quella lanciata in occasione della campagna elettorale per le politiche del 4 marzo 2018, per opera della coalizione di centrodestra, sostenendo che solo una drastica semplificazione e riduzione del carico fiscale, combinate ad un rafforzamento dei controlli, avrebbero potuto incentivare il pagamento delle tasse. Sia Berlusconi che Salvini, durante la campagna elettorale per le politiche del 2018, hanno proposto l\u2019introduzione della \"flat tax\". I due leader del centrodestra proponevano, tuttavia, due diversi valori di aliquota fissa: Berlusconi sarebbe partito dall'aliquota del 23%, con la speranza di abbassarla successivamente, mentre Salvini la proponeva al 15%.\nTuttavia, secondo l'analisi degli economisti Massimo Baldini e Leonzio Rizzo de \u201cLavoce.info\u201d, con l\u2019aliquota al 15% come proposto dalla Lega Nord, l\u2019eventuale recupero dell\u2019evasione fiscale non avrebbe colmato il mancato gettito. Altrettanto critico \u00e8 stato Roberto Perotti dell\u2019Universit\u00e0 Bocconi, secondo le cui stime la \"flat tax\" della Lega Nord sarebbe costata 80 miliardi di euro, mentre quella di Forza Italia 83 miliardi.\nIl 16 agosto 2018 \u00e8 stata resa nota la proposta di legge del Governo Conte I in merito a una \"flat tax\" che verrebbe applicata alle imprese individuali ed ai lavoratori autonomi con fatturato inferiore a 100.000,00 euro. Si tratterebbe, di fatto, di un'estensione del regime forfettario attualmente vigente per coloro che operano al di sotto di fatturati compresi tra 25.000 e 30.000 euro.\nSecondo stime di Roberta Fantozzi, responsabile Politiche economiche del Partito della Rifondazione Comunista - Sinistra Europea, il costo della \"flat tax\" in Italia sarebbe intorno ai 60 miliardi, pari a pi\u00f9 della met\u00e0 del finanziamento annuo del Sistema Sanitario Nazionale: \u00abil 20% meno abbiente della popolazione risparmierebbe intorno all'1%, mentre al 20% pi\u00f9 ricco andrebbe il 68,3% dei vantaggi.\u00bb\nIl caso Hong Kong.\nNel corso del \u2018900, Hong Kong ha elaborato un flessibile sistema fiscale misto, che contempla sia il regime proporzionale per i redditi di impresa e di propriet\u00e0, sia il regime progressivo per il reddito da attivit\u00e0 lavorativa (labor income). L\u2019attuale regime tributario \u00e8 suddiviso essenzialmente in tre categorie: property tax, salaries tax e profits tax.\na. Property tax.\nL'imposta sugli immobili viene applicata con un'aliquota forfettaria del 15%, addebitata al proprietario di qualsiasi terreno o immobile al netto del loro valore imponibile. Si tratta di un valore imponibile al netto dei tassi pagati dal proprietario e di un'indennit\u00e0 figurativa del 20% per riparazioni e spese. Le spese e gli esborsi effettivi non sono deducibili.\nb. Profits tax.\nChiunque esercita un'attivit\u00e0 commerciale o una professione ad Hong Kong \u00e8 soggetto al pagamento di un\u2019imposta sui profitti. Solo gli utili che sorgono o che derivano da Hong Kong sono soggetti a tassazione. Per le societ\u00e0 di capitali, dal 2018 in avanti, viene applicata un\u2019aliquota proporzionale su base imponibile del 16,5%, salvo regime speciale che prevede un\u2019aliquota proporzionale dell\u20198,25% per profitti sotto i $ 2 mln. Per tutte quelle imprese non costituite in societ\u00e0, l\u2019aliquota proporzionale su base imponibile \u00e8 del 15% e del 7,5% per i profitti al di sotto dei $ 2 mln.\nc. Salaries Tax.\nIl reddito imponibile al netto di detrazione e indennit\u00e0, derivante da lavoro dipendente, \u00e8 tassabile con imposta ad aliquote progressive, ossia con aliquota crescente ogni 50.000 dollari. Tale sistema progressivo consente di accedere a diverse esenzioni per i contribuenti e per i loro familiari. Tuttavia, l\u2019aliquota massima dell\u2019imposta sui redditi da pagare ammonta attualmente al 15%, senza detrazioni per le indennit\u00e0 personali. I contribuenti possono optare per l\u2019applicazione di una \"flat tax\" del 15% sul reddito, salva l\u2019utilizzazione del sistema progressivo in caso di imposizione fiscale minore. Al contrario, se ci\u00f2 che deve pagare il contribuente sulla base del reddito imponibile netto supera l\u2019imposta applicata all\u2019aliquota proporzionale sul reddito netto totale, allora dovr\u00e0 pagare l\u2019importo di imposta inferiore.\nIl sistema di Hong Kong coniuga la \"flat tax\" con le seguenti caratteristiche: assenza di interessi bancari, assenza di tassazione sui dividendi delle societ\u00e0 e plusvalenze, assenza di un'imposta generale sulle vendite o un'imposta sul valore aggiunto, agevolazioni personali e assenza di una tassazione in materia di successioni o sul patrimonio.\nLa \"flat tax\" \u00e8 coniugata a tutte le altre imposte, generando un sistema di generale equit\u00e0 (cd. tax fairness). Secondo alcuni studi, l\u2019equilibrio fiscale di Hong Kong \u00e8 strettamente correlato all\u2019effetto di aumentare la cd. tax compliance fra i contribuenti: la percezione di un sistema equo e flessibile da parte del contribuente genera in lui un comportamento di conformit\u00e0 fiscale. D\u2019altra parte, l\u2019applicazione di bassi livelli di tassazione conduce il Governo a un minore potere di spesa pubblica.\nMappatura della \"flat tax\".\nDi seguito l'elenco dei paesi che hanno adottato un regime fiscale di tipo \"flat tax\" (nessuna economia avanzata), secondo quanto riportato dai media o da riviste professionali del settore economico. In alcuni paesi esiste un margine di progressivit\u00e0 dell'imposta col reddito, ma in tutti i casi si \u00e8 riportata soltanto l'aliquota media nazionale, non tenendo conto della possibile varianza:"}
{"id": "1708177", "revid": "1372005", "url": "https://it.wikipedia.org/wiki?curid=1708177", "title": "Coenred di Northumbria", "text": "Biografia.\nGiovanni di Fordun afferma che Coenred uccise il suo predecessore Osred. \u00c8 descritto come membro dei Leodwaldingi, che discendevano da Ocg figlio di Ida di Bernicia e che fu la prima famiglia regnante della Northumbria. Suo padre era Cuthwine, mentre il nonno era Leodwald. Non si sa bene come sia morto. A lui successe Osric, suo fratello o fratellastro. Dopo Osric sal\u00ec al potere un altro fratello di Coenred, Ceolwulf."}
{"id": "1708183", "revid": "24989", "url": "https://it.wikipedia.org/wiki?curid=1708183", "title": "Cesare (codice)", "text": ""}
{"id": "1708184", "revid": "91807852", "url": "https://it.wikipedia.org/wiki?curid=1708184", "title": "Prova Proctor", "text": "La prova Proctor \u00e8 una procedura utilizzata per valutare il costipamento di un terreno, valutando l'influenza del contenuto d'acqua sullo stesso. Interessa in particolare determinare la massima massa volumica (densit\u00e0) ottenibile per costipamento della frazione secca della terra e il corrispondente livello di umidit\u00e0, detto di \"umidit\u00e0 ottima\".\nLa prima prova di questo tipo venne fatta nel 1933 ed \u00e8 oggi normata dal CNR 69:1978 e successivamente dall'UNI EN 13286-2:2005 seguendo la metodologia AASHTO (American Association of State Highway and Transportation Officials) che prevede due varianti: quella standard e quella modificata, differenti per dimensioni del campione, dell'apparecchio e delle modalit\u00e0 di costipamento. \nLa prova.\nLa prova consiste nel disporre di un campione di terra passante al setaccio 5 della serie UNI 2332 (o setaccio 4 della serie ASTM) che viene disposto in una fustella cilindrica di date dimensioni e costipato mediante un pestello di peso noto, fatto cadere per un fissato numero di volte sul materiale disposto in strati. I valori da adottare sono i seguenti: \nA costipamento ultimato si misura il contenuto d'acqua della terra e la sua densit\u00e0 secca, data dal rapporto tra il peso del materiale essiccato in stufa a 105 \u00b0C ed il volume dello stesso a costipamento avvenuto. La prova viene ripetuta su campioni dello stesso materiale con contenuti d'acqua via via crescenti, ottenendo diversi valori della densit\u00e0 secca. \nInserendo in un grafico con ascisse il contenuto d'acqua e come ordinate la densit\u00e0 secca \u00e8 possibile determinare la curva Proctor (o curva di addensamento) riconoscibile dalla classica forma a campana. \nDallo studio della curva Proctor si determina il \"contenuto ottimo d'acqua\" in corrispondenza del quale si ha la massima densit\u00e0 della terra presa in esame.\nformula_1\nIl grafico ottenuto mediante i campioni con un crescente contenuto d'acqua forma una parabola con la concavit\u00e0 verso il basso, il massimo della curva sar\u00e0 il contenuto d'acqua ottimale e la densit\u00e0 secca ottimale."}
{"id": "1708185", "revid": "254059", "url": "https://it.wikipedia.org/wiki?curid=1708185", "title": "Licinio Savelli", "text": "Biografia.\nDi Licinio Savelli, alias Licinio de Sabelli, non si conosce nessun dato anagrafico all'infuori della sua appartenenza alla nobile e antica famiglia Savelli.\nFu nominato cardinale nel 1075 da papa Gregorio VII con la diaconia di San Giorgio in Velabro.\nMor\u00ec in data imprecisata prima del 1088."}
{"id": "1708187", "revid": "76069", "url": "https://it.wikipedia.org/wiki?curid=1708187", "title": "Lorquen", "text": ""}
{"id": "1708188", "revid": "2110845", "url": "https://it.wikipedia.org/wiki?curid=1708188", "title": "Angelo Mercurio", "text": "Fece parte della Famiglia Patriarca, assumendo anche il ruolo d'informatore dell'FBI, dal 1987 al 1989. Nel 1989 Mercurio contribu\u00ec allo scioglimento della sua stessa cricca criminale, conducendo agli arresti e alle condanne di dozzine di criminali, tra i quali: Raymond Patriarca Jr., Nicholas Bianco, Joseph Russo, Biaggio Digiacoma, Vincent Ferrara, Matthew Guglielmetti, Dennis Lepore e Robert Carozza.\nDi questi fatti venne a conoscenza il boss Frank Salemme, col risultato che Mercurio venne messo sotto protezione. L'11 dicembre 2006, Mercurio mor\u00ec per cause naturali a Little Rock, Arkansas."}
{"id": "1708196", "revid": "287204", "url": "https://it.wikipedia.org/wiki?curid=1708196", "title": "Laurede", "text": ""}
{"id": "1708198", "revid": "2519", "url": "https://it.wikipedia.org/wiki?curid=1708198", "title": "Stamsund", "text": "Stamsund \u00e8 un villaggio norvegese del comune di Vestv\u00e5g\u00f8y, situato nell'arcipelago delle isole Lofoten. Ha circa 1400 abitanti e si trova nei pressi di un'importante area di pesca del merluzzo."}
{"id": "1708199", "revid": "1372005", "url": "https://it.wikipedia.org/wiki?curid=1708199", "title": "Osric di Northumbria", "text": "Biografia.\nSimeone di Durham afferma che era figlio di Aldfrith di Northumbria. Perci\u00f2 sarebbe stato fratello o fratellastro di Osred. Secondo un'altra ipotesi potrebbe essere stato figlio di re Eahlfrith di Deira e quindi cugino di primo grado di Osred. San Beda parla poco del regno di Osric."}
{"id": "1708200", "revid": "2519", "url": "https://it.wikipedia.org/wiki?curid=1708200", "title": "S\u00f8rv\u00e5gen", "text": "S\u00f8rv\u00e5gen \u00e8 un villaggio di pescatori situato nel comune di Moskenes sulle isole Lofoten (Norvegia).\nIl centro abitato (416 abitanti nell'ottobre del 2020) si sviluppa lungo la Strada europea E10 che percorre la costa orientale dell'isola Moskenes\u00f8ya. \nIl villaggio ospita una sezione del Norsk Telemuseum (Museo delle telecomunicazioni norvegese). S\u00f8rv\u00e5gen, inoltre, fu la seconda localit\u00e0 europea a dotarsi di un sistema telegrafico senza fili che cominci\u00f2 ad operare il 2 maggio 1906 dopo tre anni di prove (il primo era in Italia) collegando S\u00f8rv\u00e5gen e R\u00f8st."}
{"id": "1708203", "revid": "469589", "url": "https://it.wikipedia.org/wiki?curid=1708203", "title": "Henningsvaer", "text": "Henningsv\u00e6r \u00e8 una delle pi\u00f9 rinomate localit\u00e0 turistiche delle Isole Lofoten in Norvegia, parte del comune di V\u00e5gan. Il piccolo porto, situato a sud dell'arcipelago, \u00e8 stato costruito su un gruppo di isolotti ai piedi di una falesia a strapiombo sul mare. Il villaggio \u00e8 collegato all'isola principale grazie ad un ponte."}
{"id": "1708207", "revid": "22475", "url": "https://it.wikipedia.org/wiki?curid=1708207", "title": "Cesare Laurenti (ingegnere)", "text": "Biografia.\nNacque a Terracina da Gioacchino e Teresa Castaldi nel 1865. Pochi anni dopo si trasfer\u00ec con la famiglia a Civitavecchia, dove i genitori avviarono un'agenzia di spedizioni marittime. Inizi\u00f2 gli studi superiori a Siena per poi trasferirsi a Roma dove il 27 novembre 1889 si laure\u00f2 in ingegneria civile presso la Regia scuola di applicazione per gli ingegneri, dove poi ricopr\u00ec il ruolo di assistente.\nEntr\u00f2 tramite concorso nel genio navale della Regia Marina dove fu nominato ingegnere di 2\u00aa classe il 13 novembre 1890. Assegnato a Genova fu impiegato nei corsi della Regia scuola superiore navale per la specializzazione, laureandosi in ingegneria navale nel giugno 1892. Nel 1903 viene destinato al Regio Arsenale di Venezia per la costruzione di sommergibili (suo \u00e8 il progetto del \"Glauco\" del 1903) e viene anche inviato frequentemente all'estero per studiare scafi e motori in questo settore.\nLaurenti si era dedicato con passione agli studi dei sommergibili e dei sottomarini gi\u00e0 dagli anni novanta del XIX secolo. La sua opera di divulgazione e di stimolo per la costruzione di battelli subacquei per la Regia Marina \u00e8 stata molto importante in quanto, con i suoi scritti sulla \"Rivista Marittima\" sensibilizz\u00f2 e stimol\u00f2 soprattutto gli ufficiali della Regia Marina affinch\u00e9 si occupassero con professionalit\u00e0 di questi mezzi di recente invenzione.\nNel 1905 si dimette per assumere l'incarico di Direttore Tecnico al Cantiere navale del Muggiano (La Spezia), dove nel 1907 viene impostato il sommergibile \"Foca\", di concezione totalmente innovativa rispetto al precedente \"Glauco\".\nI sommergibili progettati da Laurenti furono molti e venduti a diverse Marine.\nEssi erano realizzati con criteri totalmente originali. Le loro caratteristiche principali erano un doppio scafo resistente e un'elevata riserva di spinta; inoltre erano provvisti di compartimenti interni."}
{"id": "1708208", "revid": "3082", "url": "https://it.wikipedia.org/wiki?curid=1708208", "title": "Quartodecimanesimo", "text": ""}
{"id": "1708215", "revid": "1543377", "url": "https://it.wikipedia.org/wiki?curid=1708215", "title": "Fiskeb\u00f8l", "text": "Fiskeb\u00f8l \u00e8 un villaggio della municipalit\u00e0 di Hadsel nel Nordland norvegese nelle isole Lofoten."}
{"id": "1708217", "revid": "2519", "url": "https://it.wikipedia.org/wiki?curid=1708217", "title": "Melbu", "text": "Melbu \u00e8 un villaggio dell'arcipelago Vester\u00e5len della municipalit\u00e0 di Hadsel nella contea di Nordland (Norvegia). Melbu \u00e8 uno dei due abitati dell'isola di Hadsel\u00f8ya (l'altro \u00e8 Stokmarknes). A Melbu si tiene un festival annuale estivo."}
{"id": "1708219", "revid": "2519", "url": "https://it.wikipedia.org/wiki?curid=1708219", "title": "Myre", "text": "Myre \u00e8 il centro amministrativo della municipalit\u00e0 di \u00d8ksnes nel Nordland norvegese. Ha una popolazione di 1.995 abitanti."}
{"id": "1708220", "revid": "2108263", "url": "https://it.wikipedia.org/wiki?curid=1708220", "title": "Ceolwulf di Northumbria", "text": "Biografia.\nFu adottato come erede dal suo predecessore e lontano cugino Osric. Ceolwulf era fratello di Coenred e fu il secondo appartenente ai Leodwaldingi a regnare sulla Northumbria. Dopo l'estinzione della linea principale degli Eoppingi con la morte di Osric o (se quest'ultimo non apparteneva alla linea principale) di Osred figlio di Aldfrith, il regno entr\u00f2 in un lungo periodo di conflitto e di instabilit\u00e0, che termin\u00f2 con la sua distruzione nell'867 da parte dei vichinghi. \nCeolwulf sarebbe stato deposto nell'autunno del 731 o del 732, ma fu rimesso poco dopo sul trono: non si conoscono i dettagli di quanto accadde. Probabilmente poco dopo abdic\u00f2 spontaneamente e si fece monaco a Lindisfarne (737). A lui successe nel 737 il cugino Eadberht. Sarebbe morto nel 760 o nell'inverno del 764\u2013765. \nA lui (\"gloriosissimo regi Ceoluulfo\") Beda il Venerabile dedic\u00f2 la sua \"Historia ecclesiastica gentis Anglorum\".\nCulto.\nIl suo corpo dopo qualche tempo fu traslato a Norham a cura del vescovo Ecgred; il cranio invece fu portato a Durham nella chiesa di San Cutberto. \nLa sua festa si celebra il 15 gennaio."}
{"id": "1708221", "revid": "767487", "url": "https://it.wikipedia.org/wiki?curid=1708221", "title": "Jacques Lemercier", "text": "Si form\u00f2 a Roma, dove studi\u00f2 a partire dal 1607. Successivamente divenne architetto reale e nel 1624 fu incaricato da Luigi XIII di ampliare il palazzo del Louvre, senza discostarsi dall'opera avviata da Pierre Lescot nel XVI secolo; l'elemento pi\u00f9 interessante dell'opera di Lemercier \u00e8 il cosiddetto \"Pavillon de l'horloge\", la cui costruzione fu attuata dopo l'abbattimento di parte della struttura originaria risalente al tempo di Carlo V.\nSuo estimatore fu il cardinale Richelieu, per il quale realizz\u00f2 una serie di progetti di grande importanza: il Palais-Royal, iniziato nel 1624, la Sorbona e persino la costruzione di Richelieu, citt\u00e0 ideale caratterizzata da una serie di assi stradali regolari, con case dallo stile uniforme. Nella stessa citt\u00e0 innalz\u00f2 un vasto palazzo, del quale oggi sono visibili solo alcuni resti.\nTra le sue opere migliori \u00e8 doveroso ricordare la cappella della Sorbona, iniziata nel 1635 e nella quale confluiscono elementi della tradizione classica; termin\u00f2 poi la chiesa di Val-de-Gr\u00e2ce, iniziata da Fran\u00e7ois Mansart, con la costruzione di una vasta cupola."}
{"id": "1708222", "revid": "94647", "url": "https://it.wikipedia.org/wiki?curid=1708222", "title": "St\u00f8", "text": ""}
{"id": "1708226", "revid": "729019", "url": "https://it.wikipedia.org/wiki?curid=1708226", "title": "Gabriella (traghetto)", "text": "La Gabriella \u00e8 una nave traghetto che opera sulla rotta Helsinki-Stoccolma per la compagnia Viking Line.\n\u00c8 stata varata nel 1992 nei cantieri Brodogradiliste (Croazia) come \"Frans Suell\" per conto della Euroway. Tra il 1994 ed il 1997 ha operato come \"Silja Scandinavia\" per la Silja Line."}
{"id": "1708229", "revid": "392652", "url": "https://it.wikipedia.org/wiki?curid=1708229", "title": "Scaglia", "text": "In zoologia la scaglia \u00e8 una piccola lamella rigida che origina dalla pelle di alcuni animali a scopo protettivo. \u00c8 tipica dei pesci e si differenzia da quella dei rettili detta pi\u00f9 propriamente squama. Le scaglie sono abbastanza comuni e si sono evolute diverse volte con varie strutture e funzioni. Nei lepidotteri (farfalle e falene) ricoprono le ali conferendo loro le varie colorazioni.\nAnatomia comparata.\nLe scaglie sono generalmente classificate come parte del sistema tegumentario in particolare sono annessi cutanei laminari disposti con la punta verso la parte caudale dell'animale. Conferiscono protezione al pesce, mantenendo la necessaria elasticit\u00e0 dei movimenti. Originano direttamente dal derma e sono costituite da osso dermico talvolta rivestito da smalto e dentina.\nCi sono vari tipi di scaglia a seconda della forma e della costituzione.\nScaglia cosmoide.\nLa pi\u00f9 antica, evolutasi dalle piastre ossee dei primi pesci (Ostracodermi e Placodermi) ormai estinti. \u00c8 costituita da quattro strati sovrapposti, il pi\u00f9 profondo \u00e8 osso lamellare compatto sopra il quale troviamo osso lamellare spugnoso, dentina e smalto. Gli unici pesci viventi che presentano questo tipo di scaglie sono quelli appartenenti ad alcune famiglie di dipnoi (pesci polmonati).\nScaglia placoide.\nTipica dei Condroitti (squali e razze) dove l'osso dermico persiste sotto forma di dentelli di dentina ricoperti da smalto.\nAnche note come dentelli dermici, le scaglie placoidi sono strutture superficiali del corpo caratteristiche di alcuni pesci cartilaginei. Queste piccole scaglie ricoprono ad esempio la pelle degli squali. La struttura dei dentelli \u00e8 simile a quella dei denti, che si suppone siano evoluti da specie di scaglie placoidi presenti nei pesci primitivi. Negli squali i dentelli dermici sono fatti di dentina e contengono nel loro nucleo papille dermiche.\nLe scaglie placoidi si sviluppano dal livello dermale della pelle e la loro forma varia a seconda delle specie ed \u00e8 una fonte per l'identificazione tassonomica.\nI dentelli rendono la pelle di molti squali ruvida come carta abrasiva. La pelle essiccata di squali come lo Smeriglio si usava in ebanisteria sotto il nome di Zigrino, e ancora oggi se ne fanno utensili in quantit\u00e0 industriali come per esempio l'oroshigane giapponese).\nNormalmente i dentelli sono orientati verso la parte posteriore dell'animale, cosicch\u00e9 accarezzare uno squalo dalla testa alla coda produrrebbe una sensazione analoga a quella prodotta da un corpo liscio. Soltanto l'abrasione nel verso opposto rivela la natura ruvida della pelle. Un'eccezione \u00e8 rappresentata dal \"Cetorhinus maximus\", l'unico caratterizzato da scaglie isotrope, cio\u00e8 che puntano in direzioni qualsiasi, e non verso la coda.\nSi sono osservati squali che sfruttano le scaglie per ferire le prede.\nAlcuni studi hanno mostrato che i dentelli producono minuscoli vortici che riducono l'attrito migliorando l'idrodinamicit\u00e0. Inoltre la loro pelle particolare consente agli squali di nuotare in modo molto pi\u00f9 silenzioso rispetto agli altri pesci.\nIn Giappone, i tradizionali forgiatori di katana utilizzano la pelle di squalo per ricoprire l'impugnatura delle spade e renderla meno scivolosa. La tecnica di costruzione prevede che i dentelli siano orientati verso la lama in modo che il samurai sia in grado di recuperare la presa nel caso sia vittima di un tentativo di disarmamento.\nScaglia ganoide.\nFormata da uno strato di osso lamellare ricoperto da dentina e smalto, possono considerarsi evolute dalle cosmoidi per perdita di uno strato di osso spugnoso. Sono spesso romboidali e interconnesse tra loro.\nScaglie Cicloidi e Ctenoidi.\nLe pi\u00f9 diffuse tra i pesci ossei, si differenziano per essere circolari le prime e dai bordi seghettati le seconde. Sono embricate, sovrappongono cio\u00e8 la parte posteriore a quella anteriore della scaglia successiva. Derivano dalle scaglie ganoidi per perdita degli strati di dentina e smalto, mantengono infatti solo l'osso lamellare che cresce con il pesce mostrando cerchi concentrici simili agli anelli di accrescimento degli alberi, tanto da essere talvolta usate per determinare l'et\u00e0 dell'animale."}
{"id": "1708230", "revid": "339392", "url": "https://it.wikipedia.org/wiki?curid=1708230", "title": "MS Peter Wessel", "text": ""}
{"id": "1708231", "revid": "729019", "url": "https://it.wikipedia.org/wiki?curid=1708231", "title": "Castello di Vincennes", "text": "Il castello di Vincennes (: ; in lingua francese: \"ch\u00e2teau de Vincennes\") \u00e8 un castello fortificato francese; per l'altezza del suo mastio, oltre 50 metri, \u00e8 la pi\u00f9 alta fortezza di pianura d'Europa. Fu eretto dal XIV al XVII secolo nel comune di Vincennes, poco a est di Parigi.\nStoria.\nL'epoca medievale.\nIl semplice padiglione di caccia, costruito da Luigi VII verso il 1150 nella foresta di Vincennes, divenne nel XIII secolo un vero e proprio maniero per opera di Filippo Augusto e di Luigi IX. Fu da qui che Luigi part\u00ec per la crociata da cui non torn\u00f2 pi\u00f9. A met\u00e0 del Medioevo, Vincennes fu ben pi\u00f9 che una fortezza militare: Filippo III (nel 1274) e poi Filippo IV (nel 1284) si sposarono qui; e tre sovrani del XIV secolo vi trovarono la morte: Luigi X (1316), Filippo V (1322) e Carlo IV (1328). Inoltre le reliquie della corona di spine di Cristo furono conservate nel castello prima di essere trasferite alla Sainte-Chapelle di Parigi. Una nuova cappella, opera di Pierre de Montereau, fu edificata all'interno della cinta del castello per ricevere un frammento della reliquia, rimasto a Vincennes.\nVerso il 1337, Filippo VI decise di fortificare il sito costruendo un mastio nella parte occidentale: con i suoi 52 metri di altezza \u00e8 oggi la pi\u00f9 importante fortificazione medievale d'Europa; la cinta muraria, che si sviluppa per oltre un chilometro (330 x 175\u00a0m), fiancheggiata da tre porte e sei torri alte 42 metri, fu edificata dai Valois due generazioni pi\u00f9 tardi, attorno al 1410. Il fossato era alimentato dal \"r\u00fb de Montreuil\", ruscello che scendeva da Montreuil-sous-Bois per poi dirigersi verso Parigi e gettarsi nel lago di Saint-Mand\u00e9.\nDal Rinascimento alla Restaurazione.\nEnrico IV fu uno degli ospiti involontari del castello, nel quale fu imprigionato durante le guerre di religione.\nNel XVII secolo l'architetto Louis Le Vau costru\u00ec per Luigi XIV le ali \"del Re\" e \"della Regina\", e il castello divent\u00f2 la terza residenza reale. I lavori di ricostruzione, tuttavia, non proseguirono oltre, dato che la Reggia di Versailles assorbiva tutti gli sforzi. Il castello conserva ciononostante qualche esempio di primo stile Luigi XIV nei grandi appartamenti. Il modello fu rapidamente sorpassato dal castello di Vaux-le-Vicomte, che, si dice, fu causa della caduta in disgrazia di Nicolas Fouquet e del suo imprigionamento a Vincennes.\nNel XVIII secolo il castello serv\u00ec come sede per la nascente \u00c9cole militaire, per alcune armerie e per la Manifattura di porcellane di Vincennes, precorritrice della Manufacture nationale de S\u00e8vres; quindi fu prigione di Stato. Vi furono reclusi il marchese de Sade, Mirabeau e Diderot, fra gli altri.\nNel 1796 il castello fu convertito in arsenale di Parigi. Nel 1804 il duca d'Enghien fu fucilato nel fossato del castello.\nNominato governatore del castello nel 1812 da Napoleone, il generale Pierre Daumesnil lo difese con accanimento in occasione dell'occupazione di Parigi da parte delle truppe russe e prussiane nel 1814: i prussiani, che volevano impadronirsi dell'arsenale, si scontrarono con l'intransigenza del generale, che con meno di duecento uomini resistette all'assedio, malgrado le pressioni e i tentativi di corruzione, per oltre cinque mesi. Fin\u00ec per capitolare su ordine di Luigi XVIII e usc\u00ec dalla fortezza inalberando il tricolore francese.\nL'epoca moderna.\nIl parco fu rimaneggiato nel XIX secolo secondo i canoni del giardino all'inglese. Napoleone III affid\u00f2 a Viollet-le-Duc il compito di restaurare la cappella e il mastio, e don\u00f2 il castello e la foresta di Vincennes alla citt\u00e0 di Parigi.\nIl 15 ottobre 1917 Mata Hari fu fucilata per spionaggio nel fossato della fortezza. Il castello serv\u00ec inoltre come quartier generale per lo Stato Maggiore del generale Maurice Gamelin, incaricato della difesa della Francia contro l'invasione tedesca del 1940. Il 20 agosto 1944 trenta ostaggi furono passati per le armi dalle truppe naziste.\nA partire dal 6 maggio 1931 vi si tenne la Exposition coloniale et internationale de Paris: una vasta esposizione che mostrava l'importanza delle colonie per le nazioni occupate, a scopo di sensibilizzazione.\nNel 1948 trova sede nel castello il servizio storico dell'esercito, della marina e dell'aeronautica.\nNel 1964 Charles de Gaulle, allora presidente della repubblica, voleva lasciare il palazzo dell'Eliseo, che giudicava troppo centrale a Parigi, senza prospettiva sulla capitale e non abbastanza prestigioso per ospitare il capo dello Stato. Scelse il castello di Vincennes come nuovo palazzo presidenziale, ma l'operazione pass\u00f2 in secondo piano di fronte ad altre priorit\u00e0.\nIl restauro contemporaneo.\nIl castello di Vincennes, sotto la giurisdizione del ministero della Cultura - \u00e8 \"monument historique\" - e del ministero della Difesa, dopo il 1988 sub\u00ec un ampio programma di restauro. Gli importanti lavori al torrione si sono conclusi nel 2007 dopo un consolidamento generale della struttura e la riapertura al pubblico degli appartamenti reali."}
{"id": "1708237", "revid": "1372005", "url": "https://it.wikipedia.org/wiki?curid=1708237", "title": "Osbald di Northumbria", "text": "Biografia.\nFu amico di Alcuino, monaco di York, che per lettera redargu\u00ec pi\u00f9 volte il suo stile di vita. Di indole violenta, avrebbe compiuto diversi omicidi, come quando il 9 gennaio 780 uccise Bearn, figlio di \u00c6lfwald, ardendolo vivo a Selectune (forse Silton, Yorkshire settentrionale). Sal\u00ec sul trono di Northumbria nel 796, in un momento di forte anarchia, tant'\u00e8 che regn\u00f2 per meno di un mese prima di essere abbandonato dalla sua famiglia e dal suo popolo. Dopodich\u00e9 and\u00f2 in esilio a Lindisfarne e poi presso il re dei Pitti Caustant\u00edn. Mor\u00ec nel 799 e venne sepolto in una tomba senza nome nella cattedrale di York."}
{"id": "1708239", "revid": "290948", "url": "https://it.wikipedia.org/wiki?curid=1708239", "title": "Anisotropico", "text": ""}
{"id": "1708240", "revid": "466539", "url": "https://it.wikipedia.org/wiki?curid=1708240", "title": "Gabriella, garofano e cannella", "text": "Gabriella, garofano e cannella \u00e8 un romanzo dello scrittore brasiliano Jorge Amado, pubblicato in Brasile nel 1958.\nCon questo romanzo l'autore ha un ritorno al \"Ciclo del Cacao\", creando un universo dei colonnelli, pistoleri, prostitute e truffatori di vario calibro, che disegnano un panorama della societ\u00e0 del cacao.\nStoria.\nIl libro fu concluso in Petr\u00f3polis, Rio de Janeiro, nel mese di maggio del 1958. La sua prima edizione brasiliana fu lanciata dalla Livraria Martins Editora di San Paolo, con 453 pagine, copertina di Cl\u00f3vis Graciano e illustrazioni di Di Cavalcanti. Il successo di questo romanzo fu talmente grande che nello stesso anno a dicembre fu stampata la sesta edizione. Molte traduzioni in tutto il mondo seguirono.\nJean-Paul Sartre, amico di Amado, defin\u00ec questo romanzo come \u201cil miglior romanzo di novella folk\u201d.\nTrama.\nL'azione del romanzo si svolge nel ricco porto provinciale di Ilh\u00e9us negli anni venti, nello stato di Bahia. Ilheus serve come un importante punto di distribuzione e esportazione del cacao, il prodotto preminente della regione e argomento topico di moltissime discussioni in questo oltre che in molti romanzi di Amado.\nIl romanzo racconta due storie separate ma collegate; la prima, narra della storia d'amore, fresco e sensuale, tra Nacib Saad, di origini siriane e proprietario rispettabile del Bar Vesuvio, e Gabriella, una ragazza del \u201cSert\u00e3o\u201d (regione desertica dell'interno di Bahia), bellissima, mulatta e appunto del colore della cannella e dal profumo di garofano. La seconda racconta la lotta politica tra i vecchi possidenti (\"fazendeiros\") e latifondisti delle terre del cacao, guidati dal clan Bastos, e le nuove leve, innovatrici e moderniste, guidate da Mundhinho Falcao, un ricco e giovane uomo di San Paolo.\nPremi.\nIn Brasile il libro riscosse 5 premi: \nIl nome Gabriella divenne popolare dopo il successo del romanzo che fu usato da bar e ristoranti per dare il nome al succo di cacao. Il nome Gabriella fu usato anche da ditte, aziende, bar e ristoranti. Nella piazza principale della citt\u00e0 di Ilheus ancora oggi esiste il bar \"Vesuvio\"\nTraduzioni.\nPubblicato in Portogallo \u00e8 il romanzo di Jorge Amado con il maggior numeri di traduzioni, avendo edizioni in Germania, Arabia, Bulgaria, Cina, Corea, Danimarca, Slovacchia, Slovenia, Spagna, Estonia, Finlandia, Francia, Georgia, Grecia, Israele, Paesi Bassi, Ungheria, Inghilterra, Moldavia, Norvegia, Polonia, Romania, Russia, Svizzera, Repubblica Ceca, Turchia, Ucraina e in Italia (con illustrazioni grafiche di Pino Reggiani).\nAdattamenti.\nTelevisione.\nIl romanzo \u00e8 stato adattato a 2 telenovele brasiliane di cui la pi\u00f9 nota \u00e8 quella del 1975 con l'attrice S\u00f4nia Braga che interpreta la protagonista. La telenovela \u00e8 stata esportata in Portogallo, in Italia e in altri Paesi del mondo.\nCinema.\nNel 1983 vi fu anche un adattamento cinematografico (\"Gabriela, Cravo e Canela\", uscito in Italia con il titolo di \"Gabriela\") ad opera del regista Bruno Barreto, sempre con Sonia Braga nel ruolo di Gabriella e Marcello Mastroianni nel ruolo di Nacib Saad, l'arabo proprietario del \u201cBar Vesuvio\u201d, con musiche originali di Antonio Carlos Jobim.\nAltri adattementi.\nIn Brasile questo romanzo ha avuto anche diversi adattamenti, uno spettacolo di balletto del Teatro Comunale di Rio de Janeiro, alcuni fotoromanzi e anche dei dipinti."}
{"id": "1708244", "revid": "125747819", "url": "https://it.wikipedia.org/wiki?curid=1708244", "title": "Isoniazide", "text": "L'isoniazide \u00e8 il principale antibiotico antitubercolare; agisce inibendo la sintesi degli acidi micolici, componenti essenziali della parete cellulare del batterio \"Mycobacterium tuberculosis\". Fu sintetizzata per la prima volta nel 1912 ma la sua attivit\u00e0 antibiotica fu scoperta solo nel 1951 e ben tre industrie farmaceutiche tentarono senza successo di brevettarla. La principale di esse era la Roche, che lanci\u00f2 un farmaco a base di isoniazide, il Rimifon, nel 1952. L'introduzione in clinica dell'isoniazide permise, per la prima volta, di considerare la tubercolosi una patologia curabile.\nNon viene mai usata da sola nel trattamento della tubercolosi per evitare l'insorgenza, altrimenti rapida, di forme di resistenza. L'isoniazide ha anche propriet\u00e0 antidepressive, ed \u00e8 stata una dei primi antidepressivi scoperti.\nL'isoniazide \u00e8 disponibile in compresse, sciroppi e forme iniettabili (intramuscolari o endovenose). L'isoniazide \u00e8 disponibile in tutto il mondo, \u00e8 economica e generalmente ben tollerata. \u00c8 prodotta a partire dall'acido isonicotinico, il quale \u00e8 ottenuto dalla 4-metil-piridina.\nSintesi.\nL'isoniazide pu\u00f2 essere sintetizzata mediante idrolisi basica della 4-ciano-piridina a dare l'ammide, seguita dalla sostituzione dell'ammoniaca con idrazina.\nMeccanismo d'azione.\nL'isoniazide \u00e8 un profarmaco e deve essere attivato da un enzima catalasi perossidasi che nel \"M. tuberculosis\" \u00e8 chiamato KatG. KatG accoppia l'acido isonicotinico in forma esterificata, derivato dall'attivazione dell'isoniazide, con il NADH per formare un complesso acile-NADH. Questo complesso lega saldamente la enoil-ACP reduttasi nota come InhA, in questo modo bloccando l'azione dell'Acido grasso sintasi. Questo processo inibisce la sintesi di acido micolico, necessario per la parete cellulare dei micobatteri. L'attivazione di KatG produce diversi radicali, tra cui monossido di azoto che si \u00e8 dimostrato importante anche nell'azione di un altro profarmaco antimicobatterico: il PA-824.\nL'isoniazide ha attivit\u00e0 battericida nei micobatteri in rapida replicazione mentre \u00e8 batteriostatico nei micobatteri a lenta crescita.\nL'isoniazide, inoltre, si comporta da induttore enzimatico del citocromo P450 epatico e da inibitore enzimatico delle MAO.\nMetabolismo.\nL'isoniazide raggiunge la concentrazione terapeutica nel plasma e nel liquido cerebrospinale. Il farmaco \u00e8 metabolizzato dall'enzima N-acetil transferasi epatico e l'efficacia dell'acetilazione varia a seconda della popolazione. Esistono due isoforme dell'enzima, e a seconda della forma espressa dall'individuo si distinguono:\nNe segue che la curva che descrive l'emivita del farmaco nella popolazione avr\u00e0 andamento bimodale con picchi ad una e tre ore. I metaboliti sono escreti per via renale ma la dose prescritta in genere non necessita di correzioni nei pazienti affetti da insufficienza renale.\nDosaggio.\nLa dose standard di isoniazide negli adulti \u00e8 di 5\u00a0mg per chilo per giorno. Se prescritta in modo non continuativo (due o tre volte la settimana, possibilit\u00e0 non remota nei paesi ove la TBC \u00e8 oggi pi\u00f9 diffusa) la dose \u00e8 di 15\u00a0mg/chilo. Il dosaggio pu\u00f2 essere ridotto negli acetilatori lenti onde evitare gli effetti tossici. La dose raccomandata per i pazienti in et\u00e0 pediatrica \u00e8 compresa tra gli 8 ed i 12\u00a0mg/chilo/die.\nEffetti collaterali.\nOccorre cautela e monitoraggio stretto nei pazienti con insufficienza epatica, renale e predisposta a neurotossicit\u00e0 (gravide, diabetici, infetti da HIV) in cui gli effetti collaterali possono essere pi\u00f9 gravi;\nGli effetti indesiderati si manifestano a livello:\nNei pazienti che assumono la Fenitoina questa devo essere monitorata nel sangue perch\u00e9 l'isoniazide ne determina una riduzione del metabolismo e quindi ne deve essere adeguato il dosaggio;\nNei Pazienti HIV positivi trattati con terapia combinata le Rifamicine risultano pi\u00f9 tossiche.\nTerapia antimicobatterica.\nNelle aree in cui il micobatterio \u00e8 sensibile:\nNelle Aree di resistenza o nei soggetti che non possono essere curati con i farmaci di prima linea:"}
{"id": "1708247", "revid": "1776051", "url": "https://it.wikipedia.org/wiki?curid=1708247", "title": "Finyl Vinyl", "text": "Finyl Vinyl \u00e8 il secondo album live pubblicato dalla hard rock/heavy metal band Rainbow, pubblicato nel 1986. Comprende registrazioni dal vivo in varie date dal 1978 al 1984."}
{"id": "1708250", "revid": "729019", "url": "https://it.wikipedia.org/wiki?curid=1708250", "title": "Battaglia di Bataan", "text": "La battaglia di Bataan fu l'ultima e pi\u00f9 sanguinosa fase della campagna delle Filippine del 1941-1942, all'inizio della guerra del Pacifico. La battaglia inizi\u00f2 il 7 gennaio 1942 e si concluse il 9 aprile dello stesso anno con la completa vittoria dell'Esercito imperiale giapponese che costrinse alla resa tutte le truppe statunitensi e filippine che si erano asserragliate nella penisola di Bataan, nell'isola di Luzon, dopo gli sbarchi iniziali nipponici.\nIl comandante in capo americano, generale Douglas MacArthur, dopo essere stato sorpreso dagli sbarchi iniziali giapponesi, ripieg\u00f2 con le sue forze nella penisola di Bataan e riusc\u00ec a prolungare la resistenza per tre mesi. Le truppe giapponesi, al comando del generale Masaharu Honma, dovettero sferrare ripetuti attacchi per superare le successive linee difensive allestite dalle truppe americano-filippine che tuttavia si indebolirono progressivamente per le perdite, le malattie e le crescenti carenze di rifornimenti. Dopo aver ricevuto rinforzi, i reparti giapponesi sferrarono gli attacchi finali all'inizio del mese di aprile e il 9 aprile 1942 il generale Edward P. King, comandante delle truppe bloccate a Bataan, decise di cessare la resistenza e arrendersi con i 76.000 soldati ancora presenti, nonostante l'opposizione del generale Jonathan Wainwright che aveva sostituto dal 10 marzo 1942 il generale MacArthur al comando supremo delle Filippine.\nLa disfatta di Bataan ebbe importanza decisiva per l'esito finale dell'intera campagna delle Filippine del 1941-1942 e rappresent\u00f2 una grande vittoria per il Giappone; entro un mese anche la fortezza di Corregidor cedette le armi e il generale Wainwright firm\u00f2 la resa totale di tutte le truppe americano-filippine ancora in azione nell'intero arcipelago. La battaglia di Bataan, nonostante la tenace e prolungata resistenza, rappresent\u00f2 la pi\u00f9 pesante sconfitta e la resa in massa pi\u00f9 grande dell'intera storia militare degli Stati Uniti.\nSubito dopo la resa, i soldati americani e filippini prigionieri furono costretti a compiere la cosiddetta marcia della morte di Bataan durante la quale molti morirono per le sofferenze e i maltrattamenti subiti dalle truppe giapponesi.\nInvasione delle Filippine.\nLa guerra del Pacifico aveva avuto un inizio disastroso per le forze armate degli Stati Uniti con il bombardamento aeronavale di Pearl Harbor nelle Hawaii del 7 dicembre 1941; dopo poche ore un altro attacco aereo giapponese aveva immediatamente distrutto anche gran parte degli aerei moderni schierati nelle Filippine a disposizione del generale statunitense Douglas MacArthur che nell'estate 1941 era stato nominato contemporaneamente comandante in capo dell'esercito filippino e delle forze americane in Estremo Oriente (\"United States Army Forces in the Far East\", USAFFE). Nel corso dei bombardamenti aerei su Clark Field infatti le unit\u00e0 aeree dell'esercito, colte di sorpresa e non in stato di allarme per la negligenza del comando americano, subirono pesanti perdite e quasi tutti i caccia moderni e i preziosi bombardieri strategici Boeing B-17 Flying Fortress furono distrutti al suolo dagli aerei giapponesi.\nIl generale MacArthur, ufficiale di grande esperienza e forte personalit\u00e0, ma ritenuto da alcuni stravagante ed egocentrico, aveva espresso inizialmente grande ottimismo sulla possibilit\u00e0 di respingere un'invasione giapponese delle Filippine; egli, fiducioso nella capacit\u00e0 offensiva delle sue forze aeree e ritenendo demoralizzante per le unit\u00e0 filippine una ritirata metodica di fronte all'invasore, aveva deciso di difendere l'intero arcipelago senza applicare immediatamente il WPO-3 (\"War Plan Orange-3\"), il piano d'emergenza che prevedeva una ritirata strategica con tutte le forze americano-filippine fino alla penisola di Bataan e all'isola di Corregidor dove i difensori avrebbero dovuto prolungare al massimo la resistenza in attesa dell'arrivo in aiuto della Flotta del Pacifico con rinforzi sostanziali. Il generale MacArthur sottovalutava le capacit\u00e0 nemiche e minimizzava le carenze del suo esercito americano-filippino che. pur essendo numeroso, dieci divisioni miste con oltre 130.000 uomini, era debole e poco addestrato. I reparti regolari americani erano costituiti solo da alcuni reggimenti di fanteria e di carri armati leggeri mentre il grosso dell'esercito era formato dalle divisioni filippine inquadrate e comandate da ufficiali e sottufficiali americani; di queste unit\u00e0, solo la Philippine Scout Division aveva completato la preparazione e l'equipaggiamento.\nLa situazione delle truppe americano-filippine divenne infatti subito critica dopo lo sbarco il 22 dicembre 1941 della 48\u00aa Divisione giapponese nel golfo di Lingayen, a nord di Luzon, e della 16\u00aa Divisione giapponese nel baia di Lamon, a sud di Manila, il 24 dicembre 1941. La 14\u00aa Armata del generale Masaharu Honma, incaricata di conquistare le Filippine, era costituita da 43.100 uomini e quindi non disponeva delle superiorit\u00e0 numerica, ma era formata da divisioni esperte e combattive, veterane della guerra in Cina, ed era supportata da efficaci forze aeree che avevano subito ottenuto la superiorit\u00e0 aerea. Gli sbarchi nella parte nord del golfo di Lingayen colsero di sorpresa le truppe filippine e i giapponesi poterono consolidare rapidamente la testa di ponte e avanzare verso sud attaccando in direzione della linea del fiume Agno; i deboli e inesperti reparti filippini si disgregarono e opposero scarsa resistenza costringendo il generale Jonathan Wainwright, il comandante delle forze americano-filippine incaricate di difendere il nord di Luzon, a ripiegare subito a sud del fiume.\nLa situazione strategica sul campo nell'isola di Luzon ebbe subito un'evoluzione disastrosa per le truppe americano-filippine; il generale Honma avanz\u00f2 verso sud con la 48\u00aa Divisione lungo le strade n. 3 e n. 5 in direzione di Manila mentre le forze nemiche fuggivano disordinatamente; i giapponesi attraversarono facilmente il fiume Agno e proseguirono verso la capitale. Il generale MacArthur ritenne impossibile difendere l'intera isola e decise rapidamente di ritornare al WPO-3 e ordinare la ritirata generale verso la penisola di Bataan; il comandante in capo americano quindi abbandon\u00f2 senza combattere la capitale Manila e ordin\u00f2 al generale George Parker, responsabile della difesa del sud di Luzon, di ripiegare a sua volta con le sue due divisioni filippine a Bataan senza attardarsi a difendere la baia di Lamon dove era sbarcata la 16\u00aa Divisione giapponese. Manila venne evacuata in una atmosfera di disfatta e demoralizzazione: la base navale di Cavite, bombardata dagli aerei giapponesi, e gran parte delle installazioni militari e dei depositi erano in fiamme, mentre lungo le strade di accesso si ammassavano civili in fuga e truppe disorganizzate in ripiegamento. Il generale MacArthur lasci\u00f2 la capitale insieme alla moglie e il giovane figlio, seguito anche dall'infermo presidente filippino Manuel Quez\u00f3n che, tuttavia deluso dal cedimento delle difese americane, decise di lasciare alcuni ministri a Manila per collaborare con le autorit\u00e0 giapponesi.\nMentre il generale MacArthur evacuava Manila e trasferiva il suo quartier generale nell'isola di Corregidor, la ritirata generale americano-filippina procedeva nel disordine e nella confusione lungo le strade che conducevano a Bataan. Enormi ingorghi si verificarono nei nodi di comunicazione di San Fernando e di Calumpit dove convergevano le truppe del generale Wainwright, in ritirata da nord dopo aver abbandonato la linea di resistenza Cabanatuan-Tarlac, con le forze del generale Parker provenienti da sud. Nonostante le enormi difficolt\u00e0 strategiche e organizzative, le truppe americano-filippine riuscirono ad evitare l'accerchiamento e il generale Wainwright difese fino al mattino del 1 gennaio 1942 con i suoi reparti il centro di Calumpit e il ponte strategico sul fiume Pampanga, dando tempo alle forze del generale Parker di defluire lungo la strada meridionale e dirigere verso la penisola di Bataan; subito dopo il passaggio della colonna meridionale, anche le forze del generale Wainwright ripiegarono sulla penisola. L'avanzata giapponese da sud venne rallentata dalle demolizioni e i sabotaggi effettuati dal nemico, mentre a nord il generale Honma spinse avanti la 48\u00aa Divisione che, dopo una breve sosta per riorganizzarsi, entr\u00f2 il 2 gennaio 1942 nella capitale Manila, in preda agli incendi e dichiarata ufficialmente dagli americani \"citt\u00e0 aperta\". Alle ore 17.45 le truppe della 48\u00aa Divisione del generale Koichi Abe sfilarono nella vie della capitale e ammainarono la bandiera americana dalla residenza dell'alto commissario."}
{"id": "1708252", "revid": "54354", "url": "https://it.wikipedia.org/wiki?curid=1708252", "title": "Isola di Guam", "text": ""}
{"id": "1708255", "revid": "1543377", "url": "https://it.wikipedia.org/wiki?curid=1708255", "title": "Mastopessia", "text": " \nPer mastopessia in campo medico, si intende un procedimento chirurgico di formazione ricostruttiva, utilizzato per sollevare le mammelle. Tale operazione pu\u00f2 essere scelta dal soggetto quando vi \u00e8 una perdita di tonicit\u00e0. Dalla fine degli anni 1990 e fino al 2007 la percentuale di donne che utilizzano tale operazione \u00e8 aumentata di oltre il 500%.\nCaratteristiche.\nDopo un'anestesia che pu\u00f2 essere locale o totale, l'intervento chirurgico avviene tramite iniziali incisioni e con successiva rimozione della cute in eccesso, fornendo un effetto di lifting alle mammelle.\nLa perdita di tonicit\u00e0 avviene con l'et\u00e0 avanzata, per atrofia, ipertrofia della ghiandola mammaria, l'allattamento e la gravidanza.\nL'intervento viene scelto anche in caso di notevole perdita di peso, fornendo alle persone risultati soddisfacenti. Negli ultimi anni si stanno studiando varie tecniche di utilizzo della mastopessia, per garantire il pi\u00f9 a lungo possibile gli effetti.\nComplicanze.\nEssendo un'operazione chirurgica vi possono essere anche delle complicanze, fra cui: comparsa di ematomi, insorgenza di infezioni, ptosi anche se la percentuale di insorgenza \u00e8 molto bassa (nessuna delle complicanze supera il 4% dei casi) e per un'operazione malriuscita pu\u00f2 risultare una successiva asimmetria mammaria e comparsa di cicatrici sul corpo. In concomitanza con l'inserimento di una protesi le complicanze aumentano, rispetto alla normale procedura.\nIn combinazione con la mastoplastica.\nSpesso si vuole utilizzare la mastopessia in combinazione con la mastoplastica per riuscire ad avere un effetto estetico migliore, questo per\u00f2 comporta oltre ad una serie di complicazioni, anche la possibilit\u00e0 che l'operazione si debba rifare in seguito, per ovviare a tali difetti si stanno sperimentando nuove tecniche che producono meno danni all'organismo.\nRecupero post-operatorio.\nIn seguito all'operazione la persona deve stare al riposo e non sforzarsi in alcun modo, il lavoro potrebbe essere svolto solo se non comporta alcuna attivit\u00e0 fisica, normalmente sono necessarie almeno due settimane come periodo di recupero."}
{"id": "1708258", "revid": "2170604", "url": "https://it.wikipedia.org/wiki?curid=1708258", "title": "Luca De Biase", "text": "Biografia.\nLaureato in Economia all'Universit\u00e0 Bocconi di Milano, si \u00e8 formato come storico all'\u00c9cole des hautes \u00e9tudes en sciences sociales di Parigi e ha condotto le prime ricerche all'Archivio di Stato di Venezia. Ha tenuto seminari di ricerca in Storia Economica e Sociale alla Bocconi. Ha collaborato per molti anni con l'OCSE di Parigi nell'ambito delle ricerche sulle politiche di sviluppo territoriale. Ha tenuto corsi di giornalismo e nuovi media all'Universit\u00e0 di Padova e allo Iulm di Milano. Ha dato lezioni su democrazia e media sociali a Sciences Po, Parigi, nel Master of Public Affairs.\nCome giornalista si occupa di innovazione tecnologica e prospettive sociali ed economiche dei nuovi media ed ha scritto per diversi giornali: \"ItaliaOggi\", \"Mondo Economico\", \"Fortune Italia\", \"Espansione\", \"Panorama\", \"The Industry Standard\", \"Problemi dell'Informazione\", \"Corriere della Sera\", \"l'Espresso,\" \"La Stampa e Il Sole 24 Ore\".\n\u00c8 stato dalla fondazione e fino al 7 giugno 2011 caporedattore dell'inserto del gioved\u00ec (\"N\u00f2va 24\") del quotidiano \"Il Sole 24 ore\", dedicato ai temi della ricerca e dell'innovazione; \u00e8 stato responsabile di \"N\u00f2va24Review\", strumento bimestrale di approfondimento oggi non pi\u00f9 pubblicato, e promotore di \"N\u00f2va100\", un progetto di aggregazione di pi\u00f9 blog indipendenti. Ha fondato e diretto il periodico per tablet La Vita N\u00f2va che ha ricevuto numerosi premi internazionali tra i quali Moebius 2011, The Lovie Awards 2011, M20, Spd, iTunes Rewind 2011. Dal luglio del 2013 \u00e8 stato richiamato alla guida di N\u00f2va.\n\u00c8 membro della Commissione sulle garanzie, i diritti e i doveri per l'uso di internet, alla Camera dei Deputati. \u00c8 membro del comitato scientifico per l'Agenda digitale dell'Emilia-Romagna. \u00c8 stato membro dell'unit\u00e0 di missione per la Presidenza del Consiglio sull'Agenda Digitale italiana nel 2013-2014 ; nel 2012 aveva lavorato con il Ministero italiano per lo Sviluppo economico in una task force dedicata a migliorare l'ecosistema delle startup innovative \n\u00c8 stato presidente della Fondazione &lt;ahref - che lavora a numerosi progetti di media civici - dalla nascita all'aprile 2014.\nNel 2016 la Media Ecology Association gli ha assegnato il The James W. Carey Award for Outstanding Media Ecology Journalism 2016 MEA Awards. Ha vinto nel 2007, insieme a Beppe Grillo, la VII edizione del Premio Cultura di Rete. Altri riconoscimenti: Premio Web Italia 2012, Premi Citt\u00e0 Impresa Fabbricatore di idee 2012, Premio Sele d'Oro 1994\n\u00c8 membro del consiglio di amministrazione della Fondazione Golinelli di Bologna. Fa parte del Gruppo Etica e Finanza.\nHa condotto la trasmissione Cosmo, andata in onda sabato 4 settembre 2010 in prima serata su Rai Tre.\nInsegna presso Libera Universit\u00e0 di Lingue e Comunicazione IULM."}
{"id": "1708264", "revid": "1372005", "url": "https://it.wikipedia.org/wiki?curid=1708264", "title": "R\u00e6dwulf di Northumbria", "text": "Biografia.\nPotrebbe essere stato un parente di Osberht e \u00c6lla. Sal\u00ec sul trono quando \u00c6thelred, figlio di Eanred, venne deposto. Di lui si sa solo che mor\u00ec combattendo contro i pagani (forse vichinghi), notizia riportata dal \"Flores Historiarum\" di Roger di Wendover. Secondo quest'ultimo regn\u00f2 nell'844, anche se recenti scoperte porterebbero a datare il suo regno all'858 circa. Dopo di lui \u00c6thelred sarebbe stato rimesso sul trono."}
{"id": "1708265", "revid": "34971", "url": "https://it.wikipedia.org/wiki?curid=1708265", "title": "Google File System", "text": "Il Google File System (GFS) \u00e8 un file system proprietario distribuito e sviluppato da Google per proprio uso.\nCaratteristiche.\nIl GFS \u00e8 ottimizzato per l'immagazzinamento dei dati di Google.\n\u00c8 chiamato anche \"BigFiles\", ed \u00e8 stato una delle prime tecnologie sviluppate dai fondatori di Google Larry Page e Sergey Brin, quando ancora studiavano a Stanford.\nI dati di Google sono generati dai vari servizi offerti, tra cui la ricerca nel web, e necessitano di essere trattati e conservati con tecnologie non convenzionali, essendo di dimensioni enormi.\nA causa della loro importanza vengono immagazzinati in modo permanente, in file di dimensioni di circa 100GB, che molto raramente vengono eliminati, sovrascritti o \"ristretti\".\nI file vengono solitamente resi disponibili alla sola lettura.\nIl file system \u00e8 anche progettato e ottimizzato per l'avvio nei cluster computer di Google, i nodi che consistono di economici ed indispensabili computer, che richiedono precauzioni a causa dell'alto tasso di fallimento dei singoli nodi e la conseguente perdita di dati.\nTipi di nodi.\nEsistono due tipi di nodi: i nodi Master e i nodi Chunk.\nOgni chunk \u00e8 assegnato alla stessa partizione a 64 bit, e la mappatura dei chunk dei vari file \u00e8 salvata.\nOgni chunk, inoltre, \u00e8 replicato periodicamente in ogni parte del network, con un'esistenza contemporanea di almeno tre copie dello stesso chunk, ma ancora di pi\u00f9 per i file che hanno una grossa domanda o richiesta di maggiore disponibilit\u00e0.\nInoltre, prendono uno snapshot del chunk adatto alla replicazione, quando si rileva che il numero di copie di un chunk \u00e8 minore del minimo prestabilito.\nMetadati.\nI metadati vengono conservati nello stato corrente dai server Master che periodicamente riceve aggiornamenti da ogni server Chunk (detti \"Heart-Beat Messages\").\nI permessi per le modifiche dei file sono controllati da un sistema e concessi per un tempo limitato, in cui nessun altro processo pu\u00f2 accedere al chunk.\nIl Chunkserver proprietario del chunk modificato, invia i cambiamenti ai chunkserver aventi le copie di backup.\nI cambiamenti non sono salvati finch\u00e9 tutti i Chunkserver non garantiscano il compimento dell'operazione.\nI programmi accedono al chunk dopo aver ottenuto dal server Master la posizione del chunk desiderato; se il chunk non \u00e8 utilizzato, il Master replica con le posizioni, e il programma riceve i dati direttamente dal chunkserver (similmente a Kazaa e i suoi supernodi).\nImplementazioni.\nDiversamente da molti File System, il GFS non \u00e8 implementato nel kernel del sistema operativo, ma \u00e8 disponibile come libreria."}
{"id": "1708267", "revid": "291985", "url": "https://it.wikipedia.org/wiki?curid=1708267", "title": "MiKTeX", "text": "MiKTeX (pronuncia \"mick-tech\") \u00e8 una distribuzione di TeX/LaTeX per Microsoft Windows, macOS e alcune distribuzioni GNU/Linux, sviluppata da Christian Schenk. Fornisce gli strumenti necessari per preparare documenti utilizzando il linguaggio di markup TeX/LaTeX, oltre a TeXworks (un semplice editor TeX).\nUna significativa caratteristica del MiKTeX \u00e8 la capacit\u00e0 di aggiornarsi in modo automatico, scaricando le nuove versioni di componenti e di pacchetti precedentemente installati. Inoltre, chiede all'utente se desidera scaricare eventuali pacchetti che non sono stati ancora installati ma che sono richiesti dal documento intende compilare.\nA partire dalla versione 2.7 di MiKTeX (dicembre 2007) \u00e8 stato integrato XeTeX, e supporta anche il linguaggio di programmazione MetaPost e il pdfTeX. Con la versione 2.8 (settembre 2009) \u00e8 stata introdotta anche la versione portable di MikTeX.\nLa versione 2.9 (ottobre 2010),compatibile con Windows 7 e Windows 8, ha integrato il motore per LuaTeX.\nNel giugno 2020 Schenk ha deciso di modificare la convenzione per la numerazione: quella nuova si basa sulla data di uscita. Cos\u00ec la versione 20.6 \u00e8 stato pubblicata nel giugno 2020."}
{"id": "1708269", "revid": "3082", "url": "https://it.wikipedia.org/wiki?curid=1708269", "title": "Chiesa Ortodossa Siriaca", "text": ""}
{"id": "1708270", "revid": "287204", "url": "https://it.wikipedia.org/wiki?curid=1708270", "title": "Lavvu", "text": "Il lavvu \u00e8 un accampamento temporaneo tradizionalmente utilizzato dai Sami nelle regioni settentrionali della Fennoscandia. Nel passato costituiva l'abitazione dei pastori nomadi per seguire le migrazioni delle loro mandrie di renne.\nDi forma simile al \"tipi\" utilizzato dai Pellerossa, \u00e8 meno verticale e pertanto pi\u00f9 stabile con il vento."}
{"id": "1708271", "revid": "1714743", "url": "https://it.wikipedia.org/wiki?curid=1708271", "title": "Maurizio di Anhalt-Dessau", "text": "Biografia.\nEntr\u00f2 nell'esercito prussiano nel 1725, impegnandosi nel proprio primo servizio effettivo nella Guerra di successione polacca (1734-35), e negli anni successivi di Federico Guglielmo I ottenne importanti missioni. Nelle guerre della Slesia condotte da Federico II, Maurizio, il pi\u00f9 famoso dei figli di Leopoldo, si distinse apertamente, specialmente nella Battaglia di Hohenfriedberg (Striegau) del 1745.\nIn quegli anni di pace che precedettero la Guerra dei Sette anni, inoltre, Maurizio venne impiegato da Federico il Grande per colonizzare le terre della Pomerania dell'Ovest e la Valle dell'Oder. Quando il re riprese le guerre nel 1756, Maurizio fu comandante di una delle colonne che ricacciarono i sassoni entro le linee di Pirna e ricevette le forze nemiche del Conte Rutowski dopo la sconfitta dell'Austria.\nL'anno successivo un evento cambi\u00f2 le sorti di Maurizio. Nella Battaglia di Kol\u00edn egli fece una mossa errata e per un fraintendimento con il re, cadde in disgrazia. Nei giorni disastrosi che seguirono, Maurizio si trov\u00f2 sotto l'onta del disonore di Federico, ma la gloriosa vittoria di Leuthen (5 dicembre 1757) mise fine a questi contrasti. Al termine della giornata, narrano le fonti, Federico si congratul\u00f2 con Maurizio con la frase: \u00abMi compiaccio di voi, Herr Feldmarschall!\u00bb.\nSi distinse nuovamente a Zorndorf, ma nella battaglia di Hochkirch cadde prigioniero e ferito nelle mani degli austriaci. L'anno successivo, poco dopo il suo rilascio, la sua ferita lo port\u00f2 alla morte."}
{"id": "1708272", "revid": "61051", "url": "https://it.wikipedia.org/wiki?curid=1708272", "title": "Wright R-2160", "text": "Il Wright R-2160, noto anche come Wright Tornado, era un motore aeronautico radiale 42 cilindri a sette stelle raffreddato a liquido, realizzato negli anni quaranta dall'azienda statunitense Curtiss-Wright Corporation.\nProgettato per ricoprire un'alta fascia di potenza della gamma pur mantenendo una ridotta sezione frontale rimase a livello sperimentale anche a causa del negato seguito ai velivoli sperimentali sui quali venne installato."}
{"id": "1708275", "revid": "120851376", "url": "https://it.wikipedia.org/wiki?curid=1708275", "title": "Guardia ai fuochi", "text": "La guardia ai fuochi \u00e8 uno degli l'addetti al servizio antincendio nei porti italiani.\nServizio.\nLa Legge 13 maggio 1940, n.690 in materia di \"Organizzazione e funzionamento del Servizio antincendio nei porti\", successivamente modificata ed integrata dalla Legge 27 dicembre 1973, n.850 \"Aumento degli organici del Corpo nazionale dei vigli del fuoco\", art. 20, disciplina il servizio integrativo antincendio nei porti. Il servizio \u00e8 gestito da personale civile, in prevalenza inquadrato in compagnie private di vario genere.\nParallelamente alle societ\u00e0 suddette esiste anche il Corpo Nazionale delle Guardie ai Fuochi : realt\u00e0 attualmente definita come un'O.D.V. (Organizzazione di Volontariato), legato alla Protezione Civile, Ausiliario di Marina in base alle citate Leggi 690/40 e 850/73, che, tramite il suo Ispettorato Nazionale (l'ente direttivo del corpo) ed i Reparti e Distaccamenti operativi presenti in varie regioni italiane, ha tanto lo scopo di offrire servizi antincendio, quanto quello di fungere da ente morale del patrimonio di valori etici e storici delle Guardie ai Fuochi.\nTutte queste realt\u00e0, per poter operare, devono essere autorizzate preventivamente dalla capitaneria di porto locale. Ove non sia presente, l'autorit\u00e0 a cui rifarsi \u00e8 la Prefettura. Generalmente \u00e8 l'armatore della nave che si accolla il costo del servizio, oppure altri enti. Gli operatori possono essere ex-ausiliari dei vigili del fuoco, militari congedati dalla Marina Militare o marittimi qualificati da appositi corsi antincendio. Tutti gli operatori guardia ai fuochi devono comunque essere iscritti all'albo dei discontinui o volontari del Corpo nazionale dei vigili del fuoco, previo superamento dell'apposito corso che si svolge sotto la responsabilit\u00e0 del Comandante provinciale dei vigili del fuoco di residenza del richiedente. \nTali figure sono importanti e fondamentali nella prevenzione e nel soccorso, in considerazione della gravit\u00e0 degli incidenti e degli incendi nel settore dei trasporti marittimi.\nMansioni.\nLe mansioni delle guardie ai fuochi prevedono la sorveglianza e la prevenzione incendio sui pontili e banchine dove operano navi cisterna, sulle navi che trasportano merci pericolose, su navi dove si effettuano lavori a fiamma e nei cantieri navali. \u00c8 prevista la sorveglianza e la prevenzione incendio anche fuori dall'ambito portuale su autorizzazione del Comando provinciale dei vigili del fuoco dove si svolge il servizio, in particolare su elisuperfici e piccoli aeroporti con apposita abilitazione. Particolari mansioni sono previste per la gestione dei liquidi e/o prodotti infiammabili in particolare le guardie devono essere in grado di eseguire l'attacco e stacco delle manichette per la movimentazione di liquidi infiammabili, la sorveglianza delle linee durante trasferimenti, l'impiego delle pompe per l'estinzione di incendio e per i flussaggi nonch\u00e9 lo smontaggio delle linee antincendio. In caso di incendio la guardia ai fuochi dopo aver dato l'allarme deve essere in grado di effettuare il primo intervento ed eventualmente non fosse sufficiente, avvisare la capitaneria di porto ed essere in grado di collaborare con le squadre antincendio dello stabilimento, della nave e dei vigili del fuoco. \u00c8 prevista, inoltre, la sorveglianza antinquinamento ambientale e la manutenzione di mezzi e cose aziendali.\nGerarchia ed inquadramento.\nAttualmente non si ha una reale uniformit\u00e0 a livello di inquadramento e gerarchia, ma in linea generale ci si rif\u00e0 a quella della Marina. Diverse realt\u00e0 del settore utilizzano un sistema gerarchico analogo a quello della Marina, per ragioni di aderenza all'origine storica tipicamente marittima, e di immediato raffronto con Enti ed Amministrazioni con cui si trovino ad operare.\nUniforme.\nL'uniforme di servizio usata dalle guardie ai fuochi \u00e8 costituita da una tuta che abbia le caratteristiche previste per il servizio antincendio, dotata di tutti i fregi e mostreggiature che identifichino senza possibili dubbi l'operatore come appartenente alle guardie ai fuochi, e dai dispositivi personali, equipaggiamenti e protezioni adeguati. In uso presso alcune realt\u00e0 del settore \u00e8 anche un'uniforme ordinaria, analoga a quella della Marina, per eventuali servizi di rappresentanza.\nSimbologia.\nIl simbolo distintivo delle guardie ai fuochi \u00e8 costituito da due ancore incrociate, sormontate da una granata fiammata, ad evidenziare tanto l'appartenenza al contesto marittimo, quanto il compito relativo alla gestione del fuoco.\nStoria.\nDella \u201cGuardia del Fuoco\u201d si ha traccia attraverso un decreto del 1334 che ne descrive l'obiettivo di combattere il fuoco. \u00c8 intuitiva la difficolt\u00e0 di individuare la nascita del mestiere della Guardia del Fuoco che probabilmente coincide con i primi approcci che l'uomo ha avuto con il mare. Le prime navi, infatti, erano di legno e il fuoco, pur rappresentando un serio pericolo, non poteva certo mancare a bordo. Nascono cos\u00ec figure in grado di controllarlo sia nell'ordinario (controllando che non si spegnesse) sia nel circoscriverlo in caso di incendio. Oltre al lavoro in nave, esisteva anche un lavoro a terra del guardiafuoco che, con fuochi terrestri, indicava alle navi, come un moderno faro, la via del ritorno. La presenza delle Guardie ai Fuochi non \u00e8 mai stata costante altalenandosi tra i frequenti tagli da parte dei governi e le richieste del popolo in special modo dopo una disgrazia."}
{"id": "1708277", "revid": "599013", "url": "https://it.wikipedia.org/wiki?curid=1708277", "title": "Privilege escalation", "text": "In informatica, si intende con privilege escalation (inteso come \"sorpasso delle autorizzazioni\") lo sfruttamento di una falla, di un errore di progetto o di configurazione di un software applicativo o di un sistema operativo al fine di acquisire il controllo di risorse di macchina normalmente precluse a un utente o a un'applicazione. Un'applicazione con maggiori autorizzazioni di quelle previste dallo sviluppo originale o fissate dall'amministratore di sistema pu\u00f2, ovviamente, mettere in opera azioni impreviste e non autorizzate.\nAspetti generali.\nLa \"scalata\" verso un livello pi\u00f9 alto di autorizzazioni \u00e8 possibile in caso di progetto errato o di funzionalit\u00e0 di sistema mal gestite: ci\u00f2 apre una falla nella sicurezza tramite la quale un utente o un software male intenzionato pu\u00f2 mettere in opera azioni dei seguenti tipi:\nVertical privilege escalation.\nQuesto tipo di privilege escalation esiste quando l'utente o il processo \u00e8 in grado di ottenere un livello di accesso pi\u00f9 alto di quello di un amministratore o di quello voluto dallo sviluppatore del sistema, possibilmente eseguendo operazioni a livello del kernel (kernel-level).\nEsempi di vertical privilege escalation.\nIn alcuni casi un'applicazione con alti privilegi si presume sar\u00e0 soltanto provvista di input che vada bene con la sua specifica interfaccia, senza per\u00f2 convalidare l'input. Un Attacker pu\u00f2 quindi essere in grado di utilizzare questo presupposto in modo che un codice non autorizzato giri con gli stessi privilegi dell'applicazione:\nEsempio famoso di attacco usando il Demone Cron.\nUn esempio famoso era un programma che faceva uso del demone cron che consentiva agli utenti la schedulazione del lavoro. In genere veniva eseguito come root avendo quindi libero accesso a tutti i file di sistema e a tutti gli account utente. Principalmente l'attacco avveniva in questo modo: \nFortunatamente questo particolare bug \u00e8 stato risolto ma rimane sempre un ottimo esempio di questo tipo di attacco.\nStrategie per ridurre il rischio.\nI sistemi operativi e gli utenti possono usare le seguenti strategie per ridurre il rischio di privilege escalation:\nHorizontal privilege escalation.\nHorizontal privilege escalation accade quando un'applicazione permette all'attacker di guadagnare l'accesso alle risorse le quali normalmente dovrebbere essere state protette da un'applicazione o da un utente. Il risultato \u00e8 che l'applicazione esegue azioni con lo stesso ma differente contesto di sicurezza di quello inteso dalla sviluppatore dell'applicazione o dall'amministratore del sistema; ci\u00f2 \u00e8 effettivamente una forma limitata di privilege escalation (specificatamente, il non autorizzato presupposto sulle capacit\u00e0 di imitare altri utenti).\nEsempi di horizontal privilege escalation.\nQuesto problema capita spesso nelle applicazioni web. Consideriamo il seguente esempio:\nQuesta attivit\u00e0 malevola pu\u00f2 essere possibile dovuta a debolezze o vulnerabilit\u00e0 delle comuni applicazioni web.\nLe potenziali vulnerabilit\u00e0 dell'applicazione web che possono portare a questa condizione includono:"}
{"id": "1708281", "revid": "110157", "url": "https://it.wikipedia.org/wiki?curid=1708281", "title": "Museo di Alta", "text": "Il Museo di Alta \u00e8 un museo che si trova nella citt\u00e0 di Alta, in Norvegia, ben oltre il Circolo Polare Artico."}
{"id": "1708282", "revid": "1534511", "url": "https://it.wikipedia.org/wiki?curid=1708282", "title": "Modello linear no-threshold", "text": "Il modello linear no-threshold (LNT, in italiano modello lineare senza soglia) \u00e8 un modello del danno fisiologico sull'organismo causato dalle radiazioni ionizzanti. Il modello LNT presuppone che il danno cresca linearmente (\"linear\") al crescere del livello della dose di radiazione assorbita o della dose equivalente di radiazioni ionizzanti, e che questo valga anche per valori piccoli della dose, perci\u00f2 non \u00e8 considerata alcuna soglia (\"threshold\") di esposizione al di sotto della quale la risposta cessi di essere lineare.\nDunque secondo il modello LNT il rischio di contrarre tumore o leucemia cresce linearmente al crescere della dose equivalente gi\u00e0 a partire dalla dose equivalente di 2,4 millisievert per anno, che \u00e8 la media mondiale di dose equivalente assorbita da un essere umano dovuta al fondo di radioattivit\u00e0 naturale. Pertanto secondo l'LNT in una popolazione esposta, ad esempio, a 3,4 millisievert per anno il numero di tumori e leucemie registrati epidemiologicamente fra la popolazione dovrebbe essere del 40% superiore alla media mondiale.\nIpotesi alla base del modello LNT.\nL'approccio secondo il modello LNT si basa su un insieme di dati e due ipotesi. Un insieme di dati che sembra provare l'esistenza di una relazione lineare, tra dose e danno al DNA, tra i valori da 1 mGy a 100 Gy. Le due ipotesi sono:\nProblemi del modello LNT.\nTuttavia, i dati epidemiologici in diverse regioni del globo in cui il fondo naturale di radioattivit\u00e0 \u00e8 molto pi\u00f9 alto del normale (Ramsar, Guarapari, Kerala) mostrano incidenze di cancro e leucemie molto pi\u00f9 basse di quelle previste da LNT. Per questo, in alternativa all'LNT sono stati proposti vari altri modelli. Uno fra i pi\u00f9 accreditati presuppone un livello di soglia di dose equivalente al di sotto del quale, ovvero ai bassi livelli di dose assorbita, l'esposizione alle radiazioni non comporterebbe danni all'organismo. Secondo questo modello l'organismo sarebbe dunque in grado di riparare i danni causati dalle radiazioni a basse dosi assorbite. Un altro modello, detto ormesi da radiazioni, asserisce che alle basse dosi al di sotto di una certa soglia l'esposizione alle radiazioni sarebbe benefica, mentre riconosce che sia dannosa alle alte dosi, come peraltro avviene per la maggior parte degli agenti chimici, fisici e biologici. Altre alternative prevedono che il danno cresca pi\u00f9 che linearmente alle basse dosi e infine che il modello LNT sottostimi il rischio alle basse esposizioni alle radiazioni, ovvero che al di sotto di una certa soglia l'organismo non sia pi\u00f9 in grado di riparare il debole danno e sia pertanto maggiormente esposto al rischio di tumori e leucemie.\nSia l'LNT che le sue alternative presentano tutti dei plausibili meccanismi come ipotesi. Conclusioni definitive non possono ancora essere univocamente tracciate data la difficolt\u00e0 di fare studi che coinvolgano coorti abbastanza grandi su periodi lunghi. Il modello LNT sembra essere ancora oggi considerato come il pi\u00f9 accreditato, ma sempre meno su basi scientifiche.\n evidenziano come la vita si sia sviluppata in un bagno di radiazione ionizzanti e radiazione ultravioletta solare e creato organismi aerobici richiedenti:\nDiversi insiemi di dati mostrano che l'efficacia di queste difese \u00e8 molto pi\u00f9 alta a basse dosi di radiazioni piuttosto che ad elevate dosi e verso una irradiazione frazionata o prolungata piuttosto contro un livello acuto di irradiazione. In sostanza, il modello LNT si appoggia su due ipotesi da verificare, mentre la critica segue il modello oggettivo della logica evolutiva. Va osservato tuttavia che la normativa relativa alla protezione da agenti differenti dalle radiazioni ionizzanti, quali sostanze chimiche naturali e/o artificiali, agenti fisici quali temperatura, pressione, campi elettromagnetici a bassa frequenza, campi sonici ed ultrasonici, ed infine agenti biologici naturali e/o artificiali come batteri, virus, tossine, \u00e8 normalmente meno restrittiva e non viene mai preso come valore di riferimento il fondo naturale dovuto agli agenti stessi."}
{"id": "1708284", "revid": "1842072", "url": "https://it.wikipedia.org/wiki?curid=1708284", "title": "Du (Unix)", "text": "du (abbreviazione dalla lingua inglese di \"disk usage\", \"utilizzo del disco\") \u00e8 un comando dei sistemi operativi Unix e Unix-like, e pi\u00f9 in generale dei sistemi POSIX, che calcola e mostra sullo \"standard output\" il totale dello spazio nel file system occupato dai file o directory specificate (per le directory \u00e8 conteggiato ricorsivamente anche lo spazio occupato dai file e dalle subdirectory che esse contengono).\n\u00c8 da notare che il totale pu\u00f2 essere diverso (tipicamente inferiore) dalla somma delle dimensioni di ogni singolo file come riportato dal comando ls, in quanto ci\u00f2 che viene preso in considerazione \u00e8 lo spazio occupato nel file system, che nei casi di file sparsi pu\u00f2 anche essere notevolmente inferiore alle dimensioni dichiarate.\nSintassi.\nLa sintassi generale di \"du\" \u00e8 la seguente:\n du [\"opzioni\"] [--] [\"arg1\" \u2026]\nI parametri facoltativi \"arg\" indicano i nomi dei file e/o directory di cui calcolare lo spazio occupato. Se non ne \u00e8 specificato nessuno, viene effettuato un conteggio della directory corrente.\nIl doppio trattino -- (facoltativo) indica che i parametri successivi non sono da considerarsi opzioni.\nIl comportamento predefinito prevede di visualizzare per ogni subdirectory incontrata durante il conteggio una linea con il subtotale dello spazio da essa occupato. L'unit\u00e0 di misura predefinita \u00e8 in blocchi da 512 byte, tuttavia la versione GNU di \"du\" usa blocchi da un KiB a meno che non sia stata impostata la variabile d'ambiente POSIXLY_CORRECT.\nOpzioni.\nTra le opzioni principali vi sono:\nEsempi.\nMostra l'utilizzo in KiB dello spazio nel \"file system\" della directory corrente in e delle sue subdirectory:\n $ du -k\n 0 ./.directory_nascosta\n 12 ./drafts\n 76 .\nMostra l'utilizzo in KiB dello spazio nel \"file system\" della directory corrente e delle sue subdirectory, elencando anche i singoli file:\n $ du -ak\n 12 ./edit\n 4 ./.file_nascosto\n 4 ./.bashrc\n 0 ./.directory_nascosta\n 4 ./.bash_logout\n 0 ./editor\n 4 ./drafts/doc1.txt\n 4 ./drafts/doc2.txt\n 4 ./drafts/doc3.txt\n 12 ./drafts\n 4 ./.bash_history\n 32 ./edition-32\n 4 ./.bash_profile\n 76 .\nMostra l'utilizzo in KiB dello spazio nel \"file system\" della directory corrente e delle sue subdirectory, ma visualizzando solo il totale:\n $ du -sk\n 76 .\nMostra l'utilizzo in KiB dello spazio nel \"file system\" della directory drafts e del file editor:\n $ du -k drafts editor\n 12 drafts\n 0 editor"}
{"id": "1708286", "revid": "89577", "url": "https://it.wikipedia.org/wiki?curid=1708286", "title": "Ed Vedder", "text": ""}
{"id": "1708292", "revid": "79520", "url": "https://it.wikipedia.org/wiki?curid=1708292", "title": "Silvio Savelli (1550-1599)", "text": ""}
{"id": "1708293", "revid": "1372005", "url": "https://it.wikipedia.org/wiki?curid=1708293", "title": "\u00c6thelred II di Northumbria", "text": "Biografia.\nSi sa poco sul suo regno. Era figlio di Eanred di Northumbria. Sarebbe stato espulso e rimpiazzato da R\u00e6dwulf, che fu per\u00f2 ucciso in quello stesso anno, combattendo contro i vichinghi, ed \u00c6thelred fu rimesso sul trono, per essere poi assassinato pochi anni dopo. Secondo le fonti sarebbe stato detronizzato nell'844 e assassinato nell'849, ma nuovi studi spostano queste date all'858 e all'862. A lui successe Osbeorht (o \"Osberht\")."}
{"id": "1708296", "revid": "56620", "url": "https://it.wikipedia.org/wiki?curid=1708296", "title": "Chateau de Chantilly", "text": ""}
{"id": "1708297", "revid": "3732", "url": "https://it.wikipedia.org/wiki?curid=1708297", "title": "Miofisismo", "text": ""}
{"id": "1708299", "revid": "6923", "url": "https://it.wikipedia.org/wiki?curid=1708299", "title": "Kerkira", "text": ""}
{"id": "1708303", "revid": "767487", "url": "https://it.wikipedia.org/wiki?curid=1708303", "title": "Silver (Cheap Trick)", "text": "Silver \u00e8 il terzo album live della rock band Cheap Trick, pubblicato nel 2001 ma registrato il 28 agosto 1999 al Davis Park di Rockford. L'album \u00e8 una celebrazione dei venticinque anni di carriera della band, e contiene almeno una canzone per ciascun album pubblicato. Si nota la presenza di varie star, come Slash, Billy Corgan e Art Alexakis. Sul palco salgono anche l'ex Jon Brant, pi\u00f9 i figli di Zander e Nielsen."}
{"id": "1708305", "revid": "81195", "url": "https://it.wikipedia.org/wiki?curid=1708305", "title": "Sone", "text": "Il sone fu una proposta unit\u00e0 di misura della percezione del rumore di S. Smith Stevens nel 1936.\nIn acustica, la rumorosit\u00e0 \u00e8 una percezione soggettiva della pressione del suono.\nNon fa parte comunque del Sistema Internazionale.\nUnit\u00e0 di misura di questo genere si scontrano con gli stringenti criteri della metrologia.\nSecondo la definizione di Stevens, il sone equivale a 40 phon, che \u00e8 definito come la rumorosit\u00e0 di livello NL di 1 kHz tono a 40dB SPL (Pressione del suono)."}
{"id": "1708306", "revid": "54354", "url": "https://it.wikipedia.org/wiki?curid=1708306", "title": "S. Smith Stevens", "text": ""}
{"id": "1708307", "revid": "120101332", "url": "https://it.wikipedia.org/wiki?curid=1708307", "title": "Errico Amante", "text": "Fu senatore del Regno d'Italia nella XIII legislatura. Fu politico, patriota, giudice, presidente di Corte d\u2019Appello e senatore del Regno d\u2019Italia.\nIl suo impegno patriottico risorgimentale lo spinse a combattere come volontario sui campi di Lombardia nel 1848, dove fu ferito, e a difendere la Repubblica di Venezia contro gli Austriaci nel 1849. Fu amico fraterno di Francesco De Sanctis e numerosi altri intellettuali del Risorgimento. Fu determinato sostenitore dell\u2019Unit\u00e0 d\u2019Italia. Fond\u00f2 e diresse il periodico \"La Confederazione Latina\" (1872-1883) in cui dava largo spazio alla riflessione sui rapporti culturali e ideali fra le etnie di lingua neolatina. Dalla moglie Giuseppa Battinelli ebbe tre figli: Bruto (Napoli, 1852 \u2013 Roma, 1923), che fu scrittore, Manin (Napoli 1865 \u2013 data incerta) medico chirurgo, e Romolo prematuramente scomparso.\nBiografia.\nI primi anni, la giovent\u00f9, l\u2019amicizia con Francesco De Sanctis.\nErrico nacque in Fondi, allora in Campania, il 4 gennaio 1816 da Giuseppe Amante e Gaetana Curci. Trascorsi i primi anni insieme ai fratelli alla scuola del padre, noto per l\u2019avversione ai Borbone, fu mandato a studiare a Gaeta. Qui il giovane Amante si distinse per i battibecchi scolastici con il maestro, dotto latinista e zio del futuro deputato Giuseppe Buonomo, mons. Antonino Di Macco, poi arcivescovo di Acerenza. Queste avvisaglie di scuola gi\u00e0 mostravano il carattere determinato e forte del giovane Amante, che mirava alla ricostruzione d\u2019Italia e del mondo colle forme libere dell\u2019Antica Roma. \n\u201cDa quei primi anni della sua adolescenza ad oggi la sua vita dur\u00f2 meditativa sempre e duramente concentrata intorno alla riscostruzione del Paese sulle orme possibilmente dell\u2019Antica Roma; e vive e morr\u00e0 tra cotali propositi pertinacemente conservati, perch\u00e9 vede l\u00ec solo la salvezza e la fortuna d\u2019Italia.\u201d Amante comp\u00ec gli studi a Napoli e fu appassionato di Giambattista Vico (di cui poi esegu\u00ec la nota traduzione de \"La Scienza Nuova\" in italiano e annotata, del 1841) e di Gravina. Entrambi infatti innalzavano a sistema di scienza la \u2018romanizzazione\u2019, ritenuta indispensabile per la ricostituzione del Paese, tanto cara all\u2019Amante.\nIn quegli anni fu rilevante l\u2019amicizia con Francesco De Sanctis, che di lui scriveva: \u201cAvevo stretto amicizia con Errico Amante, che abitava in un piccolo quartierino a Porta Medina, insieme con suo fratello Alberico. Egli era studente di legge, aveva fatto buoni studi di diritto romano, conosceva assai bene il latino e scriveva l\u2019italiano latinamente. Il suo autore era Giambattista Vico; gli aveva fatto molta impressione quell\u2019opuscolo dell\u2019antica sapienza italica. Vedeva l\u2019Italia in Roma; sembrava un antico romano italianizzato. Parlava come scriveva, alla maniera di Tacito, breve e reciso; era ingenuo e sincero nei suoi sentimenti. Ammirava tutto ci\u00f2 che \u00e8 grande e forte; sognava il risorgimento della gente latina, libert\u00e0, gloria, grandezza, giustizia. Odiava plebe e preti; c\u2019era in lui anima fiera di patrizio. Lo studio dell\u2019antichit\u00e0 aveva lasciato orme profonde in quello spirito giovanile; quei sentimenti non gli venivano da un\u2019ammirazione classica o rettorica, ma erano connaturati con lui, fatti sua carne e suo sangue. Non mi ricordo come ci vedemmo e conoscemmo; fatto \u00e8 che nacque tra noi quella rara comunione di anime, che non si rompe se non per morte. A me parevano molto esagerate le sue opinioni; ma quella sua bont\u00e0 e sincerit\u00e0 mi vinceva, e in quelle sue stesse esagerazioni trovavo una grandezza morale e una caldezza di patriottismo, che mi destavano ammirazione. Andavo spesso in casa sua, e mi ci sentivo pi\u00f9 tranquillo, pi\u00f9 disposto al lavoro; gli parlavo de\u2019 miei studi, del marchese Puoti. Egli aveva poca inclinazione alle cose letterarie; quella lingua ferrea di Vico gli piaceva pi\u00f9 che tutti i lisci e gli ornamenti; non capiva a che fosse buona la poesia. Pure la mia coltura letteraria, la mia varia erudizione, la sincerit\u00e0 delle mie opinioni e de\u2019 miei sentimenti, la vivacit\u00e0 dell\u2019ingegno e della parola me lo tenevano legato. In certi momenti che avevo nel core qualche puntura, mi sentivo alleggerire sfogandomi con lui. Presto divenne il mio amico intimo e confidente. Gli volevo leggere la mia tragedia; ma non osai, sapendo in quanto dispregio avesse poeti, frati e Santi. Era in lui pi\u00f9 virilit\u00e0 che tenerezza; io capivo istintivamente che non potea piacergli quel lirismo sentimentale di sant\u2019Alessio. 'Non so che gusto ci \u00e8 a leggere questi frati Guido e frati Cavalca', mi disse una volta. La differenza di opinioni e di caratteri generava calde discussioni che stringevano ancora pi\u00f9 la nostra amicizia.\u201d\nL'attivit\u00e0 in magistratura.\nIl 5 dicembre 1860 fu destinato come giudice alla Gran Corte Criminale di Lucera. Nel 1861, essendo \"giudice di Tribunale civile destinalo a servire nella Gran Corte criminale di S. Maria\", fu nominato \"giudice di Gran Corte criminale\" destinato a prestar servizio come giudice nella Gran Corte Civile de L'Aquila. \nL\u2019attivit\u00e0 in magistratura di Errico Amante si contraddistinse per il combattimento ad oltranza del malandrinaggio in campagna, meravigliando la popolazione locale di trovare nel giovane riservato l\u2019audacia di un vero soldato. \nL\u2019Unit\u00e0 d\u2019Italia nel pensiero di Errico Amante e le lettere a Garibaldi.\nL\u2019Unit\u00e0 d\u2019Italia, nel pensiero di Errico Amante, si svolge su due binari principali: la riscoperta, se non il ritrovamento, dei valori dell\u2019Antica Roma nei tempi moderni e una ricostituita unit\u00e0 della G\"ens Latina\". Nel 1867 pubblic\u00f2 un suo progetto di Costituzione Italiana, modellata sulle forme a lui predilette dell\u2019antica libert\u00e0 romana, poich\u00e9 essendo \u2018antigermanico\u2019 (come lo volle definire il Mirabelli) non vedeva opportuna l\u2019importazione delle forme anglosassoni nel paese italiano. Del resto Errico Amante, identificava proprio l\u2019Italia come culla della libert\u00e0 del mondo ed il suo modello di costituzione come maestro di libere istituzioni alle genti.\nLa guerra e l'arruolamento volontario.\n\"Nel 1848, con lo scoppio della guerra, Errico Amante smise la toga e si arruol\u00f2 nell\u2019esercito rinunciando agli agi e dimostrando di essere uomo d\u2019azione oltre che scrittore ed esortatore. Durante la guerra Errico Amante fu ferito gravemente a Curtatone, ripar\u00f2 a Venezia. Guglielmo Pepe nella piazza di San Marco, passando in rassegna il battaglione Roussaroll al quale apparteneva Enrico Amante, si avvicin\u00f2 e gli strinse la mano congratulandosi col patriota a tutto costo.\"\nNel 1849 fece ritorno a Fondi, dove era stato proclamato lo stato d\u2019assedio, con l\u2019intento di sommuovere i reggimenti napoletani. Rischi\u00f2 due volte di essere passato per le armi. Ripar\u00f2 a Napoli dove visse cambiando pi\u00f9 volte dimora e nome. Sub\u00ec due processi politici: il primo \"Per l\u2019Unit\u00e0 Italiana\" per il quale il procuratore generale di Santa Maria Capua Vetere, Governa, chiese 30 anni di prigione; il secondo dal titolo \"I Pugnalatori\", per il quale insieme a De Sanctis ed altri illustri uomini fu tratto nelle segrete del Castello dell\u2019Ovo. Fu infine liberato per interposizione dell\u2019ambasciata di Francia. Il Governa, divenuto allora prefetto di Polizia, volle arrestarlo ed Enrico Amante dovette nuovamente scappare per Napoli, accompagnato dalla moglie Giuseppa Battinelli e dal primo figlio appena nato, Bruto Amante. Nessuno in Napoli volle dargli ospitalit\u00e0 per paura delle azioni di Polizia e cos\u00ec dopo aver trascinato per la citt\u00e0 la famiglia per un giorno intero per le vie recondite di Napoli dovette ripiegare, presentandosi alla polizia, che lo sped\u00ec a domicilio coatto, ove vi rimase fino al 7 settembre 1860. Sub\u00ec un terzo processo politico a Gaeta.\nMediante Mignogna a Napoli, fece proporre a Giuseppe Garibaldi una invasione della provincia pontificia di Frosinone, offrendosi di condurla ma al progetto non fu dato seguito. Errico Amante, pur ammiratore delle gesta di Garibaldi e del patriottismo di Mazzini, mirava soprattutto all\u2019Unificazione d\u2019Italia. Laddove Garibaldi tentennava e chiamava fra gli altri Conforti, Amante e i suoi era decisamente per l\u2019annessione senza esitazioni. Pertanto Amante, presi gli accordi con Marvasi, Barci ed altri fra cui forse anche Villari, persuase De Sanctis a sostenere il plebiscito, che infine Garibaldi accett\u00f2. Occorreva poi occupare senza indugi con milizie italiane al fine di non far cadere il plebisicito. Amante allora, presi accordi attivi con R. Gigante e dando la prima spinta agli indirizzi meridionali, determin\u00f2 la sparizione di Napoli e Palermo a favore dell\u2019augusto nome di Italia. In entrambi gli avvenimenti Amante entra a pieno diritto fra i fattori principali dell\u2019Unit\u00e0 d\u2019Italia.\nLa nomina a Senatore del Regno d\u2019Italia.\nErrico Amante rientr\u00f2 in magistratura, chiamatovi da due nomi insigni: Pisanelli e De Filippo ai servigi allora di Garibaldi, sedendo alla corte d\u2019Assise degli Abruzzi. Nel 1860 pubblic\u00f2 un libro nel quale progettava la restaurazione del romano diritto adattato ai tempi moderni. Fortemente antigermanico pubblic\u00f2 un altro lavoro dal titolo \"Sul riordinamento degli studi nazionali con Roma Capitale\". Taiani di Amante disse \u2018In voi ci ha una cosa rara in questi tempi: il carattere\u2019.\nErrico Amante fu candidato di vari collegi, che egli volle cedere per\u00f2 a De Sanctis. Pubblic\u00f2 a Torino la sua idea di un patto federale tra Italia, Francia, Spagna, Portogallo, Belgio e Romania che prese forma nel volume \"La Nuova Carta di Europa.\" Sosteneva l\u2019Amante che i tedeschi, ambiziosi e assetati d\u2019imperio, volessero la grande Germania assorbitrice d\u2019Europa, cui Amante contrapponeva patriotticamente la Grande Italia che in s\u00e9 riunisse i popoli latini. Vedendo ancora egli il ruolo predominante della Francia, Amante invi\u00f2 copia della sua pubblicazione a Napoleone III, volendolo interessare a valersi della sua potenza per attuare il patto federale a Roma.\nDepretis tratt\u00f2 con onore Amante quando lo incontr\u00f2 a Porto Civitanova (Marche): lo fece sedere alla sua destra sulla sua vettura e lo condusse per tutta Macerata, tenendo fra le braccia il secondo figlio di Amante, appena nato, Manin. Depretis nomin\u00f2 Amante senatore del Regno in accordo con Mancini e il presidente del Senato, Tecchio.\nErrico Amante fu nominato senatore il 15 febbraio 1880, con il sostegno dei suoi pi\u00f9 stretti ammiratori, Francesco De Sanctis, Bonacci e Angeloni.\nBibliografia.\n\"Cenni biografici del presidente Enrico Amante\", Sanseverino-Marche, C. Corradetti Editore, 1880.\nFrancesco De Sanctis, \"La giovinezza: frammento autobiografico\", pubblicato da Pasquale Villari, Napoli, Morano, 1889.\nBruto Amante, Romolo Bianchi, \"Memorie storiche e statutarie della contea e dell'episcopato di Fondi in Campania\", Roma, E. Loescher, 1903."}
{"id": "1708310", "revid": "2189264", "url": "https://it.wikipedia.org/wiki?curid=1708310", "title": "Chiara Patarino", "text": " \nQuesto \u00e8 il sito web di Chiara Patarino\nBiografia.\nNata a Milano nel 1960, dopo gli studi scientifici e la laurea in legge, si occupa di comunicazione d'impresa e diventa socia della Federazione relazioni pubbliche italiana, (FERPI). Collabora per anni con l'Istituto nazionale per la ricerca sul cancro di Genova per attivit\u00e0 di divulgazione scientifica. La passione per la comunicazione e per la scrittura la avvicina al mondo della narrativa per l'infanzia.\nNel 2002 pubblica con Aurora Marsotto la fiaba \"Tino il cioccolatino\" cui seguono nel 2005 \"Tino il cioccolatino a Parigi\" e nel 2008 \"Tino il cioccolatino e il chicco d'oro\". Nel marzo 2009 pubblica \"Camillo Fusillo. Una storia davvero al dente\" e nel maggio 2010 \"Fortunata Arancia Profumata e gli amici per la buccia\" entrambi editi da Carthusia nella collana \"Gusto in tasca\" nata per sensibilizzare bambini e famiglie sulle tematiche dell'alimentazione. Il 2008 \u00e8 l'anno dell'esordio di Chiara Patarino nella narrativa per adulti con il romanzo \"Nodi e misteri\" una fiaba per grandi ambientata a Genova e in Liguria.\nOpere.\nE ancora:\nTino il cioccolatino nella foresta nera, Le avventure di Tino il cioccolatino, Tino il cioccolatino sulla cima del Vesuvio, Tino il cioccolatino e il giallo del risotto e Tino il cioccolatino e il fantasma del budino, Tino il cioccolatino e il segreto di New York e Tino il cioccolatino ai tempi del cacao.Collana del Battello a Vapore, Edizioni Piemme.Alcuni libri della serie sono pubblicati in Brasile per Editora Fundamento.\nAltri personaggi sono \"Camillo Fusillo, Fortunata Arancia Profumata e Giginzucchina e Lina l\u2019Oliva Piccina\" per la Collana Gusto in Tasca di Carthusia Edizioni. La collana \u00e8 nata per sensibilizzare bambini e famiglie sulle tematiche della corretta alimentazione.\nNel 2015 nasce \"Omero, l\u2019Osso del mistero\"-Graus editore, in collaborazione con il Dott. Luigi Grosso per avvicinare i bambini e famiglie su tematiche importanti per la salute delle ossa.\nNell\u2019aprile del 2019 \u00e8 pubblicato per l\u2019editore scolastico La Medusa: \"La storia di Martina, la bambina\" \"tartaruga\", per sensibilizzare per scuole elementari e medie sul tema dell\u2019autismo. \nNel 2021 \"Jack il Rosso e il Grosso Guaio a Globulopoli\" (ed. Piemme- IlBattello aVapore), una divertente storia ambientata a \"Globulopoli\", con i personaggi del corpo umano antropomorfizzati per avvicinare i bambini alla scoperta meraviglie del corpo umano e quindi al benessere psicofisico.\nil libro di Jack il Rosso, il globulo rosso, \u00e8 pubblicato anche in Cina per Fujian Haixia literature and Art publishing House. \nSempre nel 2021: \"Alice nel Pianeta delle Meraviglie\" ed. Paoline sul tema del cambiamento climatico e di come i bambini possano vivere emotivamente la distruzione della natura. \nHa vinto il Premio Candelaio Junior nel 2016.\nDirettrice letteraria del Premio Candelaio Junior dal 2017.\nIdeatrice e conduttrice di Edugiochiamo insieme a Luigi Grosso \u2013programma per bambini in onda su Enti e Istituzioni TV e sul canale you tube di Chiara Patarino con il puppet di Jack il Rosso e il Dott. Luigi Grosso."}
{"id": "1708311", "revid": "466539", "url": "https://it.wikipedia.org/wiki?curid=1708311", "title": "Maurizio Montesi", "text": "Carriera.\nCresciuto calcisticamente nelle giovanili della Lazio, nella stagione 1977-1978 viene ceduto in prestito all', dove contribuisce, con 21 presenze all'attivo, alla storica promozione degli irpini in Serie A. Resta in Campania anche nell'annata successiva (20 presenze in A), mentre all'inizio della stagione 1979-1980 rientra alla Lazio.\nDopo esser diventato un titolare della formazione all'epoca allenata da Roberto Lovati, il 24 febbraio 1980 nella sfida interna contro il Cagliari, in uno scontro di gioco con Giuseppe Bellini, si infortuna gravemente fratturandosi tibia e perone.\nRientrato in campo nella stagione Serie B 1981-1982, dopo una delicata operazione chirurgica, disput\u00f2 undici incontri in due stagioni finch\u00e9, il 27 febbraio 1983, nella gara contro la , un nuovo infortunio alla stessa tibia operata in precedenza, lo costringe ad abbandonare definitivamente la carriera agonistica a soli 26 anni.\nIn carriera ha totalizzato complessivamente 40 presenze in Serie A e 32 in Serie B.\nImpegno politico e sociale.\nIdeologicamente legato alle formazioni extraparlamentari di sinistra, Montesi \u00e8 stato uno dei pochi calciatori a segnalarsi per impegno politico e per aver pi\u00f9 volte espresso opinioni a giornali e settimanali, concernenti il mondo calcistico \"dietro le quinte\".\nNel 1978 rilascia un'intervista al quotidiano \"Lotta Continua\" nella quale accusa i dirigenti della squadra in cui militava, l'Avellino, di utilizzare il calcio a fini clientelari e i tifosi locali di non far niente per opporvisi.\nIl giorno dell'omicidio del tifoso laziale Vincenzo Paparelli, in un derby Lazio-Roma del 28 ottobre 1979, Montesi, titolare della Lazio con la maglietta n.8, \u00e8 tra coloro che ritengono di non dover scendere in campo, in una simile situazione. Poi viene convinto dalla maggioranza dei compagni di squadra che il suo gesto isolato non avrebbe potuto cambiare le cose.\nIn una seconda intervista al settimanale \"Panorama\" del 12 novembre 1979, Montesi accusa le societ\u00e0 di calcio di sostenere i gruppi ultras con ingressi gratuiti allo stadio, pullman per le trasferte e finanziamenti; attacca la classe politica che avrebbe paura di inimicarsi il serbatoio elettorale dei tifosi e i magnati del calcio che, gi\u00e0 allora, avrebbero trasformato uno sport popolare come il calcio in una macchina per far soldi e, pertanto, di non aver alcun interesse a fermare l'escalation della violenza.\nIl 4 marzo 1980 rilascia un'altra intervista a \"la Repubblica\" nella quale rivela con qualche settimana di anticipo rispetto all'inchiesta giudiziaria quello che sar\u00e0 definito lo scandalo del \"Totonero\". Per tutta risposta, Montesi risulter\u00e0 coinvolto in tale vicenda e squalificato per quattro mesi per omessa denuncia.\nDopo il calcio.\nLasciato il calcio, di Maurizio Montesi si occuperanno le cronache per motivi extracalcistici. Nel 1984 viene arrestato a Londra per possesso di stupefacenti , quindi nel 1992 viene condannato a 4 anni di carcere per traffico di stupefacenti."}
{"id": "1708317", "revid": "152625", "url": "https://it.wikipedia.org/wiki?curid=1708317", "title": "Wake me", "text": ""}
{"id": "1708320", "revid": "729019", "url": "https://it.wikipedia.org/wiki?curid=1708320", "title": "Battaglia di Kol\u00edn", "text": "La battaglia di Kol\u00edn del 18 giugno 1757 vide 44.000 austriaci (o 65.000) al comando del Conte von Daun sconfiggere 32.000 prussiani al comando di Federico il Grande nel corso della Guerra dei Sette anni. I prussiani, nello scontro, persero circa 14.000 uomini, gli austriaci circa 9.000.\nScenario.\nFederico II aveva vinto l'ennesima battaglia contro l'Austria e assediava ora Praga.\nIl Feldmaresciallo Daun era troppo in ritardo per partecipare alla Battaglia di Praga, ma prese con s\u00e9 16.000 uomini che erano fuggiti dalla battaglia. Con questa armata egli si mosse lentamente contro le truppe prussiane.\nFederico prese 32.000 dei propri uomini ed intercett\u00f2 Daun. Sapendo che i prussiani non avevano abbastanza forze per poter assediare Praga ed inseguire von Daun in un luogo troppo distante da Praga stessa (o da combattere contro i rinforzi inviati a Praga da Vienna), gli austriaci mantennero la posizione difensiva sulle colline presso Kol\u00edn. Federico venne perci\u00f2 costretto ad attaccare gli austriaci, ma il campo di battaglia era quantomai ostico perch\u00e9 costituito da un territorio non pianeggiante.\nIl piano di Federico era quello di circondare gli austriaci con l'ala destra del proprio esercito.\nLa battaglia.\nLe forze di Federico fallirono nell'accerchiamento degli austriaci e si trovarono a dover fronteggiare il nemico di fronte. La fanteria leggera austriaca sembra abbia giocato qui un ruolo fondamentale; i soldati prussiani spronati dai generali von Manstein e Tresckow, attuarono l'attacco troppo presto.\nLe colonne prussiane, ora separate, si gettarono in una serie di attacchi non coordinati, contro un numero di soldati austriaci ben superiore. Nel pomeriggio, dopo circa cinque ore di combattimento, i prussiani erano disorientati e le truppe di von Daun li stavano per sconfiggere.\nI corazzieri prussiani, sotto il comando del Colonnello von Seydlitz (promosso a Generale Maggiore quello stesso giorno) infine comparvero all'orizzonte. Vi furono molte cariche, ma non furono sufficienti ad evitare i contrattacchi dalla collina di Krzeczor. Il 1\u00ba Battaglione della Guardia sotto il comando del Generale von Tauentzien salv\u00f2 la fanteria prussiana, coprendone la ritirata.\nRisultato.\nLa battaglia rappresent\u00f2 la prima sconfitta di Federico II nel corso di questa guerra. Questo disastro lo forz\u00f2 ad abbandonare il suo progetto di marciare verso Vienna, rinunciando ad assediare Praga e tornando a Leitmeritz. Gli austriaci, forti di 48.000 uomini a Praga, lo inseguirono con un totale di 100.000 uomini, e la sconfitta del principe Augusto Guglielmo di Braunschweig-Bevern (che si era ritirato per ragioni non ancora chiare e comunque poco significative) a Zittau, inflisse un severo colpo allo stato prussiano.\nIl re venne obbligato a lasciare i confini della Boemia.\nFederico imput\u00f2 la sconfitta ai suoi generali, tra i quali si trovava anche il Principe Maurizio di Anhalt-Dessau, ma il grosso del demerito pu\u00f2 oggi essere attribuito a Federico II. Egli opt\u00f2 per un assalto contro un numero troppo alto di nemici, attuando una strategia rischiosa.\nNello stesso giorno, per commemorare questa vittoria Maria Teresa istitu\u00ec l'Ordine militare di Maria Teresa."}
{"id": "1708325", "revid": "124548452", "url": "https://it.wikipedia.org/wiki?curid=1708325", "title": "ATINOM", "text": "LATINOM, acronimo di Azienda Trasporti Intercomunali Nord Ovest Milano, \u00e8 stata un'azienda di trasporto pubblico dell'Altomilanese fondata il 3 maggio 1977 e posta in liquidazione nel 2010.\nStoria.\nSorse a seguito degli indirizzi programmati dettati dal Consorzio per il Servizio Trasporti Pubblici a Nord Ovest di Milano fondato nel 29 ottobre 1974 con Decreto del Prefetto della Provincia di Milano. Alla costituzione del consorzio aderivano 18 Comuni del magentino ed abbiatense. Il consorzio pubblico nacque per continuare il servizio trasporto a seguito della fine delle attivit\u00e0 della Societ\u00e0 Autolinee Rimoldi di Busto Garolfo.\nAlla costituzione dell'ATINOM il capitale sociale era diviso tra il Consorzio per il servizio Trasporti Pubblici a Nord Ovest di Milano (85%), il Comune di Busto Arsizio (10%) e l'Amministrazione Provinciale di Milano (5%). Il 27 dicembre 1977 le Autolinee Rimoldi rilasciarono le concessioni di linea alla societ\u00e0.\nNel 1991 l'azienda fu ricapitalizzata arrivando ad un capitale sociale di 2.800.000.000 di lire. Il 31 maggio 1995 fu soppresso il Consorzio e le azioni furono versate agli Enti aderenti. Nel 1999, ad ATINOM, si affiancava, come socio privato, Autoguidovie Italiane.\nMovibus.\nAlla gara indetta nel 2003 dalla Provincia di Milano per il \"Lotto extraurbano 6 - Ovest\", ATINOM ha partecipato presentandosi in R.T.I. con ATM e STIE; avendo vinto la gara, le tre aziende hanno costituito la nuova azienda MOVIBUS s.r.l. Le linee gi\u00e0 gestite autonomamente da ATINOM e assegnate a MOVIBUS a partire dal 1\u00ba luglio 2008 sono le seguenti:\nTali linee sono state parzialmente modificate e dotate di nuovi codici con prefisso \"Z6\".\nLe linee H231A (Bareggio-Cornaredo-Passirana) e H231B (Milano Bisceglie-Cornaredo-Passirana), classificate \"di area urbana\", dal 01/01/2011 saranno subappaltate da AutoGuidovie.\nNegli ultimi mesi del 2010, l'ATINOM continuava a gestire autonomamente soltanto il servizio urbano di Magenta e le seguenti linee provinciali del \"Lotto 5 - Sud-Ovest\":\nTuttavia, dopo ricorsi e controricorsi, ATINOM ha perso la gestione delle precedenti tre linee, ora controllate dal Consorzio CAL (formato da STAV Vigevano, AirPullman Somma Lombardo, SILA Pavia ed altre imprese)..\nIl 21 ottobre 2010, durante l'Assemblea alla presenza dei 39 Comuni soci di Atinom Spa e dell'Assessore provinciale ai Trasporti Giovanni De Nicola, svoltasi presso la Sala Consiliare di Magenta, Atinom Spa \u00e8 stata messa in liquidazione con il trasferimento al CAL (Consorzio Autoservizi Lombardi)."}
{"id": "1708326", "revid": "1633969", "url": "https://it.wikipedia.org/wiki?curid=1708326", "title": "Energia elastica", "text": "In fisica, l'energia elastica \u00e8 l'energia potenziale associata alla deformazione elastica di un solido o un fluido.\nAmbiti.\nMeccanica.\nNel caso di una molla l'energia elastica immagazzinata \u00e8 pari a:\nformula_1\ndove:\nLa forza di ripristino della molla formula_4 secondo la legge di Hooke, \u00e8 una forza conservativa, per tanto ad essa \u00e8 associata un'energia potenziale (l'energia descritta pi\u00f9 in alto). \nTermodinamica.\nL'energia elastica \u00e8 l'energia interna (U) che pu\u00f2 essere convertita in energia meccanica (lavoro). In condizioni adiabatiche l'energia elastica pu\u00f2 essere definita in forma differenziale come:\ndove:\nIl segno formula_8 viene usato in quanto la pressione esterna esercita una forza contraria all'espansione. In questo caso si usa la convenzione secondo la quale il lavoro che \u00e8 eseguito da un gas (in generale da un sistema) \u00e8 positivo, mentre il lavoro eseguito su di un sistema \u00e8 negativo."}
{"id": "1708327", "revid": "224230", "url": "https://it.wikipedia.org/wiki?curid=1708327", "title": "Jean Hyppolite", "text": "Biografia.\nHyppolite si laure\u00f2 all'\u00c9cole Normale Sup\u00e9rieure all'incirca nello stesso periodo di Jean-Paul Sartre. Nel 1939 pubblic\u00f2 la prima traduzione in francese della \"Fenomenologia dello spirito\" di Hegel. Dopo la guerra divenne professore all'Universit\u00e0 di Strasburgo, dove scrisse \"Genesi e struttura della \"Fenomenologia dello Spirito\" di Hegel\" (1947) prima di spostarsi alla Sorbona nel 1949.\nNel 1952 Hyppolite pubblic\u00f2 \"Logica ed esistenza\", un lavoro che avrebbe avuto grande influenza su quello che sarebbe divenuto famoso come Postmodernismo. Il libro \u00e8 un tentativo di correlare la \"Fenomenologia\" e la \"Logik berlinese\" di Hegel. Nel far ci\u00f2, solleva le questioni del linguaggio, dell'essere, della differenza, che sarebbero divenuti i caratteri distintivi della nuova filosofia francese alla fine del XX secolo. Un accenno all'importanza e alla centralit\u00e0 di questo testo si pu\u00f2 trovare nella recensione che ne fece Deleuze.\nNel 1954 divenne direttore dell'\u00c9cole Normale Sup\u00e9rieure e nel 1955 diede alla luce uno studio sul periodo giovanile (il pi\u00f9 hegeliano) di Karl Marx. Nel 1963 venne eletto al Coll\u00e8ge de France e gli fu assegnata la cattedra in \"Storia del pensiero filosofico\".\nMentre filosofi come Sartre erano conosciuti per le loro produzioni originali, ancorch\u00e9 influenzate dalla filosofia tedesca, Hyppolite \u00e8 spesso ricordato oggi come espositore, come maestro e come traduttore. La sua influenza si estese a un numero consistente di pensatori, tra i quali Michel Foucault, Jacques Derrida, G\u00e9rard Granel, \u00c9tienne Balibar e Gilles Deleuze."}
{"id": "1708328", "revid": "2108263", "url": "https://it.wikipedia.org/wiki?curid=1708328", "title": "Ecgberht di Northumbria", "text": "Biografia.\nPoco si sa su di lui. Compare per la prima volta nelle fonti dopo la morte dei sovrani northumbriani \u00c6lla e Osbeorht in battaglia contro i vichinghi della grande armata danese a York il 21 marzo 867. Secondo Simeone di Durham fu messo sul trono dagli stessi vichinghi, regnando per sei anni sui northumbriani che vivevano al di l\u00e0 del Tamigi. Sarebbe stato espulso dagli stessi northumbriani nell'872 e sarebbe morto l'anno seguente. Sul trono sarebbe salito Ricsige."}
{"id": "1708335", "revid": "767487", "url": "https://it.wikipedia.org/wiki?curid=1708335", "title": "XxxHOLiC - Il film", "text": " \u00e8 un film d'animazione del 2005 diretto da Tsutomu Mizushima.\nIl film, primo tratto della serie manga \"xxxHOLiC\", \u00e8 uscito nelle sale giapponesi il 20 agosto 2005, stesso giorno del film \"Tsubasa Chronicle - Il film: La principessa del regno delle gabbie per uccelli\", con cui il film \u00e8 collegato.\nL'edizione italiana \u00e8 disponibile in coppia con il film di \"Tsubasa Chronicle\", ed \u00e8 distribuita dalla Panini Video.\nIl film \u00e8 stato nominato per la categoria lungometraggi al prestigioso Festival internazionale del film d'animazione di Annecy, insieme ad \"Asterix e i vichinghi\", \"Gin-iro no kami no Agito\", \"Wallace &amp; Gromit - La maledizione del coniglio mannaro\" e \"Renaissance\", cedendo per\u00f2 il posto a quest'ultimo.\nTrama.\nUna giovane donna chiede a Yuko di investigare sulla sua casa, nella quale non pu\u00f2 pi\u00f9 entrare per qualche misterioso motivo. Nella stessa casa \u00e8 in corso un'asta per collezionisti fanatici, a cui \u00e8 stata invitata anche Yuko. Questo sembra essere il vero motivo per cui la strega si trova in questa villa, mentre la presenza di Watanuki e Domeki viene attribuita alla missione che devono svolgere.\nNel frattempo, uno dopo l'altro, i collezionisti cominciano a scomparire, ogni notte accadono strani avvenimenti e l'organizzatore dell'asta non \u00e8 ancora apparso. Per svelare il mistero, Yuko e il suo gruppo dovranno scoprire il vero motivo dell'asta.\nQuando viene chiesto ai personaggi cosa collezionano, Domeki risponde che ha l'hobby di collezionare francobolli, mentre Watanuki che predilige i cataloghi premi dei negozi. Si pensa, comunque, che questi hobby siano stati inventati per non destare sospetti.\nNel film, a differenza della serie TV, i personaggi sono a conoscenza di quelli di \"Tsubasa RESERVoir CHRoNiCLE\", inoltre Shaoran e Sakura fanno una breve apparizione alla fine del lungometraggio per chiedere l'aiuto di Yuko. Yuko, infatti, dona loro la chiave della villa, che loro useranno per aprire la gabbia per uccelli che ricopre la loro citt\u00e0 per liberare gli abitanti. In cambio, riceve un campanello, che user\u00e0 per chiamare Watanuki come un servo.\nColonne sonore.\nLa colonna sonora del film \u00e8 \"Sanagi ~Theme from xxxHolic the Movie~\" (\"crisalide\"), cantata da Suga Shikao.\nIl 18 agosto 2005 \u00e8 stato distribuito in Giappone l'album ufficiale del film, contenente tutte le canzoni e musiche di sottofondo utilizzate. In seguito la tracklist:"}
{"id": "1708340", "revid": "124123", "url": "https://it.wikipedia.org/wiki?curid=1708340", "title": "Giuseppe Caselli", "text": "Biografia.\nNato nel 1893 nella localit\u00e0 \"Villarotta di Luzzara\" (Reggio Emilia), si forma alla Scuola libera del nudo all'Accademia di Firenze. \nTornato alla Spezia, dove risiede fin da bambino, \u00e8 allievo di Del Santo e di Discovolo.\nEntra in contatto con l'ambiente artistico che gravita intorno alla nuova rivista L'Eroica dello scrittore spezzino Ettore Cozzani e si dedica all'incisione xilografica. Nel 1913 conosce Lorenzo Viani.\nDurante la prima guerra mondiale \u00e8 fatto prigioniero e internato nel campo di prigionia di Mauthausen in Austria.\nLa sua pittura improntata dapprima alle prime esperienze divisioniste di inizio XX secolo giunge ad un personale espressionismo, vicino ai movimenti innovatori austriaci, ma anche alla poetica di Viani. Molti suoi lavori sono ispirati ai ricordi della prigionia.\nCon lavori di aeropittura, nel 1933 espone al \"Premio del Golfo\" organizzato da F.T.Marinetti e torner\u00e0 a parteciparvi in molte delle edizioni successive.\nMolto legato alla Spezia, dipinge i tanti aspetti della citt\u00e0, della provincia ed in particolare delle vicine Cinque Terre.\nIl \"Centro Allende\" della Spezia nel 1981 gli ha dedicato una mostra antologica postuma."}
{"id": "1708342", "revid": "110157", "url": "https://it.wikipedia.org/wiki?curid=1708342", "title": "Dynasty Tour", "text": "Dynasty Tour \u00e8 un tour del gruppo hard rock statunitense Kiss, intrapreso tra il giugno e il dicembre del 1979 per promuovere l'omonimo album. \u00c8 l'ultimo tour con Peter Criss nella formazione prima della riunione del 1996.\nScaletta.\nNella scaletta del tour sono stati per la prima ed unica volta introdotti dei brani provenienti dai quattro album solisti. I brani provenienti dagli album di Gene Simmons (\"Radioactive\") e di Peter Criss (\"Tossin' and Turnin\"') sono stati proposti solamente nelle prime date e poi sono stati sostituiti da altri due brani (\"Let Me Go, Rock &amp; Roll\" e \"Christine Sixteen\"). In alcune occasioni \u00e8 stata proposta anche \"Love Gun\"."}
{"id": "1708344", "revid": "767487", "url": "https://it.wikipedia.org/wiki?curid=1708344", "title": "Special One", "text": "Special One \u00e8 il quattordicesimo album in studio della rock band Cheap Trick, pubblicato nel 2003."}
{"id": "1708348", "revid": "1372005", "url": "https://it.wikipedia.org/wiki?curid=1708348", "title": "Ricsige di Northumbria", "text": "Biografia.\nNon sarebbe stato, a differenza del suo predecessore, un re fantoccio in mano ai vichinghi della grande armata danese, che, secondo la cronaca anglosassone, si diresse verso nord nell873/874. Halfdan Ragnarsson avrebbe riconquistato la Northumbria del sud per i danesi (territorio che corrispondeva all'antico Deira o a quello vichingo di J\u00f3rv\u00edk, tra l'Humber e il Tees). Ricsige o il suo successore Ecgberht II mantennero invece il controllo sulla Bernicia, tra il Tees e il Forth. Secondo Roger di Wendover, Ricsige mor\u00ec per un infarto e a lui sul trono di Bernicia successe Ecgberht."}
{"id": "1708349", "revid": "595001", "url": "https://it.wikipedia.org/wiki?curid=1708349", "title": "Piazza San Martino", "text": "Piazza San Martino si trova nel centro della citt\u00e0 di Lucca ed \u00e9 dominata principalmente dal Duomo, dedicato a san Martino, con l'asimmetrica facciata, l'alto portico e il campanile. \nSulla destra, adiacente al Duomo, si trova l'antico Palazzo dell'Opera di Santa Croce (XIII secolo), sede della Banca del Monte di Lucca.\nSul lato opposto, invece, si trova il palazzo Bernardi-Micheletti, opera di Bartolomeo Ammannati (1556), la cui facciata si prolunga in un alto muro, aperto da finestre e da un portale che recinge il giardino del palazzo.\nA fianco della piazza si apre piazza Antelminelli con la fontana realizzata da Lorenzo Nottolini."}
{"id": "1708350", "revid": "49022", "url": "https://it.wikipedia.org/wiki?curid=1708350", "title": "Ecgberht I di Northumbria", "text": ""}
{"id": "1708354", "revid": "300067", "url": "https://it.wikipedia.org/wiki?curid=1708354", "title": "Read My Lips (Sophie Ellis-Bextor)", "text": "Read My Lips \u00e8 l'album di debutto della cantante pop britannica Sophie Ellis-Bextor, pubblicato nel 2001 dall'etichetta discografica Polydor e successivamente ristampato l'anno seguente con l'aggiunta di due canzoni nuove ed una traccia live.\nL'album.\nL'album ha venduto 816.358 copie in Regno Unito ed \u00e8 stato un successo in Europa con pi\u00f9 di 1 milione di copie vendute ed un disco di platino, oltre che in Australia e America Latina.\nDall'album sono stati estratti come singoli \"Take Me Home\", cover di una canzone di Cher, \"Murder on the Dancefloor\", \"Music Gets the Best of Me\" e la doppia a-side \"Get Over You\"/\"Move This Mountain\". I primi due furono dei successi mondiali mentre gli ultimi due, pur riscuotendo un buon successo, non bissarono il successo dei loro predecessori."}
{"id": "1708356", "revid": "287204", "url": "https://it.wikipedia.org/wiki?curid=1708356", "title": "Campia Turzii", "text": ""}
{"id": "1708358", "revid": "767487", "url": "https://it.wikipedia.org/wiki?curid=1708358", "title": "Rockford (album)", "text": "Rockford \u00e8 il quindicesimo album in studio della rock band Cheap Trick, pubblicato nel 2006."}
{"id": "1708360", "revid": "147489", "url": "https://it.wikipedia.org/wiki?curid=1708360", "title": "Thunderbird III", "text": ""}
{"id": "1708362", "revid": "287204", "url": "https://it.wikipedia.org/wiki?curid=1708362", "title": "Lars Frolander", "text": ""}
{"id": "1708363", "revid": "2108263", "url": "https://it.wikipedia.org/wiki?curid=1708363", "title": "Halfdan Ragnarsson", "text": "Fu uno dei sei figli di Ragnar Lodbrok menzionato nelle saghe norrene; tra i fratelli o fratellastri di Halfdan si annoverano Bj\u00f6rn Fianco di Ferro, Ivar Senz'ossa, Sigurd Serpente nell'Occhio, Ubbe e Hvitserk. Poich\u00e9 Halfdan non \u00e8 citato in nessuna delle fonti che menziona Hvitserk, alcuni studiosi hanno proposto che si tratta della stessa persona \u2013 possibilit\u00e0 avvalorata dal fatto che Halfdan era un nome relativamente comune tra i vichinghi e \"Hvitserk\" \"tunica bianca\" potrebbe essere stato un epiteto o soprannome che lo distingueva dai suoi omonimi.\nHalfdan fu il primo vichingo a diventare re di Northumbria e pretendente al trono del regno di Dublino. Mor\u00ec nella battaglia di Strangford Lough nel 877 nel tentativo di far valere il suo diritto al trono irlandese.\nNella cultura di massa.\nCompare come alleato nel videogioco \"\". Nel videogioco sono presenti anche i suoi fratelli Ivarr e Ubba."}
{"id": "1708365", "revid": "889336", "url": "https://it.wikipedia.org/wiki?curid=1708365", "title": "Siti di arte rupestre a Kondoa", "text": "I Siti di arte rupestre a Kondoa sono una serie di grotte della Tanzania scavate sul fianco di una collina affacciata sulla steppa.\nDescrizione.\nQueste grotte si trovano sulla parete orientale della scarpata Masai che costeggia la Rift Valley, composta da grotte naturali e lastre sporgenti di roccia sedimentaria percorse da fratture, sui cui pannelli verticali si trovano le pitture.\nLa fila di grotte \u00e8 lunga 9 chilometri dall'autostrada che collega Kondoa ad Arusha, circa 20\u00a0km a nord di Kondoa. Le grotte contengono pitture rupestri, alcune delle quali databili ad oltre 1500 anni fa secondo il Tanzania Antiquities Department. Le opere mostrano persone allungate, animali e scene di caccia. I turisti possono usufruire delle guide contattabili presso l'ufficio dell'Antiquities Department, nel vicino villaggio di Kolo. Le opere sono state create nell'arco di almeno due millenni.\nCi sono oltre 150 grotte per un totale di 2336\u00a0km\u00b2. Dalle opere si pu\u00f2 risalire alla storia di chi ha abitato la zona. Si riconosce il passaggio da una civilt\u00e0 basata sulla caccia ad una agraria-pastorizia, oltre ai cambiamenti di culto."}
{"id": "1708368", "revid": "1226", "url": "https://it.wikipedia.org/wiki?curid=1708368", "title": "Montagne Russe", "text": ""}
{"id": "1708369", "revid": "1305772", "url": "https://it.wikipedia.org/wiki?curid=1708369", "title": "Rollercoaster", "text": "Il termine di lingua inglese rollercoaster o roller coaster indica le montagne russe attrazione dei Luna park e dei parchi di divertimento."}
{"id": "1708371", "revid": "697352", "url": "https://it.wikipedia.org/wiki?curid=1708371", "title": "Mordacchia (araldica)", "text": "In araldica, la mordacchia compare raramente e quasi esclusivamente nell'araldica francese del dipartimento dell'Ain. Nell'araldica anglofrancese esiste una distinzione tra le coppie di termini \"moraille/barnacle\" e \"broie/hempbreak\"."}
{"id": "1708374", "revid": "767487", "url": "https://it.wikipedia.org/wiki?curid=1708374", "title": "Music for Hangovers", "text": "Music For Hangovers \u00e8 il secondo album live della rock band Cheap Trick, pubblicato nel 1999 ma registrato nell'aprile/maggio del 1998."}
{"id": "1708379", "revid": "419471", "url": "https://it.wikipedia.org/wiki?curid=1708379", "title": "Festival Calanchi", "text": "Il festival internazionale di teatro Calanchi \u00e8 stato fondato dall'Associazione Culturale Teatrale Bradipoteatar nel 2003. Si svolge annualmente (inizio di ottobre) nella Repubblica di San Marino. \nNelle sue edizioni il festival ha proposto spettacoli fortemente diversificati, alternando spettacoli di ricerca a teatro comico, teatro danza a teatro politico, prosa a spettacoli per bambini."}
{"id": "1708380", "revid": "219110", "url": "https://it.wikipedia.org/wiki?curid=1708380", "title": "Piazza Antelminelli", "text": "Piazza Antelminelli, detta anche Piazza dei ferri, si apre a latere della piazza San Martino, nel centro di Lucca, dove si erge il duomo. \nStoria e descrizione.\nDeriva il proprio nome dalle vecchie case, di propriet\u00e0 della famiglia degli Antelminelli, che furono rase al suolo nel 1301 per far posto alla piazza.\nAl centro della stessa si trova una zona cinta da colonnette di marmo unite da catene, da cui \u00e8 derivato il nome di piazza dei ferri, all'interno della quale \u00e8 presente una fontana, costruita in marmo ed in forma circolare, che nel 1832 Lorenzo Nottolini progett\u00f2 e fece realizzare. Essa, ora collegata all'acquedotto comunale, in origine era rifornita di acqua mediante l'acquedotto del Nottolini proveniente dalle fresche sorgenti dei monti pisani e prelevata nella zona di Guamo.\nLa piazza, che in precedenza era adibita a parcheggio per residenti, dopo il restauro della pavimentazione e della fontana del 2012 \u00e8 diventata area pedonale."}
{"id": "1708383", "revid": "1543377", "url": "https://it.wikipedia.org/wiki?curid=1708383", "title": "Shoot from the Hip", "text": "Shoot from the Hip \u00e8 il secondo album della cantante pop britannica Sophie Ellis-Bextor, pubblicato dall'etichetta discografica Fascination il 27 ottobre 2003 in Regno Unito.\nL'album \u00e8 stato prodotto da Gregg Alexander, Matt Rowe, Jeremy Wheatley, e Damian LeGassick. \u00c8 l'album di minor successo della cantante, avendo raggiunto appena la diciannovesima posizione della classifica britannica.\nDa esso sono stati estratti due singoli, \"Mixed Up World\" e \"I Won't Change You\", che ottennero comunque un buon seguito, soprattutto nel mercato britannico."}
{"id": "1708390", "revid": "122665704", "url": "https://it.wikipedia.org/wiki?curid=1708390", "title": "Eoppa di Bernicia", "text": " La \"Cronaca anglosassone\" afferma che era figlio di Esa e nipote di Ingwy."}
{"id": "1708391", "revid": "287204", "url": "https://it.wikipedia.org/wiki?curid=1708391", "title": "Aghiresu", "text": ""}
{"id": "1708393", "revid": "1149807", "url": "https://it.wikipedia.org/wiki?curid=1708393", "title": "Cheep Cheep", "text": ""}
{"id": "1708394", "revid": "1149807", "url": "https://it.wikipedia.org/wiki?curid=1708394", "title": "Cheep-Cheep", "text": ""}
{"id": "1708401", "revid": "767487", "url": "https://it.wikipedia.org/wiki?curid=1708401", "title": "Yuji Hyakutake", "text": "Ha scoperto due comete: la cometa C/1995 Y1, il 25 dicembre 1995, e la cometa Hyakutake, il 30 gennaio 1996, utilizzando un binocolo 25\u00d7150. I media hanno riportato che Hyakutake si \u00e8 appassionato all'astronomia dopo aver visto la Cometa Ikeya-Seki (C/1965 S1).\n\u00c8 morto all'et\u00e0 di 51 anni per un aneurisma.\nL'asteroide 7291 Hyakutake \u00e8 stato cos\u00ec denominato in suo onore."}
{"id": "1708403", "revid": "123913558", "url": "https://it.wikipedia.org/wiki?curid=1708403", "title": "Premio di pittura Golfo della Spezia", "text": "Il Premio di pittura Golfo della Spezia \u00e8 un concorso artistico che si tiene nella citt\u00e0 della Spezia.\nIl premio \u00e8 stato fondato nel 1933 dal poeta futurista Marinetti, insieme a Righetti, Prampolini e Fillia, con la denominazione di Premio di Pittura del Golfo. Vincitore del concorso risult\u00f2 Gerardo Dottori con il trittico \"Golfo della Spezia\" (i due pannelli laterali dell'opera sono andati perduta durante i bombardamenti del 1943).\nDopo un periodo d'interruzione, nel 1949 la manifestazione ha ripreso nuova vita assumendo l'attuale denominazione di Premio di pittura del Golfo della Spezia\nNaturalmente i primi artisti a prendervi parte furono appunto molti futuristi che presentarono lavori di \"aeropittura\" , che consentivano una logica sintesi tra il concetto di modernit\u00e0 connesso al volo meccanico e la celebrazione del Golfo particolarmente caro al loro movimento:\nU.Bonetti, \"Aerovolo su Lerici\"; G.Caselli, \"Aerovisioni del Golfo\"; M.Rosso, \"Il volo sulla citt\u00e0\". \nNel tempo sono susseguite altre edizioni dell'evento, con altri protagonisti e altre poetiche.\nOgni edizione ha comunque lasciato alla citt\u00e0 un insieme di opere che nel tempo hanno costituito una consistente raccolta dell'arte del XX secolo oggi ospitata nel Centro d'Arte Moderna e Contemporanea della Spezia."}
{"id": "1708404", "revid": "117555597", "url": "https://it.wikipedia.org/wiki?curid=1708404", "title": "Songo Mnara", "text": "Songo Mnara \u00e8 un sito archeologico della parte settentrionale dell'isola di Songo, in Tanzania. Contiene numerose rovine che, insieme a quelle di Kilwa Kisiwani, sono state dichiarate patrimonio dell'umanit\u00e0 dell'UNESCO.\nDescrizione.\nLe rovine presenti sull'isola sono quelle del porto ammirato dai primi esploratori che arrivarono in questo angolo di mondo. Tra il XIII ed il XVI secolo i mercanti dell'isola commerciarono oro, argento, perle, stoffe persiane e porcellane cinesi della Dinastia Song. La maggior parte dei traffici svolti nell'oceano indiano vedeva coinvolta l'isola.\nLe rovine sono composte da cinque moschee e da una serie di edifici a scopo residenziale. Uno di questi \u00e8 stato definito \"il palazzo\" a causa delle dimensioni, anche se ne resta ben poco. Il tutto era cintato da mura di modesta fattura.\nLe rovine di Kilwa Kisiwani e di Songo Mnara sono considerate fondamentali per la comprensione della cultura swahili, dell'islamizzazione della costa orientale dell'Africa e per lo studio del commercio medievale di questa zona.\nNonostante fin dal 1981 fossero stati accennati i rischi di conservazione di questi siti, sono stati inseriti tra i patrimoni dell'umanit\u00e0 in pericolo solo nel 2004. Per risolvere questi problemi \u00e8 stato attutato un serio programma di conservazione a cui stanno partecipando anche i governi francese e giapponese."}
{"id": "1708406", "revid": "1924342", "url": "https://it.wikipedia.org/wiki?curid=1708406", "title": "Trip the Light Fantastic", "text": "Trip the Light Fantastic \u00e8 il terzo album della cantante pop Britannica Sophie Ellis-Bextor, pubblicato per l'etichetta discografica Polydor nel maggio 2007.\nSi tratta di un album pop con forti sonorit\u00e0 dance ed alcune influenze new wave, pubblicato quattro anni dopo il precedente lavoro. L'album\nha riscosso un discreto successo, raggiungendo la settima posizione della classifica del Regno Unito.\nIl disco \u00e8 stato pubblicato in Italia solo in formato digitale su iTunes."}
{"id": "1708408", "revid": "33689", "url": "https://it.wikipedia.org/wiki?curid=1708408", "title": "Elione", "text": "Biografia.\nElione ricopr\u00ec il ruolo di \"comes\" e \"magister officiorum\" dell'imperatore d'Oriente Teodosio II dal 414 al 427.\nNel 422 fu inviato a negoziare una pace con i Sasanidi; Elione si rec\u00f2 in Mesopotamia, da cui invi\u00f2 un proprio rappresentante a concludere l'accordo.\nSu incarico di Teodosio, nel 424 si rec\u00f2 con Valentiniano III in Italia, a riprendere il trono d'Occidente usurpato da Giovanni Primicerio; fu Elione a proclamare Valentiniano cesare a Tessalonica, il 23 ottobre 424, come fu lui a innalzare al rango di augusto il giovane principe a Roma, il 23 ottobre 425. Nel periodo tra le due nomine ricevette il titolo di \"patricius\". Elione rimase poi in Occidente a riordinare l'amministrazione dell'Impero romano d'Occidente."}
{"id": "1708411", "revid": "767487", "url": "https://it.wikipedia.org/wiki?curid=1708411", "title": "Candidosi equina", "text": "La \"candidosi equina\" \u00e8 un'infezione da funghi del genere \"Candida\" che colpisce gli zoccoli degli equini, in particolare nella zona del fettone. Il fungo \u00e8 presente nell'ambiente naturale condiviso dai cavalli e preferisce aree fangose, la contrazione \u00e8 quindi pi\u00f9 probabile in ambienti malsani, umidi e carenti di ossigeno come ad esempio una stalla sporca.\nSintomi.\nIl pi\u00f9 evidente dei sintomi \u00e8 l'odore di marciume percepibile durante la pulizia dello zoccolo. \u00c8 inoltre chiaramente visibile una specie di pasta bianca dovuta alla decomposizione del fettone che diventa molto tenero e si sbriciola facilmente al contatto.\nA questo stadio la postura del cavallo generalmente non subisce alcuna alterazione tuttavia, se trascurata, l'infezione potrebbe avanzare fino alle zone interne e sensibili dello zoccolo azzoppando il cavallo. Nei rari casi pi\u00f9 gravi pu\u00f2 aprirsi una ferita causando un'emorragia.\nTerapia.\nLa terapia prevede una costante pulizia degli zoccoli, impacchi di acqua calda e disinfettante specifico e l'applicazione di antimicotici a base di iodio.\nTra i rimedi casalinghi vengono contemplati \n\u00e8 comunque sempre opportuno conoscere il parere di un veterinario.\nIn generale un cavallo affetto da candidosi va tenuto su terreni asciutti e puliti. La candidosi \u00e8 relativamente facile da trattare bench\u00e9, essendo una patologia comune, \u00e8 facile che si ripresenti."}
{"id": "1708412", "revid": "1529788", "url": "https://it.wikipedia.org/wiki?curid=1708412", "title": "Claire Bloom", "text": "Biografia.\nDi origini ebraiche, i suoi nonni paterni si chiamavano Blumenthal e i suoi nonni materni Gavitzky, provenienti da Byten, nella regione di Grodno in Russia (oggi in Bielorussia).\nAttrice di grande sensibilit\u00e0 e di quieta bellezza, Claire Bloom raggiunse la celebrit\u00e0 sui palcoscenici britannici, dove aveva debuttato nel 1946, con un ruolo di primo piano in \"Ring Round the Moon\". Nel 1950, dopo una stagione a Stratford-upon-Avon, venne segnalata a Charlie Chaplin, alla ricerca di una giovane interprete per il ruolo di Terry, la dolce ballerina protagonista del film che aveva in preparazione, \"Luci della ribalta\" (1952).\nIl successo di \"Luci della ribalta\" rivel\u00f2 le doti di interprete drammatica e la sensualit\u00e0 nascosta della Bloom, aprendole definitivamente le porte del cinema e facendole ottenere una fama internazionale in seguito non pi\u00f9 eguagliata. Negli anni successivi l'attrice partecip\u00f2 ad altri celebri film quali \"Riccardo III\" (1955), diretto e interpretato da Laurence Olivier, in cui interpret\u00f2 Lady Lancaster, \"Alessandro il Grande\" (1956) di Robert Rossen, con Richard Burton e Fredric March, e \"I giovani arrabbiati\" (1958), ancora con Burton, tratto dal dramma \"Ricorda con rabbia\" di John Osborne e diretto da Tony Richardson.\nSposatasi nel 1959 con l'attore americano Rod Steiger, la Bloom si trasfer\u00ec per un certo periodo negli Stati Uniti, dove partecip\u00f2 - tra gli altri - ai film \"Sessualit\u00e0\" (1962) di George Cukor, in cui interpret\u00f2 il ruolo della divorziata ninfomane sull'orlo del suicidio, \"L'oltraggio\" (1964) di Martin Ritt, accanto a Paul Newman, e \"I due mondi di Charly\" (1968) di Ralph Nelson, al fianco di Cliff Robertson. Ebbe anche una breve parentesi in Italia, comparendo nei film \"Il maestro di Vigevano\" (1963) di Elio Petri e \"Alta infedelt\u00e0\" (1964), nel quale venne diretta nuovamente da Petri nell'episodio \"Peccato nel pomeriggio\".\nMai adattatasi del tutto a Hollywood, la Bloom nel 1969 divorzi\u00f2 da Steiger, con cui proprio quell'anno gir\u00f2 \"L'uomo illustrato\" per la regia di Jack Smight, e riprese la carriera prevalentemente sulle scene inglesi, sia a teatro con \"A Streetcar Named Desire\", che alla televisione e al cinema. Tra le altre sue apparizioni cinematografiche, quelle nell'horror \"Gli invasati\" (1963) di Robert Wise, nel film di spionaggio \"La spia che venne dal freddo\" (1965) di Martin Ritt, in cui recit\u00f2 nuovamente con Richard Burton, e nel film mitologico \"Scontro di titani\" (1981) di Desmond Davis, in cui imperson\u00f2 Era, sovrana dell'Olimpo.\nIn epoca successiva, pur avendo diradato i suoi impegni cinematografici, apparve in \"Crimini e misfatti\" (1989) e \"La dea dell'amore\" (1995), entrambi di Woody Allen, e interpret\u00f2 - tra gli altri - il ruolo della vecchia amica londinese dell'esule pakistano in \"Sammy e Rosie vanno a letto\" (1987) di Stephen Frears, e la regina Mary di Teck, consorte di Giorgio V del Regno Unito e madre del futuro re Giorgio VI (Colin Firth), in \"Il discorso del re\" (2010) di Tom Hooper.\nDoppiatrici italiane.\nNelle versioni in italiano dei suoi film, Claire Bloom \u00e8 stata doppiata da:"}
{"id": "1708415", "revid": "15324807", "url": "https://it.wikipedia.org/wiki?curid=1708415", "title": "Urien del Rheged", "text": ""}
{"id": "1708421", "revid": "260752", "url": "https://it.wikipedia.org/wiki?curid=1708421", "title": "Podoflemmatite", "text": ""}
{"id": "1708424", "revid": "125938693", "url": "https://it.wikipedia.org/wiki?curid=1708424", "title": "Laceno d'oro", "text": "Il Laceno d'oro - Festival del cinema neorealistico \u00e8 un festival cinematografico fondato nel 1959 da Camillo Marino e Giacomo D'Onofrio, chiamato cos\u00ec dal nome della localit\u00e0 Laceno, frazione di Bagnoli Irpino in provincia di Avellino, dove si svolsero le prime edizioni.\nStoria.\nLe prime edizioni del festival si svolgono nella localit\u00e0 Laceno del comune di Bagnoli Irpino tra i monti dell'alta Irpinia. La sede della manifestazione \u00e8 suggerita da Pier Paolo Pasolini al quale quel paesaggio boschivo e incontaminato ricorda la cultura contadina e i paesaggi friuliani, luoghi della sua infanzia. Nella prima edizione Pier Paolo Pasolini, membro della giuria, ritira il premio vinto da Michelangelo Antonioni con \"Il grido\" e da allora sar\u00e0 presente a tutte le prime edizioni.\nDal 1966 il festival si sposta dal Laceno ad Avellino e in altri comuni della provincia \nTra i vari presidenti della giuria che si sono avvicendati negli anni, oltre a Marino, Domenico Rea, Carlo Lizzani, Tinto Brass, Cesare Zavattini.\nNel 2001, a due anni dalla scomparsa di Camillo Marino, viene istituito il \"Premio Camillo Marino - Laceno d'oro\" che dal 2007, in accordo con gli eredi dei fondatori, si trasforma pubblicamente nel nuovo Laceno d'Oro. \nAccanto al Premio Camillo Marino assegnato alla carriera, dal 2008 viene attribuito anche il Premio Giacomo d'Onofrio al migliore artista emergente.\nI premi.\nTarga \"Pietro Bianchi\".\nIn memoria del critico cinematografico Pietro Bianchi\nTarga \"Kim Arcalli\".\nIn memoria dell'attore, sceneggiatore e montatore cinematografico Kim Arcalli\nTarga Pasolini.\nIn memoria del regista Pier Paolo Pasolini\nCoppa \"Pietro Germi\".\nIn memoria del regista Pietro Germi\nPremio \"Giampaolo Bernagozzi\".\nIn memoria del regista Giampaolo Bernagozzi, solo nelle due ultime edizioni.\nPremio \"Filippo Sacchi\".\nIn memoria del critico cinematografico Filippo Sacchi\nPremio alla carriera \"Laceno d'oro\".\nPremio alla carriera \"Pier Paolo Pasolini\""}
{"id": "1708429", "revid": "320578", "url": "https://it.wikipedia.org/wiki?curid=1708429", "title": "The 08th MS Team", "text": ""}
{"id": "1708432", "revid": "228587", "url": "https://it.wikipedia.org/wiki?curid=1708432", "title": "Parco naturale Lame del Sesia", "text": ""}
{"id": "1708438", "revid": "297059", "url": "https://it.wikipedia.org/wiki?curid=1708438", "title": "Torsione di utero gravido", "text": " \nLa torsione di utero gravido \u00e8 un'emergenza medica del campo dell'ostetricia.\nEziologia.\nla causa \u00e8 da imputarsi ad un'anomalia del bacino che comporta un movimento dell'utero sull'asse longitudinale. Miomi, cisti ovariche e malformazioni uterine sono le pi\u00f9 possibili cause della torsione.\nTipologia.\nSi osserva sia la forma cronica che quella acuta.\nSintomatologia.\nI sintomi e i segni clinici sono pi\u00f9 gravi nella forma acuta dove si assiste a dolore addominale, shock e la sindrome catastrofica endoadominale. La forma cronica \u00e8 asintomatica ma durante il parto pu\u00f2 far nascere delle complicanze.\nTrattamento.\nla terapia in tali casi \u00e8 solamente di tipo chirurgico, si utilizza una laparotomia o l'isterectomia. Da considerare l'ipotesi di interrompere la gravidanza per gli alti rischi. Come farmaci vengono somministrati antibiotici, e si prevedono trasfusioni.\nPrognosi.\nLa prognosi \u00e8 infausta per la madre, che raramente sopravvive al parto."}
{"id": "1708440", "revid": "767487", "url": "https://it.wikipedia.org/wiki?curid=1708440", "title": "Scotti Hill", "text": "\u00c8 noto per essere membro degli Skid Row, a cui si \u00e8 unito nel 1987."}
{"id": "1708441", "revid": "154326", "url": "https://it.wikipedia.org/wiki?curid=1708441", "title": "Maria Isabella di Spagna", "text": ""}
{"id": "1708449", "revid": "287204", "url": "https://it.wikipedia.org/wiki?curid=1708449", "title": "Aldo Aymonino", "text": ""}
{"id": "1708452", "revid": "767487", "url": "https://it.wikipedia.org/wiki?curid=1708452", "title": "La Polla", "text": "La Polla \u00e8 una punk rock band (nota anche come La Polla Records) proveniente dalla Spagna.\nBiografia.\nil gruppo La Polla Records nacque nel 1979 a Salvatierra, nella provincia di \u00c1lava; la sua formazione originaria comprendeva Evaristo (voce), Fernandito (batteria), Maleguin (basso), Txarly (chitarra solista) e Sume (chitarra ritmica). Il nome del gruppo \u00e8 controverso e particolare perch\u00e9 in Spagna \"polla\" significa pene. Secondo Evaristo (citazione non confermata): \nIniziarono suonando nei garage e nei bar, la loro prima esibizione fu nel bar del loro paese, ma gi\u00e0 nel 1983 produssero per la casa discografica indipendente \"Oihuka\" il loro primo album, \"\u00bfY ahora qu\u00e9?\", che conteneva solo quattro canzoni.\nNel 1984 invece pubblicarono un album completo contenente 19 canzoni, intitolato \"Salve\". I testi di quest'album contengono forti critiche contro il fascismo, il capitalismo, l'alienazione, la moda e altri elementi della societ\u00e0, secondo uno stile che li caratterizz\u00f2 per tutta la loro carriera.\nNegli anni seguenti escono \"Revoluci\u00f3n\" (a questo periodo risale il primo cambio al basso perch\u00e9 Maleguin viene sostituito da Abel, cugino di Fernandito), \"No somos nada\", \"Donde se Habla\", \"En Directo\" (concerto live nel paese di Lakuntza), \"Ellos dicen mierda nosotros am\u00e9n\", \"Los jubilados\", \"Barman\", \"Negro\" e \"Hoy es el futuro\".\nNel 1991 un tribunale proib\u00ec il nome del gruppo a causa di un contenzioso con un vecchio tecnico del suono che era stato allontanato, per\u00f2 il gruppo ignor\u00f2 la sentenza e pubblic\u00f2 l'album \"Bajo presi\u00f3n\" (\"sotto pressione\"), un titolo significativo della situazione che stavano attraversando. Alla fine nel 1996 cambiarono nome eliminando la parola \"records\" nel cd \"Carne para la picadora\".\nIn Seguito esce un altro cd live \"La Polla Enturecto\", con una raccolta di vecchi brani. Nel 1999 celebrano i 20 anni di carriera con l'album \"Toda la puta vida igual\", seguito dall'album \"Bocas\", e Txarly abbandona il gruppo venendo sostituito da Jokin degli M.C.D.\nNel 2002, il gruppo continuava a suonare dal vivo e in studio, ma il 22 settembre muore Fernandito (batterista) a causa di un attacco cardiaco; tutti i concerti e i tour vennero cancellati. Dopo la scomparsa di Fernandito pubblicano un album dal titolo chiaro: \"El \u00faltimo (el) de la Polla\", terminando cos\u00ec 23 anni di carriera.\nEvaristo ha pubblicato un libro, intitolato \"\"Por los hijos lo que sea\", nel quale racconta storie e aneddoti che riguardano gli stessi argomenti dei suoi testi, continuando ugualmente la sua carriera musicale con gruppi come The Kagas, The Meas e attualmente con i Gatillazo.\nIl gruppo non amava n\u00e9 le promozioni n\u00e9 i video, per questo realizzarono pochi clip nella loro lunga carriera.\nInsieme ad altri gruppi della epoca immediatamente post-franchista, come i Kortatu e gli Eskorbuto sono parte della corrente del \"rock radicale basco\"\" e considerati fra i padri dell'attuale movimento punk spagnolo."}
{"id": "1708464", "revid": "68105", "url": "https://it.wikipedia.org/wiki?curid=1708464", "title": "Ivan Min\u010dov Vazov", "text": ""}
{"id": "1708465", "revid": "339392", "url": "https://it.wikipedia.org/wiki?curid=1708465", "title": "Red Bay (Alabama)", "text": ""}
{"id": "1708466", "revid": "1718849", "url": "https://it.wikipedia.org/wiki?curid=1708466", "title": "Dualismo (filosofia della mente)", "text": "In filosofia della mente il dualismo \u00e8 una concezione teorica che vede un qualche tipo di separazione tra la mente ed il corpo, in particolare il cervello, tali da collocarli in due ambiti separati. \nSi contrappone alle concezioni moniste, che riducono l'intera realt\u00e0 ad un unico principio, sia esso la materia/energia (materialismo o fisicalismo), sia esso la mente (idealismo immateriale come inteso da Berkeley).\nDefinizione del problema.\nSe mente e corpo (cervello) sono a prima vista completamente separati e non possono interagire, come si possono spiegare la gran moltitudine dei fenomeni di cui abbiamo esperienza nella vita di tutti i giorni?\nEsempi:\nNell'esperienza quotidiana ci si imbatte in una distanza incolmabile tra fenomeni fisici e fenomeni psichici, ad esempio nell'intenzionalit\u00e0 o nella differenza tra leggi causali e leggi associative.\nDualismo cartesiano.\nIl dualismo fu introdotto nella storia della filosofia moderna da Cartesio, ma effettivamente \u00e8 un concetto molto pi\u00f9 antico, che compare infatti gi\u00e0 nelle opere di Platone. Il problema mente-corpo come viene considerato oggi viene per\u00f2 ricondotto alla formulazione di Cartesio. \nUno degli argomenti addotti da Cartesio \u00e8 che se posso immaginare un sistema meccanico (usando solo materia e movimento) per descrivere il comportamento di un fenomeno, con ci\u00f2 ho anche dato una spiegazione meccanica ed il fenomeno pu\u00f2 (e dovrebbe) essere studiato dalla meccanica (effettivamente ad un livello fondamentale della fisica). Solo due fenomeni, secondo Cartesio, sfuggono alla capacit\u00e0 esplicativa della meccanica: la \"mente\" e il \"linguaggio\". Per questi due fenomeni perci\u00f2 si doveva introdurre una spiegazione al di fuori dal dominio della meccanica, e quindi in un dominio ontologicamente separato dalla materia. Cartesio denominava la materia, riferendosi alla sua propriet\u00e0 pi\u00f9 elementare, \"res extensa\", e la mente \"res cogitans\". Queste erano le due sostanze ontologicamente separate tra cui non poteva esistere alcuna influenza di tipo causale.\nOvviamente questa soluzione rendeva impossibile rispondere alle domande enunciate in apertura. Alla fine della sua vita Cartesio modific\u00f2 alcuni aspetti della sua teoria nello scritto \"Le passioni dell'anima\". Qui sostenne che la mente (o l'anima) ed il corpo non sono separati come un capitano e la sua nave, ma che sono intimamente legati e addirittura mischiati. Esisterebbe un punto privilegiato dove mente e corpo interagiscono: la ghiandola pineale. Attraverso il nostro corpo, lungo i nostri nervi correrebbero certi \"spiriti animali\" che funzionano da messaggeri per i nostri sensi, mediando l'interazione mente-corpo. In effetti con questa mossa Cartesio cambi\u00f2 posizione, diventando a tutti gli effetti interazionista.\nArgomenti a favore del dualismo.\nIl dualismo tradizionalmente si fonda sulla diversit\u00e0 di propriet\u00e0 tra la mente e i corpi: in base al principio degli indiscernibili di Leibniz, se due enti hanno propriet\u00e0 diverse, sono necessariamente distinguibili. Come gi\u00e0 aveva anticipato Cartesio, viene rilevato come gli oggetti fisici sono caratterizzati da estensione (dimensioni spaziali) e divisibilit\u00e0, e vengono conosciuti in modo indiretto e \u201cpubblico\u201d. Viceversa la coscienza e il pensiero sembrano caratterizzati da:\nLa prospettiva pi\u00f9 diffusa tra gli scienziati cognitivi, il materialismo (o fisicalismo), ritiene che gli eventi mentali siano identici a eventi fisici, o riducibili a eventi fisici (le varie forme di riduzionismo, tra cui il funzionalismo), o addirittura inesistenti. I filosofi della mente avversi a tale ipotesi (anche se non necessariamente dualisti) hanno elaborato alcuni argomenti o esperimenti mentali per confutarla, argomenti che fanno leva o sull'aspetto qualitativo (qualia) delle esperienze coscienti, rispetto alla conoscenza dei fenomeni dall'esterno; oppure sulla concepibilit\u00e0 (modale) di una mente distinta dal corpo.\nProblemi.\nIl dualismo deve peraltro affrontare una serie di problemi di non facile soluzione, che ruotano intorno al ruolo della causalit\u00e0:\nConcezioni dualistiche.\nI diversi tipi di dualismo della mente possono essere ricondotti a quattro categorie:\nIl dualismo ontologico ha quindi il problema di spiegare come avviene l'interazione tra mente e corpo. Tre sono le risposte:\nInterazionismo.\n\u00c8 una teoria radicalmente dualista: pensiero e corpo sono due sostanze separate ed il processo percezione-azione passa attraverso la mente, cio\u00e8 uno stimolo produce un certo correlato neuronale, che causa uno stato mentale percettivo, il quale essendo mentale non appartiene al mondo fisico. Tale percezione mentale produce liberamente una decisione, che agisce sul mondo fisico, producendo a sua volta uno stato mentale. \nLa volont\u00e0 ed il libero arbitrio sono dunque entit\u00e0 che nulla hanno a che fare con il cervello. Uno dei problemi pi\u00f9 rilevanti di questa teoria \u00e8 il fatto che v\u00ecola il principio di chiusura del mondo fisico: infatti un evento mentale, e dunque non appartenente al mondo fisico e materiale, produrrebbe una certa attivazione di neuroni, o comunque un evento fisico; l'universo perci\u00f2 non sarebbe un sistema chiuso.\nNel pensiero contemporaneo una nota teoria interazionista \u00e8 stata sostenuta dal filosofo Karl Popper e dal neurofisiologo John Eccles. La \"teoria dei tre mondi\" prevede una tripartizione ontologica: il \"Mondo 1\" \u00e8 composto dagli oggetti fisici e dai fatti naturali, il \"Mondo 2\" dagli stati di coscienza soggettivi e il \"Mondo 3\u201d dai contenuti del pensiero, ossia le teorie. Dal mondo fisico emerge la vita cosciente, e da essa il regno della conoscenza e della cultura. Cervello e mente sono connessi tramite campi di probabilit\u00e0 quantistica.\nParallelismo.\nPi\u00f9 vicino al \"dualismo della propriet\u00e0\", vede la corrispondenza perfetta tra due processi che avvengono parallelamente a livello mentale e fisico, senza interazione: \u00e8 la soluzione sostenuta da Spinoza, per il quale pensiero ed estensione sono due attributi diversi ed eterogenei di una medesima sostanza.\nUn\u2019altra antica concezione parallelista (corpo e mente procedono affiancati senza \"toccarsi\") \u00e8 l\u2019occasionalismo di Melebranche: Dio \u00e8 l'unica vera causa che fa corrispondere le modificazioni corporee con le sensazioni e volont\u00e0 dell\u2019anima.\nEpifenomenismo.\nLa versione meno rigida del dualismo, considerata da Popper una conseguenza necessaria del materialismo. La mente viene considerata un epifenomeno del corpo: lo strato fisico genera l'aspetto mentale che per\u00f2 non retroagisce sul corpo.\nIl mentale sarebbe cos\u00ec un prodotto inerte, \"come il fischio di una locomotiva a vapore che accompagna il funzionamento del motore senza influenzarlo\" (T.H. Huxley).\nIl dualismo oggi.\nAl giorno d'oggi il dualismo pone ancora numerosi problemi. Molte propriet\u00e0 della mente non sembrano essere spiegabili in termini neurologici, quindi si deve ancora supporre, come faceva Cartesio, che la mente necessiti di un trattamento speciale. Anche se nelle scienze cognitive pochi credono ad un dualismo radicale come quello originario di Cartesio, si riconosce che il problema mente-corpo sia un problema serio, esemplificato da fenomeni quali l'intenzionalit\u00e0 e le difficolt\u00e0 incontrate nell'intelligenza artificiale. Di conseguenza si sono sviluppate molte posizioni nella filosofia della mente per risolvere questo problema, spesso di carattere riduzionista. Filosofi contemporanei che sostengono in modo forte e netto una prospettiva dualista sono, oltre a Popper-Eccles, Howard Robinson John Foster, e Richard Swinburne.\nRecentemente le neuroscienze e lo sviluppo di discipline quali la genomica psicosociale (grazie ai lavori di importanti neuroscienziati quali Eric Kandel e Ernest Lawrence Rossi e altri) conducono una critica verso le varie forme di dualismo fornendo nuove spiegazioni al problema filosofico cartesiano mente-corpo. Il problema di come la mente (e le sue creazioni quali per esempio la matematica) possa efficacemente comprendere il mondo fisico sarebbe spiegato grazie ai fenomeni di neuroplasticit\u00e0 secondo i quali, attraverso l'esperienza, il cervello si modifica a livello di connessioni sinaptiche creando al suo interno strutture cognitive (generate quindi dal mondo esterno) che si rivelano poi efficaci per descrivere la realt\u00e0 stessa che le ha formate. Il famoso problema della \"irragionevole efficacia della matematica\" posto da Eugene Wigner sarebbe spiegato nell'ambito di queste nuove discipline. Sarebbe l'esperienza della realt\u00e0 a plasmare la nostra mente rendendola quindi in grado di \"comprendere\" la realt\u00e0 stessa."}
{"id": "1708471", "revid": "729019", "url": "https://it.wikipedia.org/wiki?curid=1708471", "title": "Nervo frenico", "text": "Il nervo frenico \u00e8 il nervo pi\u00f9 importante del plesso cervicale. Origina dai nervi spinali C3, C4 e C5.\nTerritorio di innervazione.\nIl nervo frenico \u00e8 formato in gran parte da fibre motorie per il diaframma. Inoltre contiene fibre sensitive per il pericardio, la pleura mediastinica e diaframmatica, il peritoneo che ricopre la superficie inferiore del diaframma e la parete posteriore dell'addome.\nDecorso.\nDopo la sua origine dalle radici spinali di C3,C4 e C5, il nervo discende nel collo, dove decorre accolto nella fascia del muscolo scaleno anteriore; durante il suo decorso incrocia il muscolo omoioideo. Passa quindi fra l'arteria e la vena succlavia e penetra nel torace lateralmente al nervo vago passando tra i due capi del muscolo sternocleidomastoideo.\nNel torace scende lungo la faccia laterale del pericardio assieme ai vasi pericardicofrenici, medialmente rispetto alla pleura mediastinica; a questo livello emette rami sensitivi pericardici e pleurici. Il nervo di destra passa lateralmente alla vena brachiocefalica destra e alla vena cava superiore, mentre quello di sinistra incrocia l'arco dell'aorta; entrambi passano davanti all'ilo polmonare. A causa dell'asimmetria cardiaca, il nervo di destra ha un decorso pi\u00f9 verticale, mentre quello di sinistra descrive una curva a concavit\u00e0 mediale.\nGiunto sul diaframma, il nervo si distribuisce al muscolo e alla pleura diaframmatica. Alcuni rami attraversano il diaframma per raggiungere il peritoneo.\nLesioni.\nI danni al nervo frenico limitano seriamente la capacit\u00e0 respiratoria di una persona. Durante gli interventi chirurgici a torace o a cuore aperto deve essere fatta molta attenzione a non danneggiare il nervo frenico.\nI tumori alla base del polmone possono comprimere il nervo frenico.\nUna lieve irritazione del nervo frenico \u00e8 causa del singhiozzo."}
{"id": "1708474", "revid": "767487", "url": "https://it.wikipedia.org/wiki?curid=1708474", "title": "Nova Laser", "text": "Nova fu un complesso sistema laser ad alta potenza costruito al laboratorio Lawrence Livermore National Laboratory nel 1984 al fine di condurre esperimenti sulla fusione a confinamento inerziale (ICF). Il NOVA fu smantellato nel 1999.\nNova fu il primo esperimento ICF costruito con l'intenzione di raggiungere l'ignizione, una reazione a catena di fusione nucleare che rilasciasse una grande quantit\u00e0 di energia.\nAnche se Nova fall\u00ec in quest'obiettivo, i dati sperimentali ottenuti delinearono in modo sufficientemente chiaro che una delle maggiori difficolt\u00e0 incontrate nell'ottenere l'ignizione del combustibile nucleare risiedeva in instabilit\u00e0 magnetoidrodinamiche del plasma, cio\u00e8 della materia confinata e portata ad alta energia dai fasci del NOVA.\nL'esperienza ottenuta dai quindici anni di funzionamento e studi effettuati grazie al NOVA condusse alla progettazione di un National Ignition Facility (NIF), un'altra tipologia di laser tesa a raggiungere ICF."}
{"id": "1708475", "revid": "54354", "url": "https://it.wikipedia.org/wiki?curid=1708475", "title": "Nova laser", "text": ""}
{"id": "1708476", "revid": "287204", "url": "https://it.wikipedia.org/wiki?curid=1708476", "title": "Kazunori Ito", "text": ""}
{"id": "1708479", "revid": "1776051", "url": "https://it.wikipedia.org/wiki?curid=1708479", "title": "Burns Like a Star", "text": "Burns Like a Star \u00e8 il primo album in studio degli Stone Fury, uscito nel 1984 per l'Etichetta discografica MCA Records."}
{"id": "1708481", "revid": "114353128", "url": "https://it.wikipedia.org/wiki?curid=1708481", "title": "Pierre L'Enfant", "text": "Infanzia e formazione.\nPierre Charles L'Enfant nacque a Anet, terzo figlio di Marie Charlotte L'Enfant, figlia di un ufficiale di marina, e di Pierre Lenfant, un pittore di buona reputazione che era al servizio di Luigi XV. Suo fratello Pierre Joseph mor\u00ec all'et\u00e0 di sei anni nel 1758, cos\u00ec che Pierre Charles rimase l'unico figlio maschio. Studi\u00f2 all'Accademia reale del Louvre, prima di partire volontario per combattere nella rivoluzione americana, nel 1777.\nServizio militare.\nL'Enfant, arrivato in America, prest\u00f2 servizio nel genio militare con il Generale Gilbert de La Fayette. L'Enfant si appassion\u00f2 patriotticamente agli Stati Uniti, tanto da cambiare il suo nome in Peter. Fu ferito all'assedio di Savannah nel 1779, ma riusc\u00ec a guarire ed entr\u00f2 al servizio del generale George Washington come ingegnere militare con il grado di capitano per tutto il resto della guerra. Nel 1783, in riconoscimento per i servigi resi alla libert\u00e0 degli Stati Uniti, fu promosso maggiore.\nIl 17 aprile 1789 fu iniziato in massoneria nella loggia \"Holland Lodge\" N.8 di New York.\nAttivit\u00e0 di architetto e urbanista.\nDopo la rivoluzione L'Enfant gest\u00ec, con successo, un attivo studio di architettura a New York. Qui raggiunse una certa fama ridisegnando la City Hall per trasformarla in Federal Hall, il primo edificio dove si riun\u00ec il congresso degli Stati Uniti. In questo periodo disegn\u00f2 anche monete, medaglie, arredamento e lussuose case per l'aristocrazia della citt\u00e0, divenendo amico di Alexander Hamilton.\nNel 1791 il presidente Washington scelse L'Enfant per progettare la nuova capitale federale sotto la supervisione di una commissione di tre membri. L'incarico prevedeva lo sviluppo di una citt\u00e0 su un territorio di circa dieci miglia quadrate che successivamente sarebbe stato battezzato Distretto di Columbia. L'Enfant arriv\u00f2 per i sopralluoghi a Georgetown il 9 marzo 1791 e present\u00f2 ufficialmente il suo progetto a George Washington il 19 agosto dello stesso anno. Nel novembre del 1791 firm\u00f2 un contratto per la fornitura di marmi e pietre dalle cave di Wigginton Island e di Aquia Creek in Virginia, con l'intenzione di cominciare i lavori per il Campidoglio.\nIl suo carattere difficile e la sua ostinazione sul fatto che il progetto della citt\u00e0 si dovesse sviluppare come un insieme organico misero ben presto L'Enfant in conflitto con la commissione che sovraintendeva i lavori. In particolare i membri della commissione volevano avere il controllo dei fondi stanziati per la costruzione degli edifici federali. Thomas Jefferson si schier\u00f2 a favore della commissione e, come risultato del conflitto, George Washington licenzi\u00f2 L'Enfant nel marzo 1792, prima che l'architetto franco-americano potesse dare alle stampe il suo progetto.\nIn ogni caso Washington possedeva una copia del piano originale di L'Enfant, che ora \u00e8 conservata alla Biblioteca del Congresso. Il piano \u00e8 firmato con il nome \u201cPeter Charles L'Enfant\u201d racchiuso in un ovale nell'angolo superiore sinistro, come prescrivevano le leggi del tempo.\nSubito dopo il licenziamento di Pierre L'Enfant i membri della commissione incaricarono del progetto urbanistico per la capitale i topografi Andrew e Joseph Ellicott, che si erano occupati delle prospezioni per i confini del Distretto di Columbia. Andrew Ellicott comp\u00ec una revisione del progetto di L'Enfant e poi lo fece pubblicare e distribuire. La versione di Ellicott divenne dunque la base definitiva per lo sviluppo di Washington D.C.\nL'Enfant non fu mai pagato per il suo lavoro e cadde in disgrazia, sprecando gran parte del resto della sua vita nel tentativo di convincere il Congresso a pagare quello che pensava gli fosse dovuto per il progetto. Nel 1812 gli fu offerto in contropartita un posto da professore di ingegneria all'accademia di West Point, ma egli prefer\u00ec declinare. L'Enfant mor\u00ec in povert\u00e0 e fu seppellito nei possedimenti di un amico a Prince George County, nel Maryland.\nRiconoscimenti postumi.\nNel 1901-02 la commissione McMillan us\u00f2 il piano originale di L'Enfant per redigere un rapporto che prevedeva un grande National Mall. Su proposta dell'ambasciatore francese Jean Jules Jusserand il paese adottivo di L'Enfant fin\u00ec per riconoscergli il contributo prestato nello sviluppo urbanistico di Washington D.C. Nel 1909, dopo una solenne cerimonia nella rotonda del Campidoglio, i resti di Pierre L'Enfant vennero tumulati nell'Arlington National Cemetery, sulla cima di una collina che si affaccia sulla citt\u00e0 che l'architetto contribu\u00ec a disegnare. Nel 1911 fu onorato con un monumento innalzato sulla sua tomba. Inciso sul monumento appare una porzione del piano urbanistico di L'Enfant.\nNel 1942 fu varata una Liberty Ship battezzata \"SS Pierre L'Enfant\" che fu in servizio fino al 1970 quando venne disarmata e affondata.\nNel 1968 nel quadrante sud-ovest di Washington gli fu dedicato un imponente centro direzionale, battezzato L'Enfant Plaza e comprendente uffici, un hotel, un cinema e un centro commerciale. Le sale congressuali dell'Enfant Plaza Hotel portano i nomi di artisti, esploratori e militari francesi. Al di sotto del complesso dell'Enfant Plaza si trova un'importante stazione della metropolitana di Washington: L'Enfant Plaza Station."}
{"id": "1708483", "revid": "729019", "url": "https://it.wikipedia.org/wiki?curid=1708483", "title": "Let Them Talk (Stone Fury)", "text": "Let Them Talk \u00e8 il secondo album in studio degli Stone Fury, uscito nel 1986 per l'Etichetta discografica MCA Records."}
{"id": "1708487", "revid": "767487", "url": "https://it.wikipedia.org/wiki?curid=1708487", "title": "The Best of Stone Fury", "text": "The Best of Stone Fury \u00e8 un album raccolta degli Stone Fury, uscito nel 1988 per l'Etichetta discografica MCA Records."}
{"id": "1708489", "revid": "129019", "url": "https://it.wikipedia.org/wiki?curid=1708489", "title": "Giuseppe di Braganza", "text": "Biografia.\nNato nel Palazzo di Ajuda vicino a Lisbona, venne nominato dal nonno Giovanni V principe di Beira, titolo per la prima volta dato a un maschio: era infatti il legittimo erede da parte di sua madre Maria, allora principessa del Brasile ed erede al trono.\nIl 21 febbraio 1777, quando aveva 15 anni, spos\u00f2 la zia trentenne Benedetta di Braganza, figlia del re Giuseppe I del Portogallo e di sua moglie l'infanta di Spagna Marianna Vittoria di Borbone-Spagna. Non ebbero figli. Tre giorni dopo le loro nozze, il nonno di Giuseppe, padre sia di Benedetta sia di Maria, mor\u00ec, e Maria divenne regina. Di conseguenza Giuseppe divenne principe ereditario, principe del Brasile e sedicesimo duca di Braganza.\nGiuseppe mor\u00ec di vaiolo all'et\u00e0 di ventisette anni e venne sepolto nel pantheon dinastico nel Monastero di S\u00e3o Vicente de Fora a Lisbona; suo fratello Giovanni divenne erede al trono e nuovo principe del Brasile."}
{"id": "1708490", "revid": "767487", "url": "https://it.wikipedia.org/wiki?curid=1708490", "title": "Maria Anna Vittoria di Braganza", "text": "Biografia.\nSpos\u00f2 Gabriele di Borbone-Spagna, infante di Spagna, figlio del re Carlo III di Spagna e di Maria Amalia di Sassonia.\nDopo la prematura morte di Maria Anna Vittoria, avvenuta nel 1788 a Madrid a causa del vaiolo, il figlio superstite, Pietro Carlo di Borbone-Spagna venne riconosciuto come \"infante del Portogallo\" da Maria I, e come \"infante di Spagna\" da Carlo III. Lo stesso avvenne per suo nipote, Sebastiano di Borbone-Spagna; sono gli unici due casi documentati nella storia in cui il titolo \u00e8 stato comune in tutta la penisola Iberica.\nDiscendenza.\nGabriele e Maria Anna Vittoria ebbero tre figli:"}
{"id": "1708492", "revid": "123460770", "url": "https://it.wikipedia.org/wiki?curid=1708492", "title": "Maria Isabella di Braganza", "text": "Biografia.\nSpos\u00f2 suo zio materno re Ferdinando VII di Spagna nel 1816, dopoch\u00e9 la sua prima moglie, Maria Antonietta delle Due Sicilie, era morta da dieci anni. L'unione diede una figlia, l'Infanta Maria Luisa Isabella, nata il 21 agosto 1817 ma morta il 9 gennaio 1818 a Madrid. Maria Isabella rimase di nuovo incinta, ma la gravidanza si present\u00f2 difficile: il parto era podalico ed i medici presto capirono che il bambino era morto. Maria Isabella, durante il parto, smise di respirare ed i medici pensarono fosse morta: quando cominciarono a tagliarla per estrarre il feto, grid\u00f2 improvvisamente per il dolore e croll\u00f2 nel letto, sanguinando copiosamente. Mor\u00ec il 26 dicembre 1818 al Palazzo reale di Aranjuez e fu sepolta all'Escorial, senza aver dato al marito l'agognato erede.\nGrazie alla sua dedizione e all'amore per il mondo dell'arte, Maria Isabella riusc\u00ec a raccogliere molti tesori del passato e creare un museo reale, che furono la base del Museo del Prado. Il Museo apr\u00ec il 19 novembre 1819, un anno dopo la morte della Regina."}
{"id": "1708494", "revid": "729019", "url": "https://it.wikipedia.org/wiki?curid=1708494", "title": "Inversione uterina", "text": "L'inversione uterina \u00e8 una complicanza che pu\u00f2 insorgere durante il parto, nel suo terzo stadio, quando la donna riesce ad espellere solo una parte della placenta. In tal caso l'utero si rovescia all'interno della propria cavit\u00e0. Tale patologia, tipica del secondamento, si associa ad un'insorgenza precedente di shock materno.\nEpidemiologia.\nL'incidenza, per quanto riguarda i parti, \u00e8 di 1 su 2000, contestata da altri autori.\nTipologia.\nEsistono tre tipi di gravit\u00e0:\nSintomatologia.\nI sintomi presentano dolore improvviso e violento, ipotensione, emorragia, i sintomi a seconda del grado sono pi\u00f9 o meno forti.\nEziologia.\nNormalmente nell'atto del parto vi \u00e8 un innalzamento improvviso della pressione per via degli sforzi della donna o per le varie manovre (manovra di Andrews, manovra di Brandtm ecc). Nella manifestazione clinica si osservano due fasi, la prima del rovesciamento interno e la seconda dove l'organismo cerca di rigettare quel corpo, divenuto ormai estraneo.\nFattori di rischio.\nL'inversione pu\u00f2 manifestarsi naturalmente, essendoci dei fattori che minacciano l'evento come l'atonia del fondo placentare.\nTerapie.\nIl trattamento \u00e8 la riduzione uterina, da eseguire immediatamente perch\u00e9 la persona rischia la vita per via dello shock imminente. Inizialmente senza utilizzo di farmaci, se diventano necessari il solfato di magnesio porta ad una quasi totalit\u00e0 di successo. Nel caso la riduzione non fosse possibile bisogna, dopo anestesia generale, ricorrere alla laparotomia. Si somministra l'ossitocina per evitare il nascere di un ulteriore complicanza: l'atonia uterina."}
{"id": "1708495", "revid": "1106276", "url": "https://it.wikipedia.org/wiki?curid=1708495", "title": "Poli (Italia)", "text": "Poli \u00e8 un comune italiano di abitanti della citt\u00e0 metropolitana di Roma Capitale nel Lazio, situato su un'altura dei monti Prenestini, a 435 metri sul livello del mare. Il piccolo paese si trova tra Palestrina e Tivoli a sud-est della capitale.\nGeografia fisica.\nTerritorio.\nIl comune di Poli si trova in una ampia zona naturalistica che va dai Monti Lucretili ai Prenestini passando per i monti Tiburtini.\nL'intero comune si estende lungo una vallata immersa nei boschi. Il borgo antico del paese \u00e8 completamente circondato dalle montagne, tra le quali ci sono vette alte oltre 1.000 metri s.l.m..\nCircondato dalle montagne, il paese stesso si appoggia ai piedi di una montagna, il Monte Guadagnolo (1218 metri s.l.m.). La cima del monte ha un aspetto piuttosto singolare, tanto che viene chiamata la rupe alpestre del Guadagnolo o rupe del Guadagnolo, si tratta di una montagna di composizione calcarea, come tutta la zona. Guadagnolo fa parte del comune di Capranica Prenestina, da cui dista circa 10\u00a0km. Nella sua storia per\u00f2 \u00e8 stato legato anche alle sorti di Poli: infatti, nel XII secolo, erano possedimenti di Oddone III, il quale poi li cedette alla famiglia dei Conti, i quali governarono tali territori per sei secoli, dopo di che i possedimenti passarono nelle mani di altre casate.\nLa connessione dei due territori fu ufficializzata nel 1826, connessione che dur\u00f2 fino al 1930, quando Guadagnolo pass\u00f2 sotto il comune di Capranica Prenestina, del quale ancora oggi fa parte. I due paesi, dalla loro fondazione risalente a pi\u00f9 di mille anni fa, sono sempre stati legati da una sorte comune e per circa 800 anni hanno fatto parte dello stesso feudo. Dal 2010 \u00e8 stata aperta una strada panoramica, transitabile anche da autovetture, che collega direttamente Poli a Guadagnolo.\nEsistono tuttavia itinerari naturalistici, che dalla rupe del Guadagnolo portano a diverse destinazioni, tra le quali anche Poli. L'itinerario \u00e8 quello della Cona, dalla piazza principale di Poli si prende via del condotto che punta in salita la montagna, il percorso prosegue tra oliveti e alberi misti, raggiunta la Cona la vegetazione muta radicalmente, si avanza tra un bosco umido e fresco. Proseguendo ancora si supera il fosso Arc\u00e0 e dopo breve si esce dal bosco da dove si pu\u00f2 ammirare l'imponente rocca di Guadagnolo, tappa dell'itinerario.\nClima.\nPoli si trova in mezzo ai monti Prenestini ed \u00e8 quasi completamente circondata da montagne. Il clima di Poli si pu\u00f2 comunque identificare in due zone climatiche distinte: nella parte bassa del paese \u00e8 temperato, con estati fresche ed inverni non troppo freddi mentre nella parte alta esso \u00e8 pi\u00f9 freddo, con estati ventilate ed inverni freddi e con possibilit\u00e0 di nevicate e piogge frequenti. Sia nella parte alta che in quella bassa la nebbia \u00e8 frequente nelle stagioni fredde.\nClassificazione climatica: zona E, 2121 GR/G\nStoria.\nIl nome di Poli deriva da \"Castrum Poli\" o \"Castrum Pauli\". Le sue origini risalgono al 992 e fu a lungo possedimento del monastero benedettino del Clivo di Scauro di Roma. Dal 1081 pass\u00f2 sotto il dominio dell'Abbazia di San Paolo fuori le mura, donazione voluta da Gregorio VII. Da qui in poi si ebbero continue lotte per conquistarne il potere tra i monaci dell'abbazia e la famiglia degli Oddoni, i quali ne ottennero il dominio nel 1157, tenendola fino al 1200, anno in cui si accese una nuova disputa con la famiglia dei Conti, che strapparono il feudo agli Oddoni e lo governarono per ben sei secoli. Quando poi, nel 1808, mor\u00ec l'ultimo erede dei Conti, Poli pass\u00f2 agli Sforza Cesarini e da loro fino alla famiglia Torlonia, nel 1820.\nIl paese ha 35 vicoli molto stretti ed \u00e8 rimasto intatto nel corso dei secoli; possiede un'ossatura stradale a \"spina di pesce\" (lunga strada al centro che attraversa il paese nella sua longitudinalit\u00e0).\nPalazzo Conti fu costruito tra il XIII e il XIV secolo per volere del condottiero Torquato Conti. Il palazzo \u00e8 passato in epoca recente fra le propriet\u00e0 di privati che hanno donato parte dell'edificio alla sede del comune. La famiglia mantiene ancora in suo possesso il piano nobile del Palazzo Conti. Tra le curiosit\u00e0 \u00e8 bene ricordare che, proprio al piano nobile, nell'ala affrescata nacque il futuro Papa Innocenzo XIII.\nLa chiesa di Santo Stefano ha origini precedenti al 1000, conserva affreschi di Taddeo Zuccari e altri affreschi settecenteschi di Antonio Rosati.\nLa chiesa di Sant'Antonio Abate \u00e8 del XV secolo e conserva affreschi secenteschi.\nDopo una serie di passaggi che videro il paese, prima in mano a Stefano Stefaneschi, poi di nuovo al monastero ed ancora ad un certo Giovanni Conte, divenne possedimento del Monastero di Roma.\nNel 1467 a Poli si verific\u00f2 un evento singolare: alcuni emissari di papa Paolo II giunsero nel feudo per porre in arresto e catturare un gruppo di persone, uomini e donne, accusati di eresia.\nPapa Paolo II viene ricordato da Egidio da Viterbo come \u00ab...pontefice severo, che nei suoi atti faceva risplendere singolare giustizia.\u00bb. Egli riusc\u00ec a sradicare la comunit\u00e0 dei Fraticelli di Poli infatti, dopo averli esortati a sconfessare le loro pratiche, decise di catturarli con la forza e processarli. Tra i maggiori accusati c'era il barone Stefano Conti che, colpevole di aver favorito lo sviluppo della setta nei suoi territori, venne imprigionato a Castel Sant'Angelo e costretto a rinunciare al suo feudo a favore dei figli.\nCon la popolazione del luogo il papa fu pi\u00f9 mite: inflisse a tutti una penitenza annuale, una processione che si doveva svolgere il primo giorno di Quaresima dedicato a San Rocco, e un pranzo per 12 poveri del paese; la pena fu poi revocata nel 1886.\nSociet\u00e0.\nEtnie e minoranze straniere.\nAl 31 dicembre 2013 a Poli risultavano residenti 330 cittadini stranieri, la nazionalit\u00e0 pi\u00f9 rappresentata \u00e8 quella rumena, con 260 cittadini residenti.\nReligione.\nIl santo patrono \u00e8 Sant'Eustachio e si festeggia il 20 settembre. L'episodio dell'apparizione del cervo con la croce luminosa e l'immagine di Cristo fra le corna sarebbe avvenuto sul Monte Guadagnolo. In ricordo di ci\u00f2, sulla cima del Guadagnolo, venne eretta una cappella a Sant'Eustachio.\nTrasporto Pubblico Locale.\nL'Area Comunale \u00e8 servita dai bus extraurbani COTRAL, con destinazione Casape, San Gregorio da Sassola, Tivoli, Gallicano nel Lazio, Palestrina, Ponte Mammolo (metropolitana di Roma).\nGeografia antropica.\nFrazioni.\nColle Spina.\nColle Spina si trova all'incrocio tra la via Polense e la via Gallicanese. Provenendo dalla Polense, girando per via Gallicanese, si supera il ponticello, e si \u00e8 arrivati a Colle Spina. Questa zona anche se si trova in aperta campagna \u00e8 una zona molto popolata, dove si possono vedere le prime ville che pian piano che si prosegue diventano sempre di pi\u00f9. Il suo nome \u00e8 dovuto probabilmente alla sua posizione, situata su un piccolo colle.\nMagliuri.\nSi tratta di una vallata che segue dritta per il fosso sottostante al paese dove scorre un ruscello. La zona \u00e8 costituita da prati e dal bosco circostante alla vallata. Seguendo il fosso in direzione della montagna, per pochi chilometri, in un percorso molto impegnativo, passando tra le rocce ed in mezzo all'acqua, si incontrano cascate alte circa due metri e mezzo. Proseguendo si incontrano altre cascate, ancora pi\u00f9 alte, e pi\u00f9 in alto si arriva alla Moletta, che \u00e8 una zona di campagna a due passi dal centro del paese.\nLa Moletta.\nLa Moletta \u00e8 una zona di campagna. Vi s'incontra un piccolo fosso che scorre per tutta la lunghezza del paese e sfocia nell'Aniene. A questa zona si accede dalla piazza principale del paese, si scende per una stradina che porta alle prime case per poi diventare una strada sterrata, dove non si vedono pi\u00f9 case, ma alberi, orti, baracche, e montagne.\nVilla Catena.\nVilla Catena \u00e8 la zona pi\u00f9 orientale di Poli, che confina con il comune di Roma e prende questo nome dalla storica villa edificata dai Conti, duchi di Poli, che ne furono padroni per circa 600 anni. La sua distanza dal centro del paese la rende un'interessante zona agricola.\nCadipozze.\nTrattasi di un'area di espansione urbanistica sita lungo la Strada Provinciale 49/a, dinanzi al Borgo.\nVilla Luana.\nVilla Luana \u00e8 una casa di cura facente parte del comune di Poli, si trova sulla strada che porta a Casape, e prosegue verso Tivoli. Questa zona \u00e8 stata poi resa famosa dal film di Christian De Sica, Massimo Boldi e Diego Abatantuono, \"Paparazzi\", dove viene ripresa la clinica, il parcheggio e le montagne circostanti.\nSport.\nPallavolo.\nDal 2000 a Poli \u00e8 presente la GSD Pallavolo Poli, gruppo sportivo affiliato alla Fipav e al CSI."}
{"id": "1708512", "revid": "1543377", "url": "https://it.wikipedia.org/wiki?curid=1708512", "title": "Radicolopatia", "text": "La radicolopatia o neuropatia radicolare \u00e8 una patologia del sistema nervoso periferico (neuropatia) che colpisce la radice di un nervo spinale, solitamente a causa di sindrome da compressione nervosa di varia eziologia (la pi\u00f9 comune \u00e8 l'ernia del disco o comunque una discopatia), o di un'infiammazione da altre cause (come un'alta viremia di VZV Varicella Zoster Virus o herpes zoster, le poliradicolonevriti come sindrome di Guillain-Barr\u00e9, la neuropatia motoria multifocale e la malattia di Lyme).\nEziologia e fisiopatologia.\nLa radicolopatia \u00e8 solitamente una compressione meccanica o infiammazione di una radice nervosa spinale all'uscita dal forame vertebrale o da un recesso laterale. Pu\u00f2 essere derivata da:\nAltre cause rare di radicolopatia possono includere radiazioni, diabete mellito, poliradicolonevrite acuta demielinizzante e autoimmune (e forme croniche come la neuropatia motoria multifocale, con blocchi di conduzione in questo caso situati alla radice nervosa), malattia neoplastica o qualsiasi processo di malattia che coinvolga le meningi spinali. La meningite di Lyme di secondo stadio assomiglia alla meningite asettica e spesso \u00e8 associata a radicolopatie infiammatorie.\nI danni sono, in ordine di frequenza, alle sole fibre sensitive (pi\u00f9 comune), alle fibre sensitive e motorie assieme, oppure solo alle fibre motorie (pi\u00f9 raro). Se la compressione radicolare \u00e8 importante, risulta una perdita assonale, che si presenta anche con attivit\u00e0 spontanea da denervazione (fibrillazione, la quale pu\u00f2 trovarsi, se occasionale, anche in individui sani).\nNelle radicolopatie acute la fibrillazione (come le simili manifestazioni della fascicolazione e miochimia) compare solo 2 o 3 settimane dopo e pu\u00f2 divenire pi\u00f9 sporadica col passare del tempo. Nelle forme croniche o acute divenute cronicizzate pu\u00f2 anche non trovarsi la fibrillazione costante, mentre, in fase diagnostica, i potenziali di unit\u00e0 motoria (PUM) aumentati indicano la degenerazione walleriana assonale a cui segue la rigenerazione (reinnervazione totale, o parziale se la causa non \u00e8 rimossa o se le membrane delle cellule di Schwann sono state danneggiate), quindi la sofferenza cronica del nervo stabilizzata e solitamente non progressiva.\nDiagnosi.\nLa radicolopatia \u00e8 una diagnosi comunemente fatta dai medici specialisti in ortopedia, fisiatria e neurologia. La diagnosi pu\u00f2 essere suggerita da sintomi di dolore, intorpidimento e debolezza in un modello coerente con la distribuzione di una particolare radice del nervo. Pu\u00f2 anche essere presente dolore al collo o dolore alla schiena. \nL'esame fisico pu\u00f2 rivelare deficit motori e sensoriali nella distribuzione di una radice nervosa. Nel caso della radicolopatia cervicale, il test di Spurling pu\u00f2 suscitare o riprodurre sintomi che irradiano al braccio. Nel caso della radicolopatia lombosacrale, una manovra di sollevamento della gamba diritta (segno di Las\u00e8gue) pu\u00f2 esacerbare i sintomi radicolopatici, cos\u00ec come il segno di Wasserman. I riflessi tendinei profondi (noti anche come riflessi stretti) possono essere ridotti o assenti nelle aree innervate da una particolare radice nervosa.\nPer ulteriore studio, l'American College of Radiology raccomanda che la radiografia proiettiva sia lo studio iniziale pi\u00f9 appropriato in tutti i pazienti con dolore cronico del collo. Due test diagnostici aggiuntivi che possono essere d'uso sono le immagini della risonanza magnetica e i test elettrodiagnostici. La risonanza magnetica nucleare (MRI-MRN) della parte della colonna vertebrale in cui si sospetta la radicolopatia pu\u00f2 rivelare prove di cambiamento degenerativo, malattia artritica o altra lesione esplicativa responsabile dei sintomi del paziente. Il test elettrodiagnostico, composto da elettroneurografia (studio fisiologico della velocit\u00e0 di conduzione nervosa) e EMG (elettromiografia), \u00e8 anche un potente strumento diagnostico che pu\u00f2 evidenziare lesioni alla radice del nervo in aree sospette.\nI parametri elettrofisiologici sono solitamente nella norma, specialmente la velocit\u00e0 di conduzione e la risposta ai riflessi dell'onda H e dell'onda F (comunque non specifici). Negli studi sulla conduzione del nervo, si pu\u00f2 osservare lo schema del potenziale d'azione muscolare e del potenziale d'azione del nervo sensoriale normale in quanto la lesione \u00e8 prossimale al ganglio radicale posteriore. La conduzione nervosa motoria e sensitiva periferica risulta perci\u00f2 sempre normale o solo leggermente difforme, a differenza delle neuropatie classiche. Un'alterazione del potenziale d'azione motoria pu\u00f2 evidenziarsi solo in caso di grave danno all'assone.\nL'elettromiografia ad ago \u00e8 la parte pi\u00f9 significativa; pu\u00f2 rivelare:\nPer quanto riguarda la diagnosi differenziale, nelle radicolopatie acute vi \u00e8 corrispondenza radicolare tra i muscoli con anomalie e le radici spinali, mentre nelle malattie specifiche del II motoneurone o che coinvolgono il motoneurone anche indirettamente (tra le prime sclerosi laterale amiotrofica e atrofia muscolare spinale, tra le seconde poliomielite e sclerosi multipla, ecc.) la denervazione \u00e8 diffusa in unit\u00e0 motorie diverse e senza preciso ordine corrispondente gi\u00e0 all'esordio.\nTuttavia vi sono casi di radicolopatie contemporanee separate (\"poliradicolopatia\") con coinvolgimento di pi\u00f9 radici nervose. I potenziali di fibrillazione risultano invece pi\u00f9 costanti nelle radicolopatie acute, anche se ugualmente rapidi o lenti, rispetto alle malattie del motoneurone. Sono rilevabili fascicolazioni in entrambi i casi. Le malattie del motoneurone hanno anche progressione rapida e quindi non sono confondibili con la radicolopatia ormai cronica. Inoltre in esse il tracciato massimale non \u00e8 di interferenza.\nAltre malattie oggetto di diagnosi differenziale sono le neuropatie ereditarie radicolari e la neuropatia ereditaria con predisposizione alle paralisi da pressione.\nDato il ruolo fondamentale dei test elettrodiagnostici nella diagnosi delle radicolopatie acute e croniche, l'Associazione Americana di Medicina Neuromuscolare e Elettrodinamica ha pubblicato delle linee guida pratiche basate sulle prove, per la diagnosi delle radicolopatie cervicali e lombosacrali.\nSintomatologia.\nI sintomi e i segni clinici di una radicolopatia si manifestano sia nella zona di origine, sia lungo il nervo sia nella zona muscolare e cutanea corrispondente (dermatomero); essi sono dolore, soprattutto in fase acuta, spesso violento, aggravato dai movimenti della colonna vertebrale dovuto all'infiammazione o alla compressione irritativa (radicolite, come ad esempio la sciatalgia causata da radicolopatia del nervo ischiatico che parte dal plesso lombosacrale), iperestesia, parestesia, disestesia e ipoestesia nelle zone innervate interessate, deficit motori, ipostenia, piede cadente, ipotonia muscolare, nevrite, calo muscolare (ipotrofia, raramente atrofia muscolare, sia da denervazione che da disuso), crampi, fascicolazioni;\nin certi casi mioclono, spasmo, tremore cinetico posturale e diminuzione - fino all'abolizione - dei riflessi (areflessia), oppure all'iperreflessia degli arti inferiori.\nNella maggioranza dei casi, prevale il dolore con altri sintomi sensitivi, in altri casi dolore con alcuni sintomi motori lievi; in una minoranza di radicolopatie \u00e8 prevalente la sintomatologia motoria (ipostenia, faticabilit\u00e0), astenia, con il dolore da stanchezza muscolare, e i sintomi dolorosi e sensitivi classici presenti in maniera minore.\nRadicolopatia con stenosi e radicolopatia multipla.\nI sintomi sono pi\u00f9 gravi in caso di comorbilit\u00e0 con mielopatia cervicale derivata da stenosi spinale, di pi\u00f9 radicolopatie diffuse lungo la colonna, compressione importante del sacco durale.\nCause di radicolopatia multipla colonnare: ernia discale, protrusione, discopatie, spondilolistesi degenerativa, artropatie, spondilosi con presenza di osteofiti, artrite, traumi, fratture.\nRadicolopatia grave lombare.\nLa poliradicolopatia da grave compressione, o danni diffusi, nella zona lombosacrale \u00e8 detta sindrome della cauda equina e presenta almeno buona parte dei seguenti disturbi: forte debolezza degli arti inferiori fino alla paraplegia, atrofia muscolare, inizialmente ritenzione urinaria (nel 50-70% dei pazienti alla presentazione) che evolve poi in vescica neurogena con incontinenza urinaria, incontinenza fecale, disfunzione erettile nell'uomo, anestesia a sella (a livello del perineo e in regione perianale), dolore e assenza bilaterale del riflesso patellare.\nTerapia.\nCambia a seconda della gravit\u00e0; per il dolore pu\u00f2 bastare del semplice riposo con applicazione di ghiaccio nelle zone interessate oppure possono essere necessari degli analgesici e iniezioni di steroidi, se il dolore \u00e8 troppo forte da sopportare. Infine, per i casi pi\u00f9 gravi, \u00e8 previsto l'intervento chirurgico.\nUna compressione radicolare recente \u00e8 reversibile, se rimossa la causa; se la compressione \u00e8 cronicizzata la rimozione della causa non pu\u00f2 garantire il recupero. La terapia chirurgica \u00e8 indicata nel primo caso, mentre nei casi con sofferenza cronica si sceglie il trattamento conservativo, come fisioterapia, elettroterapia, mesoterapia, ozonoterapia, rinforzo dei muscoli e supporti di sostegno. In caso di sindrome della cauda equina il trattamento chirurgico \u00e8 sempre invece considerato."}
{"id": "1708513", "revid": "1543377", "url": "https://it.wikipedia.org/wiki?curid=1708513", "title": "Fido Dido", "text": "Fido Dido \u00e8 un personaggio immaginario ideato da Joanna Ferrone e Sue Rose nel 1985. Il personaggio \u00e8 stato il portavoce del motto \u201c\"Sei come sei e questo \u00e8 ok\"\u201d, ed \u00e8 diventato in breve tempo un'icona pop internazionale.\nStoria.\nIl personaggio venne ideato da Rose nel 1985, sviluppandolo su un tovagliolo in un ristorante. Pi\u00f9 tardi il personaggio comparve su delle T-shirt con la scritta \"Fido is for Fido, Fido is against no one\" che divennero molto popolari a New York.\nIl personaggio venne poi concesso in licenza alla PepsiCo nel 1987 e raggiunse una certa popolarit\u00e0 all'inizio degli anni novanta quando apparve su numerosi prodotti, in particolare di cartoleria. Successivamente venne sostituito da Cool Spot come mascotte del marchio.\nFido Dido fece la sua prima apparizione nei primi anni novanta all'interno della rivista per ragazzi \"YM\" e, dal 1990 al 1993, .\nNel 1993, la SEGA cre\u00f2 un videogame per Sega Mega Drive ispirato a Fido Dido che, per\u00f2, non fu mai messo in commercio.\nIl personaggio negli anni 2000 \u00e8 stato impiegato su lattine e pubblicit\u00e0 per la 7 Up in paesi di tutto il mondo."}
{"id": "1708515", "revid": "124643216", "url": "https://it.wikipedia.org/wiki?curid=1708515", "title": "Lamberto Picasso", "text": " Nonostante fosse principalmente un attore teatrale, lavor\u00f2 anche in numerose produzioni cinematografiche.\nBiografia.\nVisse in giovent\u00f9 a Genova, dove studi\u00f2 prima all'istituto tecnico e poi recitazione impiegandosi, dal 1902, come attore in piccole compagnie di prosa.\nCol tempo recit\u00f2 come primo attore accanto ad interpreti del calibro di Irma Gramatica, Antonio Gandusio e Lyda Borelli, mentre lavor\u00f2 sotto la direzione di Virgilio Talli, Flavio And\u00f2 ed Ermete Novelli. Ci\u00f2 gli impose un trasferimento a Roma, dove fece parte della compagnia stabile del Teatro Argentina: proprio qui form\u00f2 una compagnia in proprio dal nome \"La Compagnia dello Spettacolo d'Arte\", con la quale produsse opere di un certo valore.\nNel 1925 venne convocato da Luigi Pirandello per far parte della compagnia del Teatro d'Arte di Roma, che ebbe per\u00f2 vita breve: nonostante ci\u00f2, Picasso seppe interpretare ruoli di successo come il padre nei \"Sei personaggi in cerca d'autore\", attirando le critiche positive della stampa italiana e straniera.\nNel 1928-29 diresse il Teatro d'Arte di Milano e si fece interprete di personaggi di autori quali Luigi Chiarelli, Massimo Bontempelli e Ugo Betti: col tempo, per\u00f2, rese sempre pi\u00f9 sporadica la presenza sui palcoscenici, producendosi pi\u00f9 nel cinema."}
{"id": "1708518", "revid": "6923", "url": "https://it.wikipedia.org/wiki?curid=1708518", "title": "Andrea Nozzari", "text": "Biografia.\nDa Vertova, il piccolo centro rurale del bergamasco dove egli nacque, si trasfer\u00ec nel capoluogo, dove prese lezioni di musica dall'abate Luigi Petrobelli, all'epoca vice maestro di cappella di Santa Maria Maggiore.\nDebutt\u00f2 a Pavia nel 1794, approdando gi\u00e0 l'anno seguente al Teatro alla Scala di Milano, dove il 7 giugno cant\u00f2 nella \"Capricciosa corretta\" di Mart\u00edn y Soler. Trasferitosi a Parigi, vi si trattenne per un anno, debuttando il 15 maggio 1803 nel \"Principe di Taranto\" di Ferdinando Pa\u00ebr e raccogliendo il maggior successo come Paolino nel \"Matrimonio segreto\" di Cimarosa.\nRientrato in Italia, a partire dal 1810 fu ingaggiato da Domenico Barbaja per i teatri di Napoli. Qui conobbe il tenore Giacomo David e il castrato Giuseppe Aprile, che lo indirizzarono verso il genere serio, a cui lo portavano sia il tipo di vocalit\u00e0 che quella stessa gestualit\u00e0 aulica che gli era stata addebitata come un limite nei ruoli comici o di mezzo carattere. Qui fu primo interprete della \"Medea in Corinto\" di Mayr nel 1813.\nNel 1815 approd\u00f2 a Napoli il compositore a cui il nome di Nozzari \u00e8 strettamente legato, Gioachino Rossini, che per lui scrisse numerosi ruoli da protagonista nelle opere napoletane (il ruolo del titolo in \"Otello\", Rinaldo in \"Armida\", Pirro in \"Ermione\", etc). \nDopo la partenza di Rossini per Parigi, Nozzari continu\u00f2 a cantare a Napoli, dove prese parte, tra l'altro, alle prime assolute di \"Alfredo il Grande\" del conterraneo Gaetano Donizetti (1823) e \"Alessandro nell'Indie\" di Giovanni Pacini (1824), prima di abbandonare il palcoscenico verso la fine del 1825.\nFu un versatile baritenore: nella sua carriera affront\u00f2 il ruolo del titolo del \"Don Giovanni\" e di Guglielmo nel \"Cos\u00ec fan tutte\" di Mozart, nonch\u00e9 il ruolo di Fernando Villabella ne \"La gazza ladra\" di Rossini (ruolo scritto per il basso Filippo Galli). \nDedicatosi all'insegnamento del canto, ebbe fra i suoi allievi Giovanni Battista Rubini, Giovanni Basadonna e Nicola Ivanoff.\nVocalit\u00e0.\nNozzari \u00e8 il tipico esempio di quello che si definisce un baritenore, ossia un tenore che sfrutta soprattutto la zona medio-grave della sua tessitura, con un uso limitato del canto di coloratura e viceversa un largo impiego di un canto declamato, ampio e sonoro. Caratteristico fu l'impiego degli staccati, come riferisce Giuseppe Carpani:\nL'estensione della sua voce superava le due ottave e gli acuti erano squillanti e netti quanto i gravi. Tali caratteristiche vocali e interpretative indussero i compositori, e in particolare Rossini, ad affidargli sempre pi\u00f9 spesso ruoli drammatici da antagonista, malvagio o violento. Come attore, la sua interpretazione di Otello si merit\u00f2 l'elogio di Stendhal:"}
{"id": "1708534", "revid": "200568", "url": "https://it.wikipedia.org/wiki?curid=1708534", "title": "Bulgakov", "text": ""}
{"id": "1708535", "revid": "28592", "url": "https://it.wikipedia.org/wiki?curid=1708535", "title": "Sol\u017eenicyn", "text": ""}
{"id": "1708537", "revid": "287204", "url": "https://it.wikipedia.org/wiki?curid=1708537", "title": "Pasternak", "text": ""}
{"id": "1708538", "revid": "287204", "url": "https://it.wikipedia.org/wiki?curid=1708538", "title": "Tolstaja", "text": "), femminile del cognome Tolstoj, pu\u00f2 riferirsi a:"}
{"id": "1708541", "revid": "28592", "url": "https://it.wikipedia.org/wiki?curid=1708541", "title": "Alexej Tolstoj", "text": ""}
{"id": "1708542", "revid": "287204", "url": "https://it.wikipedia.org/wiki?curid=1708542", "title": "Serafimovic", "text": ""}
{"id": "1708543", "revid": "28592", "url": "https://it.wikipedia.org/wiki?curid=1708543", "title": "Vysotskii", "text": ""}
{"id": "1708544", "revid": "28592", "url": "https://it.wikipedia.org/wiki?curid=1708544", "title": "Vysockij", "text": ""}
{"id": "1708545", "revid": "110157", "url": "https://it.wikipedia.org/wiki?curid=1708545", "title": "Remlingen (Bassa Sassonia)", "text": "Remlingen \u00e8 un comune tedesco di 1.953 abitanti, situato nel land della Bassa Sassonia.\nAppartiene al circondario (\"Landkreis\") Wolfenb\u00fcttel (targa WF)."}
{"id": "1708547", "revid": "767487", "url": "https://it.wikipedia.org/wiki?curid=1708547", "title": "Andrea Salvadori (calciatore)", "text": "Carriera.\nDifensore utilizzato come esterno sinistro, cresce tra le file dell', con cui debutta in serie C1, disputandovi due campionati.\nNel 1980 passa al , dove ha la possibilit\u00e0 di esordire in Serie A e di giocarvi per tre stagioni, l'ultima culminata per\u00f2 con la retrocessione in Serie B.\nDopo una breve parentesi alla SPAL ritorna ad Empoli nel campionato cadetto, con il quale conquista la promozione in serie A, categoria in cui gioca per altri due anni.\nViene ceduto all'Atalanta, con la quale ha la possibilit\u00e0 di giocare in Coppa delle Coppe, prima di fare nuovamente ritorno all'Empoli nella stagione successiva.\nSi trasferisce quindi a Catania, in serie C1, dove resta per tre stagioni, dopodich\u00e9 conclude la propria carriera con le squadre toscane di Prato (Serie C2), Signa (Promozione) e Scandicci (Eccellenza Toscana)."}
{"id": "1708548", "revid": "287204", "url": "https://it.wikipedia.org/wiki?curid=1708548", "title": "Gorki", "text": ""}
{"id": "1708549", "revid": "28592", "url": "https://it.wikipedia.org/wiki?curid=1708549", "title": "Bunin", "text": ""}
{"id": "1708551", "revid": "28592", "url": "https://it.wikipedia.org/wiki?curid=1708551", "title": "Alexandr Griboedov", "text": ""}
{"id": "1708552", "revid": "481349", "url": "https://it.wikipedia.org/wiki?curid=1708552", "title": "Nabokov (disambigua)", "text": ", \u00e8 un cognome russo di alcuni personaggi\nindica inoltre"}
{"id": "1708554", "revid": "28592", "url": "https://it.wikipedia.org/wiki?curid=1708554", "title": "Evtuscenko", "text": ""}
{"id": "1708555", "revid": "28592", "url": "https://it.wikipedia.org/wiki?curid=1708555", "title": "Bella Akhmadulina", "text": ""}
{"id": "1708556", "revid": "158913", "url": "https://it.wikipedia.org/wiki?curid=1708556", "title": "Tatiana Tolstaja", "text": ""}
{"id": "1708557", "revid": "28592", "url": "https://it.wikipedia.org/wiki?curid=1708557", "title": "Tradizioni pagane", "text": ""}
{"id": "1708558", "revid": "28592", "url": "https://it.wikipedia.org/wiki?curid=1708558", "title": "Canti epici", "text": ""}
{"id": "1708559", "revid": "28592", "url": "https://it.wikipedia.org/wiki?curid=1708559", "title": "Vasili Pavlovic Jukovsii", "text": ""}
{"id": "1708560", "revid": "1305772", "url": "https://it.wikipedia.org/wiki?curid=1708560", "title": "Korolenko", "text": ""}
{"id": "1708561", "revid": "773636", "url": "https://it.wikipedia.org/wiki?curid=1708561", "title": "Kuprin", "text": ""}
{"id": "1708564", "revid": "146644", "url": "https://it.wikipedia.org/wiki?curid=1708564", "title": "Sun Yat Sen", "text": ""}
{"id": "1708566", "revid": "767487", "url": "https://it.wikipedia.org/wiki?curid=1708566", "title": "I liga 1982-1983", "text": "L'edizione 1982-83 della I liga vide la vittoria finale del Lech Pozna\u0144.\nCapocannoniere del torneo furono Miros\u0142aw Oko\u0144ski (Lech Pozna\u0144) e Miros\u0142aw T\u0142oki\u0144ski (), con 15 reti."}
{"id": "1708567", "revid": "293377", "url": "https://it.wikipedia.org/wiki?curid=1708567", "title": "I liga 1983-1984", "text": "L'edizione 1983-84 della I liga vide la vittoria finale del Lech Pozna\u0144.\nCapocannoniere del torneo fu W\u0142odzimierz Cio\u0142ek (), con 14 reti."}
{"id": "1708568", "revid": "339392", "url": "https://it.wikipedia.org/wiki?curid=1708568", "title": "Alfonso di Tolosa", "text": ""}
{"id": "1708569", "revid": "293377", "url": "https://it.wikipedia.org/wiki?curid=1708569", "title": "I liga 1984-1985", "text": "L'edizione 1984-85 della I liga vide la vittoria finale del G\u00f3rnik Zabrze.\nCapocannoniere del torneo fu Leszek Iwanicki (Motor Lublin), con 14 reti."}
{"id": "1708575", "revid": "1543377", "url": "https://it.wikipedia.org/wiki?curid=1708575", "title": "Elsevier", "text": "Elsevier, societ\u00e0 del gruppo Reed-Elsevier, \u00e8 il maggior editore mondiale in ambito medico e scientifico. Con sede ad Amsterdam, l'azienda \u00e8 presente in 24 paesi e impiega oltre 7.000 dipendenti.\nOrigini.\nElsevier prende il proprio nome e marchio dalla storica famiglia olandese di stampatori, editori e librai Elzevier, la cui attivit\u00e0 inizi\u00f2 nel 1580 a Leida. L'attuale casa editrice \u00e8 stata fondata nel 1880 ed \u00e8 la pi\u00f9 antica e la pi\u00f9 grande fra quelle risalenti a tale periodo.\nAzienda.\nL'azienda pubblica circa 20.000 testate, tra cui le riviste \"The Lancet\", \"Journal of Molecular Biology\", \"Cell\" e \"Tetrahedron Letters\", e libri scientifici classici come l\"'Anatomia del Gray\", il \"Dizionario medico Dorland\" e \"Malattie del cuore di Braunwald\". Elsevier, che impiega pi\u00f9 di 7.000 persone in pi\u00f9 di 70 uffici sparsi in 24 paesi, \u00e8 guidata dall'amministratore delegato Ron Mobed. Nel 2003 le sue pubblicazioni hanno costituito il 25% del mercato mondiale nella pubblicazione nei domini scientifici, tecnologico e medico.\nLe piattaforme di ricerca cui \u00e8 possibile accedere sono: \nIn Italia.\nIn Italia l'azienda era leader di mercato ed era rappresentata dalla controllata Elsevier Masson. Editava testate come \"Tempo Medico\", \"Giornale del Medico\", \"Dental Cadmos\", \"Il Giornale dell'Odontoiatra\", \"IOS\", oltre a riviste di argomento farmaceutico, come il \"Giornale del Farmacista\". A gennaio 2008 acquis\u00ec Edra SpA, societ\u00e0 editoriale specializzata nella comunicazione digitale e nei servizi per la sanit\u00e0. A marzo 2013 le attivit\u00e0 italiane in ambito comunicazione, editoria, formazione e servizi tra cui Medikey, Dica33, DoctorNews33, Farmacista33, Codifa, L'informatore Farmaceutico, OncoNews, MedicinaInterna33, Diabetologia33 e Dental Cadmos sono state acquisite da Edra LSWR S.p.A.\nControversie.\nCoinvolgimento nel commercio di armi.\nA partire dal marzo 2006 Reed Elsevier \u00e8 stata oggetto di pressioni provenienti dal mondo accademico e da associazioni contrarie al commercio di armi affinch\u00e9 cessasse il suo coinvolgimento in eventi e convegni su prodotti e tecnologie belliche, considerate incompatibili con l'importanza dell'azienda nel campo della pubblicazione scientifica in ambito medico. Il 1\u00ba giugno 2007 l'azienda ha annunciato la conclusione di ogni sua attivit\u00e0 di tal genere.\nPratiche editoriali controverse.\nIl 22 gennaio 2012 un gruppo di matematici universitari, nella cui disciplina il processo editoriale \u00e8 largamente a carico degli autori stessi, ha avviato una campagna di boicottaggio contro Elsevier chiamata The Cost of Knowledge, estesa a tutte le discipline scientifiche, affinch\u00e9 abbassi i prezzi delle riviste scientifiche e promuova l'accesso aperto. I ricercatori aderenti decidono di astenersi dal sottoporre propri articoli per la pubblicazione, di effettuare revisioni per articoli altrui e di prestare servizi editoriali per la casa olandese.\nElsevier ha annunciato una politica di per le riviste di matematica ed ha concesso libera disponibilit\u00e0 degli articoli pubblicati da pi\u00f9 di quattro anni su 14 riviste, sempre di matematica. Nel giugno 2014, la campagna di boicottaggio era ancora attiva, con pi\u00f9 di 14\u00a0mila firmatari."}
{"id": "1708582", "revid": "300067", "url": "https://it.wikipedia.org/wiki?curid=1708582", "title": "Patrick Mutombo", "text": "Giocatore di 197 centimetri, giocava nel ruolo di ala piccola ma anche di ala grande. Dalla stagione 2011-12 \u00e8 uno degli assistenti del coach George Karl ai Denver Nuggets, con il ruolo di \"Player Development Coordinator\", mentre un anno dopo \u00e8 stato promosso ad assistant coach.\nCarriera.\nIn giovane et\u00e0 si trasferisce dalla natia Africa presso Bruxelles, dove il padre trova lavoro in qualit\u00e0 di ricercatore universitario. Qui si appassiona alla pallacanestro, e dopo aver svolto la trafila delle giovanili negli Hannut St. Louis, nel 1998-99 arriva la sua prima esperienza in prima squadra con la maglia del Gilly.\nDecide poi di emigrare negli Stati Uniti per conciliare sport e studi. Trascorre i quattro anni del college (fino al 2002-03) a Denver presso il Metropolitan State College; in terra americana conoscer\u00e0 anche la sua futura moglie, congolese come lui.\nLe stagioni successive \u00e8 all'opera nel campionato italiano, vestendo in primis la casacca in Serie A della Pallacanestro Messina (2003-04, annata del fallimento della societ\u00e0 sicula). Dopo questa esperienza viene ingaggiato nel 2004-05 da Roseto, dove apporta poco pi\u00f9 di 7 punti a gara. La sua carriera nella massima serie prosegue giocando ad Avellino e Udine.\nA marzo 2007, una Ferrara in Legadue, ma lanciatissima verso la promozione in A, lo ingaggia per sostituire l'infortunato Oluoma Nnamaka.\nHa fatto parte della Nazionale del Belgio dal 2004 al 2006."}
{"id": "1708597", "revid": "466539", "url": "https://it.wikipedia.org/wiki?curid=1708597", "title": "Gabriele Gendotti", "text": "Biografia.\nConsegue la laurea in giurisprudenza all'universit\u00e0 di Zurigo nel 1980 e in seguito ottiene il brevetto di avvocato. Nel 1974 diventa presidente di Giovent\u00f9 Liberale Radicale Ticinese delle Tre valli ambrosiane. Nel 1983 lo studio dell'avvocato Bixio Celio (gi\u00e0 consigliere di Stato) a Faido dove \u00e8 eletto Consigliere comunale dal 1983 al 2000, poi deputato in Gran Consiglio dal 1987 al 1999, capogruppo del Partito Liberale Radicale Ticinese dal 1991 al 1999. Coniugato con Patrizia, padre di Tosca e Giacomo.\nNell'ottobre del 1999 viene eletto in Consiglio nazionale, dove diviene membro delle commissioni delle finanze e degli affari giuridici e dell'Autorit\u00e0 di vigilanza sulla NEAT, carica che ricopre fino al 22 agosto del 2000 quando succede a Giuseppe Buffi alla direzione del Dipartimento dell'istruzione e della cultura e dello sport in Consiglio di Stato, dove viene rieletto nel 2003. Presidente della Commissione permanente per la formazione generale dal 2002 al 2003. Membro del Consiglio di fondazione del Fondo nazionale svizzero per la ricerca scientifica dal 28 marzo 2003."}
{"id": "1708598", "revid": "1793900", "url": "https://it.wikipedia.org/wiki?curid=1708598", "title": "Monte Oxford (Nunavut)", "text": "Il monte Oxford \u00e8 una montagna situata sull'isola di Ellesmere, nel territorio del Nunavut, Canada, e fa parte della catena montuosa della Cordigliera Artica. "}
{"id": "1708601", "revid": "1793900", "url": "https://it.wikipedia.org/wiki?curid=1708601", "title": "Monte Asgard", "text": "Il monte Asgard \u00e8 una montagna appartenente alla Cordigliera Artica, situata nel territorio del Nunavut, Canada. Si presenta formato da due picchi di forma piatta, che sono la sommit\u00e0 di due torri separate. Si trova nell'Auyuittuq National Park, nella penisola di Cumberland sull'isola di Baffin. Il nome del picco \u00e8 Asgard, come il regno degli dei nella mitologia norrena. Asgard \u00e8 forse la pi\u00f9 famosa delle montagne dell'isola di Baffin.\nIl lato nord \u00e8 stato scalato per la prima volta nel 1953 da J. Weber, J. Marmet, e H. R\u00f6thlisberger, degli scienziati svizzeri, guidati dal canadese P. Baird.\nIl lato sud \u00e8 stato scalato per la prima volta nel 1971 da G. Lee, R. Wood, e P. Koch."}
{"id": "1708611", "revid": "963244", "url": "https://it.wikipedia.org/wiki?curid=1708611", "title": "\u00c6thelfrith di Bernicia", "text": ""}
{"id": "1708614", "revid": "729019", "url": "https://it.wikipedia.org/wiki?curid=1708614", "title": "Motomondiale 1987", "text": "La stagione 1987 \u00e8 stata la trentanovesima del motomondiale. Si disputarono 15 GP, con il ritorno delle gare in Argentina, Cecoslovacchia, Giappone e le novit\u00e0 Brasile e Portogallo (quest'ultimo si svolse per\u00f2 in Spagna: il circuito dell'Estoril che avrebbe dovuto ospitarlo, infatti, non era omologato per gare motociclistiche). Nel calendario iniziale era previsto anche il classico Gran Premio motociclistico del Belgio ma quest'anno venne annullato per il mancato adeguamento richiesto al circuito di Spa.\nDa questa stagione, inoltre, cambiarono le modalit\u00e0 di partenza: al posto della classica partenza \"a spinta\" (con motore spento) si pass\u00f2, per motivi di sicurezza, a una partenza con motori gi\u00e0 avviati.\nIl contesto.\nPer quanto riguarda i regolamenti in merito ai punteggi non vi furono modifiche; vennero peraltro anticipate alcune modifiche tecniche che sarebbero entrate in vigore dall'anno successivo.\nCon il ritorno del Gran Premio motociclistico del Giappone dopo 20 anni e con il fatto che le principali case motociclistiche erano dello stesso paese, si videro al via molti piloti locali, solitamente collaudatori delle suddette case, per i quali la partecipazione al gran premio di casa fu anche l'unica dell'anno.\nNell'intento di evitare quanto gi\u00e0 accaduto in passato, cio\u00e8 che una trasferta oltre oceano risultasse troppo onerosa per i team con il risultato di gare orfane dei maggiori protagonisti, al termine della stagione, in Sudamerica vennero organizzate due gare ravvicinate tra loro in cui gareggiarono solo le due classi maggiori. I risultati non furono per\u00f2 quelli sperati, con un numero ridotto di partenti in Brasile e contestazioni da parte dei piloti al circuito argentino sede della gara.\nLe classi di minor cilindrata e i sidecar furono presenti solo nelle gare europee, quindi con un calendario molto pi\u00f9 corto; per le due categorie di cilindrata superiore l'impegno temporale and\u00f2 cos\u00ec da marzo a ottobre mentre per le minori si limit\u00f2 al periodo fine aprile, met\u00e0 settembre.\nIn classe 500 Wayne Gardner riport\u00f2 il titolo alla Honda; il pilota australiano, riuscendo ad andare a punti in ogni GP, riusc\u00ec a superare Randy Mamola e il campione uscente Eddie Lawson, terzo nonostante cinque vittorie.\nNella classe 250, ritorno all'iride dopo cinque stagioni per Anton Mang su Honda; da segnalare nella quarto di litro anche la prima vittoria nel motomondiale (al GP di San Marino) della Aprilia, con Loris Reggiani.\nIn classe 125 Fausto Gresini, alfiere della Garelli, domin\u00f2 la stagione vincendo dieci degli undici appuntamenti in programma. Nella classe 80, secondo titolo consecutivo per Jorge Mart\u00ednez e la Derbi.\nNei sidecar, primo titolo per il britannico Steve Webster e per il motore Krauser 500.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nLa classe regina fu una delle due categorie presenti in tutte le occasioni; il campionato si disput\u00f2 pertanto su 15 prove.\nFurono solo tre i piloti a dividersi le vittorie: Wayne Gardner si impose in sette occasioni e ottenne anche il titolo iridato in sella alla Honda NSR 500; le restanti prove furono appannaggio di piloti alla guida della Yamaha YZR 500, con Randy Mamola che si impose in tre occasioni giungendo al secondo posto finale e Eddie Lawson (detentore del titolo l'anno precedente) che vinse i restanti cinque gran premi.\nSituazione invertita nella classifica costruttori, con la Yamaha che ottiene il titolo grazie a 204 punti, seconda la Honda con 186.\nIl Gran Premio motociclistico d'Olanda venne avversato dal maltempo e la gara venne interrotta e ripresa pi\u00f9 volte.\nFu questo anche l'ultimo anno continuativo di gare per l'ex iridato Freddie Spencer sulla Honda e, curiosamente, si vide per una volta ancora in corsa Kenny Roberts (altro pluriiridato); la sua partecipazione si limit\u00f2 per\u00f2 alle prove del Gran Premio motociclistico d'Italia perch\u00e9, pur essendosi qualificato, non prese il via alla gara.\nClasse 250.\nDopo la vittoria di Carlos Lavado e della Yamaha dell'anno precedente, nel 1987 la quarto di litro fu dominata dalla Honda che piazz\u00f2 cinque suoi piloti nelle prime cinque posizioni e ottenne 12 vittorie su 15 gare; le uniche altre vittorie furono due per Yamaha (con Lavado e con Martin Wimmer) e una per la Aprilia di Loris Reggiani. La classifica piloti vide ai primi due posti due piloti tedeschi, Anton Mang e Reinhold Roth, seguiti dallo spagnolo Sito Pons.\nAncora pi\u00f9 netta l'affermazione della Honda nella classifica costruttori, che con 208 punti totali sopravanza di 83 punti la Yamaha.\nClasse 125.\nEssendo passato il vincitore del titolo 1986, Luca Cadalora, alla classe di cilindrata superiore, il titolo venne facilmente ottenuto da Fausto Gresini sulla Garelli 125 GP, gi\u00e0 secondo l'anno precedente.\nIl suo dominio fu indiscutibile essendosi imposto in 10 delle 11 prove, mancando l\"'en plein\" solo a causa del ritiro nel Gran Premio motociclistico del Portogallo, ultima gara della stagione per questa classe.\nCome gi\u00e0 l'anno precedente, tutte le prime posizioni in classifica furono di piloti di nazionalit\u00e0 italiana: alle spalle del vincitore si piazzarono infatti il compagno di squadra Bruno Casanova, seguito a sua volta da Paolo Casoli su una Moto AGV (moto spinta da propulsore MBA con telaio della LCR, sviluppata grazie ai finanziamenti della AGV).\nVisti i risultati di Gresini, la Garelli \u00e8 riuscita ad aggiudicarsi il titolo mondiale riservato ai costruttori.\nIn vista dei nuovi regolamenti tecnici che dovevano entrare in vigore dal motomondiale 1988, durante la stagione Honda present\u00f2 per prima un nuovo modello con motore monocilindrico.\nClasse 80.\nLa classifica della classe di minor cilindrata del mondiale fu, almeno per le prime due posizioni, la stessa dell'anno precedente con i due piloti spagnoli Jorge Mart\u00ednez e Manuel Herreros a capeggiarla, entrambi in sella ad una motocicletta anch'essa spagnola, la Derbi.\nAlle loro spalle si piazzarono tre Krauser con quella condotta da Gerhard Waibel in terza posizione. Sull'arco delle 10 prove (la classe 80 fu anche quest'anno quella che ne disput\u00f2 il numero minore) le vittorie furono anch'esse divise solo tra Derbi e Krauser con la prima che ne ottenne 8 e la seconda le due restanti."}
{"id": "1708616", "revid": "599013", "url": "https://it.wikipedia.org/wiki?curid=1708616", "title": "Masao Azuma", "text": "Carriera.\nHa debuttato nel motomondiale al Gran Premio motociclistico del Giappone del 1996, anno in cui ha vinto il campionato giapponese classe 125. Dopo questo esordio avvenuto grazie ad una wild card e concluso peraltro con un 6\u00ba posto al traguardo, dall'anno successivo ha partecipato continuativamente ai gran premi.\nHa corso sempre in classe 125 sino al 2003 guidando sempre motociclette Honda. In totale ha partecipato a 110 gran premi conquistando 10 vittorie e raggiungendo come miglior risultato stagionale il terzo posto nel motomondiale 1999.\nAl termine della sua carriera agonistica \u00e8 restato nel mondo del motociclismo quale tecnico della Bridgestone per la quale ha seguito nel motomondiale 2007 il team Suzuki, passando nel 2008 a seguire quello della Ducati Corse."}
{"id": "1708619", "revid": "834", "url": "https://it.wikipedia.org/wiki?curid=1708619", "title": "Lingua divehi", "text": ""}
{"id": "1708623", "revid": "122204826", "url": "https://it.wikipedia.org/wiki?curid=1708623", "title": "Aspettative razionali", "text": "L'ipotesi di aspettative razionali afferma che gli individui usano le informazioni in modo efficiente, senza compiere errori sistematici nella formazione delle aspettative riguardanti le variabili economiche. Si utilizzano, in altri termini, tutte le informazioni di cui possono disporre e nel modo migliore possibile (si presuppone che gli agenti abbiano una buona conoscenza del funzionamento del sistema in cui operano e dei modelli di politica economica) al fine di elaborare le informazioni disponibili, per effettuare previsioni nelle scelte di politica economica. Si suppone, naturalmente, che il singolo individuo possa commettere errori, ma si ritiene altres\u00ec che la collettivit\u00e0 nel suo complesso non sbagli le previsioni e abbia aspettative corrette.\nL'ipotesi di razionalit\u00e0 era gi\u00e0 stata formulata dai teorici della scuola austriaca, la cui visione di fondo dell'economia e della politica economica \u00e8 la stessa dei sostenitori dell'ipotesi delle aspettative razionali.\nNel corso degli anni settanta, i limiti delle politiche economiche portano alcuni economisti a riconsiderare le premesse della macroeconomia. \nGli statunitensi Robert Lucas e Thomas Sargent, in particolare, hanno usato il concetto di aspettative razionali in ambito macroeconomico, bench\u00e9 il concetto fosse stato sviluppato in campo microeconomico da John Fraser Muth con il suo articolo \"Rational Expectations and the Theory of Price Movements\" del 1961.\nImplicazioni.\nCi\u00f2 implica che gli individui reagiranno rapidamente alle scelte di politica economica e, inoltre, chi decide la politica economica, secondo questo approccio, deve presumere che il pubblico si render\u00e0 presto conto del modo in cui opera una certa politica.\nI mercati, per i sostenitori delle aspettative razionali, si assumono essere sempre in equilibrio in quanto gli agenti economici determinano prezzi e salari in modo da massimizzare profitto e utilit\u00e0:\nAspettative razionali e curva di Phillips.\nLa teoria delle aspettative razionali \u00e8 stata usata per esempio da Milton Friedman per mettere in discussione la relazione inversa di lungo periodo tra inflazione e disoccupazione mostrata da Phillips nella celebre curva che porta il suo nome.\nLa curva di Phillips implica che si possa ridurre la disoccupazione e aumentare la produzione, pagando per\u00f2 il prezzo di una inflazione pi\u00f9 alta, e che la politica economica possa influenzare tali variabili: un aumento della quantit\u00e0 di moneta, per esempio, aumentando la domanda, fa diminuire la disoccupazione e aumentare la produzione, causando per\u00f2 un aumento dei prezzi.\nAlla fine del 1967 Friedman sostiene che l'aumento della quantit\u00e0 di moneta modificherebbe le aspettative sui prezzi. L'attesa di prezzi in crescita lascerebbe immutata la domanda reale e provocherebbe un aumento delle richieste salariali. La domanda non aumenterebbe e neppure la produzione, lasciando immutata la disoccupazione. La politica economica e in particolare la politica monetaria sarebbero perci\u00f2 inutili, incapaci di causare variazioni della produzione, della domanda e della disoccupazione.\nCuriosit\u00e0.\nJohn Kenneth Galbraith nel romanzo \"Il professore di Harvard\" fa elaborare al protagonista un indice delle \"aspettative irrazionali\" grazie al quale egli prevede le bolle speculative e specula sul loro scoppio. Si tratta di un modo curioso usato dall'economista americano per sottolineare lo scarso credito goduto (a suo giudizio) dall'ipotesi delle aspettative razionali dominante in accademia."}
{"id": "1708624", "revid": "1543377", "url": "https://it.wikipedia.org/wiki?curid=1708624", "title": "Giovanni Salghetti Drioli", "text": "Biografia.\nAvvocato, dal 1973 lavora presso la provincia autonoma di Bolzano, di cui \u00e8 diventato vicedirettore generale nel 1975. Andr\u00e0 poi in pensione nel 2007.\nTra il 1988 e il 1989 \u00e8 stato commissario del comune di Bolzano in seguito all'annullamento delle elezioni comunali del 1985, vinte da Marcello Ferrari, deciso dal Consiglio di Stato nell'agosto del 1988.\nDal 1995 al 2005 torna al comune di Bolzano, questa volta come sindaco, venendo eletto per due mandati consecutivi con una coalizione di centrosinistra. Nel 2001 si impegna pubblicamente per la rinominazione di Piazza della Vittoria in \"Piazza della Pace\", ma l'azione viene bloccata nel 2002 da un referendum consultivo promosso dalle Destre. Nel 2005 \u00e8 nuovamente candidato ma viene sconfitto per 7 voti al ballottaggio dall'esponente del centrodestra Giovanni Benussi che per\u00f2 non riesce a formare una giunta e decade. Lo stesso anno verr\u00e0 eletto Luigi Spagnolli, di nuovo del centrosinistra.\nNel 2006 viene nominato da Linda Lanzillotta, ministro per gli affari regionali del Governo Prodi II, nella Commissione dei Sei. Nel 2013 viene nominato presidente del Teatro Stabile di Bolzano."}
{"id": "1708627", "revid": "1819104", "url": "https://it.wikipedia.org/wiki?curid=1708627", "title": "Gomamon", "text": " \u00e8 un Digimon di livello intermedio del media franchise giapponese \"Digimon\", che comprende anime, manga, giocattoli, videogiochi, carte collezionabili e altri media.\n\"Gomamon\" \u00e8 il nome che condividono tutti i membri di questa particolare specie Digimon. Ci sono numerosi Gomamon diversi che appaiono in varie serie anime e manga di Digimon.\nL'apparizione pi\u00f9 conosciuta di Gomamon \u00e8 quella nell'anime \"Digimon Adventure\" come Digimon partner di Joe Kido.\nIl Gomamon di \"Digimon Adventure\" appare anche nella serie sequel \"Digimon Adventure 02\" e in tutti i film relativi ad \"Adventure\" e \"Adventure 02\". Compare, inoltre, in \"Digimon Adventure tri.\" e \"\".\n\u00c8 un Digimon acquatico, somigliante ad una foca.\nGomamon \u00e8 doppiato in giapponese da Junko Takeuchi e in italiano da Davide Lepore in \"Adventure\", \"Adventure 02\" e in \"Last Evolution Kizuna\" e da Gianluca Crisafi in \"Fusion Battles\".\nAspetto e caratteristiche.\nIl nome \"Gomamon\" deriva parzialmente dalla parola giapponese \"gomafu\", che significa \"foca\", e dal suffisso \"-mon\" (abbreviazione di \"monster\") che tutti i Digimon hanno alla fine del loro nome. \"Gomamon\" significa quindi \"mostro simile ad una foca\".\nGomamon \u00e8 una creatura simile ad una giovane foca bianca senza naso, con occhi verdi e lunghe orecchie e coda. Ha un muso sinuoso a forma di W con due denti che ne fuoriescono. Ha dei segni viola su buona parte del suo corpo ed una criniera rosso-arancione che termina sul retro della testa del Digimon. Ha grandi artigli visibili che usa per il combattimento contro altri Digimon quando \u00e8 furioso. Con questi pu\u00f2 spaccare un blocco spesso di ghiaccio con un solo colpo.\nLa sua calda pelliccia gli permette di vivere in ambienti anche estremamente freddi. Gomamon \u00e8 un Digimon molto affidabile, ma tende a prendere la vita troppo poco sul serio e ad immischiarsi in ogni affare si imbatta. Ha la facolt\u00e0 di comprendere ed impartire ordini ai pesci comuni.\nApparizioni.\nGomamon appare per la prima volta come Bukamon, rincorrendo Joe Kido e cercando apparentemente di farselo amico, anche se il ragazzo sembra inizialmente spaventato. Bukamon presto digievolve Gomamon durante la battaglia contro Kuwagamon, e quando i Digiprescelti cadono dalla rupe dopo l'attacco di Kuwagamon \u00e8 Gomamon a salvare il gruppo, usando i suoi Pesci d'Assalto per creare una sorta di zattera fatta di pesci che li trasporta sulla riva del fiume in cui i ragazzi sono caduti. Con il proseguire della serie, Gomamon digievolve in altre forme pi\u00f9 forti per aiutare i Digiprescelti.\nNella serie Gomamon \u00e8 un po' il burlone del gruppo, provvedendo spesso ad alleggerire le situazioni con un po' di umorismo. All'inizio questo suo atteggiamento non riscontrava molto successo in Joe, sempre troppo serio. Tuttavia i due diventano buoni amici poich\u00e9 Gomamon dimostra a Joe che l'essere serio tutto il tempo non \u00e8 la cosa migliore da fare, e che alcune cose nella vita necessitano di essere affrontate con ironia.\nIn \"Adventure 02\" Gomamon compare con un ruolo minore. \u00c8 uno dei Digimon che danno il loro aiuto ai nuovi Digiprescelti. Verso la fine della serie Gomamon torna nel mondo reale come alleato per aiutare i numerosi Digimon entrati a loro volta nel mondo reale. Insieme a Joe, Cody e Armadillomon, Gomamon si reca in Australia, dove lui e gli altri raggruppano i Digimon arrivati l\u00ec e li rispediscono a Digiworld. Viene successivamente visto murare il Digivarco di Hikarigaoka e nella battaglia finale contro MaloMyotismon.\nIn \"Digimon Adventure tri.\", Gomamon, insieme agli altri Digimon e ai Digiprescelti della prima generazione, ritorna tra i protagonisti. Nel primo film della serie, infatti, i Digiprescelti sono chiamati a difendere il mondo reale dagli attacchi di Digimon infetti. Joe, per\u00f2, \u00e8 impegnato con lo studio ed \u00e8 in difficolt\u00e0 nella preparazione degli esami di ammissione e non intende tornare a combattere. Gomamon si trasferisce a casa sua. Nel secondo film, sentendosi un peso per Joe, lo abbandona, trasferendosi con gli altri Digimon nello studio di Koushiro (Izzy). I due successivamente hanno un'accesa discussione al festival scolastico e si separano. Mentre Joe sta tornando a casa, Ken Ichijouji, nelle vesti dell'Imperatore Digimon, attraverso una distorsione, rapisce Meicoomon. Gomamon, senza paura, segue Palmon e Leomon nella distorsione per andare in soccorso del nuovo compagno. L'Imperatore ha dalla sua Imperialdramon, in versione oscura, e Gomamon, non potevo digievolvere senza Joe, \u00e8 in seria difficolt\u00e0. Hikari (Kari) intanto raggiunge Joe e gli fa notare quanto anche Gomamon abbia i suoi stessi dubbi, ma che loro due sono stati scelti insieme come partner. Joe ritorna a sostenere incondizionatamente Gomamon che, cos\u00ec, per la prima volta, megadigievolve Vikemon, riuscendo, insieme a Leomon e Rosemon, a sconfiggere Imperialdramon.\nAltre forme.\nIl nome \"Gomamon\" si riferisce solo alla forma di livello intermedio di questo Digimon. Durante la serie, Gomamon riesce a digievolvere in un certo numero di forme pi\u00f9 potenti, ognuna con nome ed attacchi speciali diversi. Tuttavia, il livello intermedio \u00e8 la sua forma di preferenza, nonch\u00e9 quella in cui passa la maggior parte del tempo, a causa della pi\u00f9 alta quantit\u00e0 di energia richiesta per rimanere ad un livello pi\u00f9 alto.\nPichimon.\n \u00e8 la forma al livello primario di Gomamon. Il nome \"Pichimon\" viene dalla parola giapponese \"pichipichi\", che indica un pesce che saltella. Il suo nome significa quindi \"mostro che somiglia ad un pesce che saltella\".\n\u00c8 uno dei Digimon pi\u00f9 piccoli ed ha la forma di un pesce con due pinne, due lunghe antenne ed occhi rossi. Sulla schiena presenta una serie di protuberanze allineate.\nPichimon appare in \"Adventure\" durante un flashback di quando i Digimon prescelti si schiusero dalle loro Digiuova.\nBukamon.\n \u00e8 la forma al livello primo stadio di Gomamon. Il suo nome giapponese, Pukamon, deriva dall'onomatopea giapponese \"pukapuka\", che indica il suono del fluttuare. \"Bukamon\" significa quindi \"mostro che fluttua\". In malese \"buka\" significa anche \"aperto\".\nBukamon \u00e8 un Digimon che assomiglia ad un piccolo drago marino grigio. Ha petto e stomaco bianchi, occhi blu ed un alto ciuffo di capelli rosso-arancioni in testa. Tenendo fede al suo nome si muove fluttuando nell'aria, anche se probabilmente, date le lunghe pinne e la coda, \u00e8 perfettamente in grado di nuotare.\nJoe incontra il suo Digimon partner Bukamon quando arriva per la prima volta a Digiworld. Bukamon presto digievolve in Gomamon per proteggere Joe dall'attacco di un Kuwagamon. Dopo questo evento, Gomamon regredisce al livello primo stadio solamente quando dedigievolve da Zudomon.\nIkkakumon.\n \u00e8 un Digimon acquatico e la Digievoluzione al livello campione di Gomamon. Il suo nome viene dalla parola giapponese \"ikkaku\", che significa \"corno singolo\". \"Ikkakumon\" significa, quindi, \"mostro dal singolo corno\".\n\u00c8 una grande e pelosa creatura simile ad un tricheco, con occhi azzurri, un corno nero sulla testa e tre artigli rossi ad ogni zampa. \u00c8 un nuotatore molto abile. La sua bianca pelliccia pu\u00f2 sopportare la pi\u00f9 fredda delle temperature.\nGomamon digievolve per la prima volta in Ikkakumon per proteggere Joe da un Unimon, posseduto da un Ingranaggio Nero. Da allora, Ikkakumon combatte contro diversi nemici come Devimon, Etemon e gli scagnozzi di Myotismon. Oltre che in battaglia, la mole e l'abilit\u00e0 natatoria di Ikkakumon servono anche a trasportare i Digiprescelti attraverso specchi d'acqua.\nQuando l'Imperatore Digimon mette in atto i suoi piani di conquista del mondo digitale, Gomamon aiuta i nuovi ragazzi apparendo per combattere Ebidramon, MegaSeadramon e anche BlackWarGreymon.\nZudomon.\n \u00e8 un Digimon acquatico e forma al livello evoluto di Gomamon. Il suo nome viene dalla parola giapponese \"zudon\", che indica il rumore di un battito sordo. \"Zudomon\", quindi, si pu\u00f2 tradurre come \"mostro che colpisce in modo sordo\".\nAssomiglia ad un enorme tricheco grigio ed arancione con indosso un guscio di tartaruga verde con grossi spuntoni; solitamente porta con s\u00e9 un grosso martello di metallo Digiclonoide; il corno color avorio presente sulla sua testa pu\u00f2 assorbire elettricit\u00e0. La presenza del martello e la capacit\u00e0 del Digimon di assorbire elettricit\u00e0 possono facilmente costituire una citazione del dio nordico del tuono, Thor. Il fatto che la sua prima battaglia sia contro MegaSeadramon, facilmente rimandabile al leggendario serpente marino J\u00f6rmungandr, rafforzano questa ipotesi.\nZudomon compare per la prima volta il 3 agosto 1999 quando Myotismon isola Odaiba dal resto di Tokyo cos\u00ec da permettere ai suoi tirapiedi di radunarne la popolazione. Sulla strada di Odaiba, passando per la Baia di Tokyo sul dorso di Ikkakumon, Joe e TK incontrano un MegaSeadramon mentre attraversano il Rainbow Bridge. Joe capisce di dover anteporre il benessere di TK al proprio e lo salva dall'affogamento, a costo della propria vita. Ci\u00f2 permette alla sua Digipietra di brillare, cos\u00ec da far superdigievolvere Ikkakumon in Zudomon, che salva Joe, sconfigge MegaSeadramon, libera Wizardmon e viene coinvolto nella battaglia finale contro Myotismon stesso. Zudomon diventa un alleato necessario per combattere i Padroni delle Tenebre, MetalEtemon e Apokarimon.\nQuando Joe usa il potere della sua Digipietra per liberare i Digimon Supremi, Gomamon perde il potere di diventare Zudomon. Ci\u00f2 fino a tre anni pi\u00f9 tardi, quando, il giorno di Natale, Gomamon e gli altri Digimon della generazione originale ricevono un incremento di potere da uno dei dodici Digicuori Iridescenti di Azulongmon. Zudomon, insieme a Submarimon e ai loro partner umani, va a Sydney per aiutare i Digiprescelti australiani e dell'Oceano Pacifico con il caos causato da diversi Digimon acquatici. Tuttavia, durante il combattimento contro SkullSatamon delle Armate di Demon, Zudomon, dopo essere stato sconfitto insieme agli altri Digimon di livello evoluto, regredisce al livello intermedio a causa della troppa energia consumata per la permanenza troppo prolungata nel mondo reale.\nVikemon.\n \u00e8 la forma al livello mega di Gomamon. Il suo nome e il suo aspetto si ispirano ai guerrieri vichinghi.\nVikemon \u00e8 un tricheco antropomorfo simile ad un vichingo con un elmo a 2 corna, armato di 2 palle di ferro attaccate negli scudi posti nelle sue spalle.\nVikemon compare per la prima volta nella serie \"Digimon Adventure tri.\", ambientata nel 2005, quando l'Imperatore Digimon rapisce Meicoomon. Secondo Koushiro (Izzy), la digievoluzione, insieme a quella di Rosemon, \u00e8 preannunciata da una misteriosa profezia che egli ha ricevuto via mail. La digievoluzione al livello mega \u00e8 comunque avvenuta solo quando Joe si \u00e8 liberato da tutti i suoi dubbi, fornendo a Gomamon il proprio sostegno incondizionato. Vikemon, insieme a Rosemon e Leomon, riuscir\u00e0 a sconfiggere Imperialdramon in versione oscura, liberando Meicoomon.\nCharacter song.\nGomamon ha l\"'image song\" \"Muteki na Bataashi\" (\"Un invincibile calcio fluttuante\") e un'altra con Joe (Masami Kikuchi) chiamata \"Sora wo Kurooru\" (\"Nuota per il cielo\"). In \"Digimon Adventure Tri.\" ne possiede una seconda, intitolata \"You can\".\nAccoglienza.\nTwinfinite ha classificato Gomamon come il quarto miglior Digimon dei Digiprescelti originali. Jeremy Gill di ReelRundown ha classificato Vikemon come l'ottava miglior Megadigievoluzione dei Digimon originali. Honey's Anime ha considerato Gomamon come l'ottavo personaggio pi\u00f9 adorabile della serie."}
{"id": "1708635", "revid": "15328420", "url": "https://it.wikipedia.org/wiki?curid=1708635", "title": "Hatfield Chase", "text": ""}
{"id": "1708636", "revid": "484362", "url": "https://it.wikipedia.org/wiki?curid=1708636", "title": "Monte Qiajivik", "text": "Il monte Qiajivik \u00e8 la pi\u00f9 alta montagna delle regioni settentrionali dell'isola di Baffin, nel territorio del Nunavut, Canada. \u00c8 parte delle Baffin Mountains che a loro volta fanno parte della catena montuosa della Cordigliera Artica.\nHa un'altezza di 1.963 metri sul livello del mare. La prima scalata fu compiuta l'8 maggio 1994."}
{"id": "1708651", "revid": "599013", "url": "https://it.wikipedia.org/wiki?curid=1708651", "title": "Clessidra (disambigua)", "text": ""}
{"id": "1708653", "revid": "1305772", "url": "https://it.wikipedia.org/wiki?curid=1708653", "title": "Hourglass", "text": ""}
{"id": "1708657", "revid": "1573940", "url": "https://it.wikipedia.org/wiki?curid=1708657", "title": "Kapiri Mposhi", "text": "Kapiri Mposhi \u00e8 un ward dello Zambia, parte della Provincia Centrale e capoluogo del distretto omonimo.\nSi trova a nord di Lusaka, sulla Great North Road. \u00c8 uno snodo ferroviario di rilievo, essendo collegata a Kitwe, Lusaka e Livingstone (dalla ferrovia Zambia Railways) e a Dar es Salaam (dalla ferrovia TAZARA)."}
{"id": "1708658", "revid": "712828", "url": "https://it.wikipedia.org/wiki?curid=1708658", "title": "Ten (Lam\u00f9)", "text": ""}
{"id": "1708664", "revid": "767487", "url": "https://it.wikipedia.org/wiki?curid=1708664", "title": "\u00c9ric H\u00e9lary", "text": "La sua carriera comprende monoposto da formula, Sport prototipi e vetture Turismo. Egli ha vinto il campionato francese di Formula 3 nel 1990 ma \u00e8 pi\u00f9 noto per la sua vittoria alla 24 Ore di Le Mans nel 1995.\nCarriera monoposto.\nLa carriera sportiva di H\u00e9lary inizia in modo convenzionale, con un periodo di kart tra il 1981 e il 1984. Pass\u00f2 poi alla Formula Ford francese nel 1987 e vinse il titolo l'anno seguente, poi progred\u00ec nella Formula 3 francese nel 1989 e vinse quel titolo nel secondo anno. La sua carriera nelle monoposto termin\u00f2 nella Formula 3000.\nCategoria Sport.\nH\u00e9lary ha partecipato alle gare sport nella Spyder cup Peugeot nel 1992, assicurandosi il titolo piloti nel 1993. Lo stesso anno ha debuttato nella 24 Ore di Le Mans su Peugeot 905, assieme a Christophe Bouchut e Geoff Brabham vincendo la gara.\nDopo un periodo con le vetture Turismo, torna alle gare endurance nel campionato FIA GT nel 1996, guidando una Chrysler Viper.\nNel 2007 \u00e8 stato nuovamente ingaggiato dalla Peugeot come pilota collaudatore della Peugeot 908.\nCategoria Turismo.\nH\u00e9lary fece il debutto nelle auto Turismo nella campionato francese superturismo nel 1994, guidando per la Opel. Si adatt\u00f2 bene e termin\u00f2 in quarta posizione, poi si piazz\u00f2 secondo nella stagione 1997.\nTrascorse il restante 1997 lavorando come pilota test per la squadra Super Tourenwagen cup BMW in Germania e dopo ritorn\u00f2 alla Opel per due anni di corse nel 1998 e 1999.\nQuando il Deutsche Tourenwagen Masters (DTM) fu riproposto nel 2000, H\u00e9lary continu\u00f2 con la Opel. Fece poi un'altra comparsa nel DTM nel 2002 prima di tornare al campionato Superturismo per una terza stagione nella quale si classific\u00f2 quarto. Nel 2005 ha gareggiato per la quarta volta nel Superturismo e due gare nel campionato World Touring."}
{"id": "1708666", "revid": "110157", "url": "https://it.wikipedia.org/wiki?curid=1708666", "title": "Chiesa dei Santi Quirico e Giulitta (Melide)", "text": "La chiesa parrocchiale dei Santi Quirico e Giulitta \u00e8 un luogo di culto cattolico che si trova a Melide, sulla sponda destra del Ceresio.\nStoria.\nRecenti scavi archeologici hanno evidenziato che l'origine della struttura \u00e8 da ricercarsi nel VII secolo. Nel IX secolo venne ampliata in una chiesa absidata, nell'XI secolo venne ampliata verso ovest e si costru\u00ec il campanile. Nel 1525 infine la chiesa venne completamente ricostruita. Nel 1834 venne costruito il coro.\nDescrizione.\nArte e architettura.\nLa chiesa ha una pianta a tre navate, sovrastate da una volta a botte (quella centrale) e a crociera (quelle laterali). Le due cappelle che si aprono ai lati della navata orientale sono sormontate ognuna da una cupola.\nOrgano a canne.\nSull'apposita cantoria in controfacciata, si trova l'organo a canne Mascioni \"opus 1174\", costruito nel 2006.\nLo strumento, a trasmissione integralmente meccanica, ha due tastiere di 56 note ciascuna ed una pedaliera concava di 30. La sua mostra \u00e8 formata da 29 canne del registro di \"Principale 8'\" con bocche a mitria allineate, disposte in una cuspide centrale di cinque canne e due ali laterali di dodici disposte in campi di nove, verso l'esterno, e di tre, verso l'interno."}
{"id": "1708675", "revid": "1888309", "url": "https://it.wikipedia.org/wiki?curid=1708675", "title": "Palazzo Gallio (Gravedona)", "text": "Palazzo Gallio (noto anche come Palazzo delle Quattro Torri\"\") \u00e8 una dimora cardinalizia che si trova a Gravedona, in provincia di Como.\nStoria.\nLa dimora venne fondata sul luogo ove sorgeva una fortificazione altomedievale, oggi non pi\u00f9 esistente, dal cardinale e segretario di Stato al soglio pontificio Tolomeo Gallio, che ebbe il territorio delle Tre Pievi in feudo da Filippo II tra il 1579 e il 1580\"\". La paternit\u00e0 del progetto, per molto tempo attribuita a Pellegrino Tibaldi \u00e8 pi\u00f9 probabilmente di Giovanni Antonio Piotti (attivo anche alla villa Pliniana di Torno e nei restauri della basilica comasca di Sant'Abbondio). \nLa posa della prima pietra \u00e8 datata tra il 1586 e il 1587\"\", e la sua costruzione viene attribuita dallo storico Giuseppe Maria Stampa nelle sue \"Notizie storiche\" al \"magistro\" Giacomo Curti di Gravedona. L'edificio venne per\u00f2 ultimato dopo il 1607, anno della morte del cardinale, che non pot\u00e9 quindi mai abitarvi.\nPalazzo Gallio pass\u00f2 ai nipoti del Cardinale, i duchi d'Alvito, ma non fu mai utilizzato come residenza vera e propria. La costruzione fu completata nel 1620. \nDurante l'occupazione da parte dei francesi e degli spagnoli fu utilizzato come ospedale, e durante la guerra che nel 1636 vide contrapposti proprio gli schieramenti di queste due potenze europee venne incendiato da Enrico II di Rohan. \nNel XVIII secolo il palazzo era dotato di un giardino formale, trasformato in un giardino all'inglese durante l'Ottocento. \nAll'inizio del XIX secolo, il palazzo fu ceduto a privati che ne adibirono una porzione a filanda.\nPalazzo Gallio \u00e8 oggi sede della Comunit\u00e0 Montana Valli del Lario e del Ceresio ed \u00e8 inserito nella lista dei Monumenti Nazionali.\nDescrizione.\nLa villa \u00e8 una solida mole quadrata che nelle quattro torri angolari ricorda l'antica vocazione castellana del luogo, mentre nelle due logge aperte sulle facciate verso il lago e verso monte si inserisce nella tradizione delle ville rinascimentali. I vani interni si articolano attorno ad un grande salone centrale, che partendo dalle logge attraversa l'edificio per tutta la sua lunghezza.\nIl palazzo era circondato da un giardino citato fin dal 1500 per le rare essenze, che attualmente si distende verso monte, ed e caratterizzato dalla presenza di numerosi alberi di camelia. A questo proposito, ogni anno, la settimana precedente la Pasqua, nel Palazzo e nel giardino si tiene la \"Mostra delle Camelie\".\nBibliografia.\nCastelli del Lago di Como"}
{"id": "1708677", "revid": "339392", "url": "https://it.wikipedia.org/wiki?curid=1708677", "title": "Valgarv", "text": ""}
{"id": "1708678", "revid": "298229", "url": "https://it.wikipedia.org/wiki?curid=1708678", "title": "Contee del Maine", "text": "Liste delle 16 contee del Maine, negli Stati Uniti d'America:"}
{"id": "1708679", "revid": "1868193", "url": "https://it.wikipedia.org/wiki?curid=1708679", "title": "Millennium", "text": ""}
{"id": "1708680", "revid": "14691", "url": "https://it.wikipedia.org/wiki?curid=1708680", "title": "Dar es Salaam University", "text": ""}
{"id": "1708681", "revid": "14691", "url": "https://it.wikipedia.org/wiki?curid=1708681", "title": "University of Dar es Salaam", "text": ""}
{"id": "1708683", "revid": "729019", "url": "https://it.wikipedia.org/wiki?curid=1708683", "title": "Motomondiale 1988", "text": "La stagione 1988 \u00e8 stata la quarantesima del motomondiale; il numero di prove fu lo stesso di quello dell'anno precedente con 15 gran premi disputati in 3 continenti. Contemporaneamente al motomondiale la Federazione Motociclistica Internazionale cominci\u00f2 ad organizzare anche il campionato mondiale Superbike che ebbe quest'anno la sua prima edizione.\nIl contesto.\nRestato invariato dalla stagione 1969, a partire da quest'anno venne modificato il sistema di punteggio che ora premiava i primi 15 classificati. Al pilota vincitore venivano assegnati 20 punti e a quelli a seguire rispettivamente 17, 15, 13, 11 fino al 5\u00ba posto; i posti dal 6\u00ba al 15\u00ba ricevevano da 10 a 1 punto a decrescere. Tra le conseguenze di questa modifica si pu\u00f2 notare un aumento del numero dei piloti presenti nella classifica generale ma d'altra parte iniziarono ad aumentare i casi in cui non tutti i punti disponibili per la singola prova fossero assegnati, questo a causa di un numero ridotto di piloti arrivati a tagliare il traguardo.\nIl calendario di quest'anno inizi\u00f2 con due trasferte extra-europee, inizialmente con il Gran Premio motociclistico del Giappone, seguito da quello degli Stati Uniti (tornato in calendario dopo pi\u00f9 di 20 anni); entrambe le trasferte, riservate in ogni caso solo alle due maggiori categorie, erano piuttosto onerose, in particolare per i team e i piloti privati europei che vi parteciparono in misura molto ridotta. Se nel caso del Giappone tale mancanza venne compensata dalla presenza di numerosi piloti locali, nel caso degli Stati Uniti si ebbero in classe 500: 30 iscritti, 22 qualificati per la partenza e 11 arrivati a traguardo.\nDopo le 12 prove in territorio europeo, in cui gareggiarono anche le classi di minor cilindrata e le motocarrozzette, il calendario prevedeva nuovamente la doppia trasferta sudamericana in Brasile e Argentina; il secondo dei gran premi, quello d'Argentina venne per\u00f2 annullato prima del suo svolgimento poich\u00e9 non erano stati completati i lavori di messa in sicurezza dell'autodromo di Buenos Aires. Anche in questa trasferta si fecero notare gli stessi problemi gi\u00e0 avvenuti per quella in nordamerica: nella classe 500 vi furono 20 partenti e solo 13 piloti giunsero al traguardo.\nTerzo mondiale per Eddie Lawson in classe 500, ottenuto dopo una dura lotta con Wayne Gardner. Buone le prestazioni dei debuttanti Wayne Rainey (terzo) e Kevin Schwantz (ottavo, ma con due GP vinti). Dopo anni di scarse prestazioni, si fece notare la Cagiva, portata da Randy Mamola al 12\u00ba posto nella classifica finale con alcuni piazzamenti a podio.\nIn classe 250, vittoria dello spagnolo Sito Pons, che sconfisse la concorrenza del connazionale Juan Garriga (ex pilota della Cagiva 500).\nIn classe 125 (classe che da questa stagione vedeva limitato a uno il numero dei cilindri dei motori) vittoria di Jorge Mart\u00ednez su Derbi (mentre la Garelli, dominatrice delle annate precedenti, ebbe una stagione disastrosa: Fausto Gresini, campione in carica, fu 21\u00ba, mentre il compagno di team Luis Miguel Reyes fu 14\u00ba); la stessa accoppiata moto-pilota vinse, oltre alla ottavo di litro, anche la classe 80. Nei sidecar, secondo titolo per Steve Webster, di misura su Rolf Biland.\nIn 125, per la prima volta nella storia del mondiale (escludendo le passeggere dei sidecar), and\u00f2 a punti una donna: la finlandese Taru Rinne, quattordicesima al GP di Francia e trentasettesima nella classifica finale, a pari merito con Stefan D\u00f6rflinger.\nCuriosamente c'\u00e8 anche da notare che tra il 24 aprile e il 1\u00ba maggio si svolsero due Gran Premi nella stessa nazione, in Spagna, il primo come GP di Spagna, il secondo in sostituzione del GP del Portogallo che la Federazione Motociclistica portoghese aveva rinunciato a organizzare e a cui venne dato il nome di Gran Premio \"Expo 92\" per ricordare appunto la Expo '92 Siviglia. In quest'occasione, al termine delle prove ufficiali Biland riusc\u00ec ad ottenere un tempo pi\u00f9 basso di quello di Lawson, era la prima volta in cui un sidecar girava pi\u00f9 veloce di una 500.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nClasse 500.\nUna delle due categorie presenti in tutte le occasioni, la classe regina, dopo l'effettuazione di 15 gran premi vide primeggiare tra i piloti Eddie Lawson su Yamaha YZR 500 (gi\u00e0 iridato due anni prima). Lawson, vincitore in 7 occasioni, precedette in classifica Wayne Gardner su Honda NSR 500 (detentore del titolo dell'anno precedente) che si impose in 4 occasioni e Wayne Rainey nuovamente su Yamaha. La stessa Yamaha vinse il titolo riservato ai costruttori.\nIn occasione della seconda prova stagionale, il Gran Premio motociclistico degli Stati Uniti d'America, non vennero assegnati tutti i punti disponibili essendo arrivati al traguardo solamente 11 piloti; la stessa cosa accadde anche nell'ultima gara del calendario, il Gran Premio motociclistico del Brasile, dove all'arrivo furono solo in 13.\nA fine stagione il vincitore del titolo Lawson comunic\u00f2 il suo trasferimento dalla Yamaha alla Honda.\nClasse 250.\nCon il detentore del titolo Anton Mang in difficolt\u00e0 durante l'anno, nonostante la vittoria nella gara inaugurale della stagione, che dovette accontentarsi dell'ottavo posto finale (ritirandosi definitivamente dalle competizioni alla fine dell'anno), lo scettro pass\u00f2 al pilota spagnolo Sito Pons anche lui con una Honda NSR 250, gi\u00e0 terzo l'anno precedente. La lotta per il titolo si svilupp\u00f2 tra piloti Honda e piloti Yamaha che si divisero le vittorie in tutte e 15 le prove disputate.\nAl secondo posto arriv\u00f2 Juan Garriga su Yamaha YZR 250 che ottenne anche tre successi (contro i 4 del vincitore del titolo), seguito dalla Honda di Jacques Cornu con due vittorie. Anche un altro pilota ottenne due vittorie, fu Luca Cadalora su Yamaha che giunse al sesto posto finale.\nLe stesse due case motociclistiche che si contesero il titolo piloti, si contesero anche quello dei costruttori, con identico esito la Honda giunse prima con 285 punti e Yamaha seconda a 246.\nClasse 125.\nL'ottavo di litro vide il suo calendario ridotto e limitato alle gare europee svoltesi tra fine aprile e fine agosto; vennero corse 11 prove.\nLa classifica vide primeggiare Jorge Mart\u00ednez su Derbi davanti alle Honda di Ezio Gianola e Hans Spaan. Il vincitore del titolo iridato si impose in 9 degli 11 gran premi lasciando molto poco ai suoi avversari con Gianola che si impose nelle due restanti prove.\nAnaloga situazione si ebbe anche nella graduatoria costruttori, con la Derbi che vinse il titolo con 210 punti, contro i 191 della Honda.\nClasse 80.\nLa classe di minor cilindrata del mondiale fu anche l'unica in cui il detentore del titolo precedente riusc\u00ec a bissare il successo, Jorge Mart\u00ednez dopo quello della classe 125 ottenne il secondo titolo della stagione, il terzo consecutivo nella classe e il quarto complessivo della sua carriera. Come nella categoria superiore il suo dominio fu quasi incontrastato avendo vinto anche 6 delle 7 prove di cui era composto il calendario della 80 (partendo in ogni occasione anche dalla pole position).\nAl secondo posto giunse il suo compagno di squadra alla Derbi, nonch\u00e9 connazionale, \u00c0lex Crivill\u00e9 e al terzo la Krauser condotta da Stefan D\u00f6rflinger, quest'ultimo ottenne l'unica vittoria sfuggita a Martinez (D\u00f6rflinger era anche l'unico altro pilota ad essersi aggiudicato titoli in questa classe, giunta solo alla sua quinta edizione)."}
{"id": "1708688", "revid": "102429886", "url": "https://it.wikipedia.org/wiki?curid=1708688", "title": "Contee del Maryland", "text": "Le contee del Maryland sono rette da un \"Esecutore di contea\" e un \"Consiglio di contea\" eletti dai cittadini. La legge statale attribuisce fortissimi poteri alle contee, disincentivando la formazione di comuni, che infatti non avviene nelle contee di Howard e Baltimora.\nLa citt\u00e0 di Baltimora \u00e8 staccata dalla relativa contea e si gestisce da s\u00e9.\nLista.\nLista delle 23 contee e una citt\u00e0 indipendente del Maryland, negli Stati Uniti d'America:"}
{"id": "1708692", "revid": "869710", "url": "https://it.wikipedia.org/wiki?curid=1708692", "title": "Ikkakumon", "text": ""}
{"id": "1708694", "revid": "1149807", "url": "https://it.wikipedia.org/wiki?curid=1708694", "title": "Zudomon", "text": ""}
{"id": "1708696", "revid": "1149807", "url": "https://it.wikipedia.org/wiki?curid=1708696", "title": "Botamon", "text": ""}
{"id": "1708698", "revid": "1149807", "url": "https://it.wikipedia.org/wiki?curid=1708698", "title": "Koromon", "text": ""}
{"id": "1708699", "revid": "1149807", "url": "https://it.wikipedia.org/wiki?curid=1708699", "title": "Greymon", "text": ""}
{"id": "1708700", "revid": "1543377", "url": "https://it.wikipedia.org/wiki?curid=1708700", "title": "Seconda rivoluzione delle superstringhe", "text": "In fisica, con il termine di Seconda Rivoluzione delle Superstringhe si intende una nutrita serie di innovazioni nella teoria delle stringhe che ha avuto luogo tra il 1994 ed il 1997 circa.\nLe differenti versioni delle teorie delle superstringhe sono state unificate, come sperato, da nuove equivalenze. Esse sono conosciute con il nome di S-dualit\u00e0, U-dualit\u00e0, simmetria a specchio e transizioni \"conifold\". Le diverse teorie delle stringhe sono anche connesse a una nuova teoria a 11 dimensioni chiamata M-teoria.\nSono stati scoperti nuovi oggetti chiamati p-brane e D-brane come ingredienti inevitabili della teoria delle stringhe. L'analisi di queste - in particolare l'analisi di un tipo speciale di brane chiamato D-brane - porta alla corrispondenza AdS/CFT, la microscopica incomprensione delle propriet\u00e0 termodinamiche dei buchi neri e molti altri sviluppi teorici.\nLa corrispondenza AdS/CFT (acronimo di Anti de Sitter/Teoria di campo conforme) \u00e8 la supposta equivalenza tra una teoria delle stringhe o supergravit\u00e0 definita in un certo tipo di spazio, prodotto tra uno spazio Anti de Sitter e una variet\u00e0 chiusa, e una teoria di campo conforme definita sulla frontiera conforme dello spazio stesso, avente dimensione inferiore. \u00c8 la migliore realizzazione del principio olografico, un'ipotesi circa la gravit\u00e0 quantistica originariamente proposta da Gerardus 't Hooft e sostenuta e sviluppata da Leonard Susskind.\nLa corrispondenza AdS/CFT \u00e8 stata proposta per la prima volta da Juan Maldacena sul finire del 1997 ed alcune delle sue propriet\u00e0 sono state ben presto chiarite in un articolo di Edward Witten ed in un altro di Gubser, Klebanov e Poljakov.\nDualit\u00e0.\nPrima degli anni novanta, i teorici delle stringhe credevano ci fossero cinque tipi diversi di superstringhe: tipo I, tipo IIA e tipo IIB, e le due teorie di stringhe eterotiche (SO(32) e \"E\"8\u00d7\"E\"8). Si pensava che tra queste cinque teorie candidate, solo una fosse la corretta teoria del tutto, e quella teoria fosse la teoria il cui basso limite energetico, con dieci dimensioni spaziotemporali compattate a quattro, comportava la fisica osservata nel nostro mondo. Ma ora si sa che questa ingenua rappresentazione \u00e8 sbagliata e che le cinque teorie delle superstringhe sono connesse a un'ulteriore, come se fossero ognuna un caso speciale di una qualche teoria pi\u00f9 fondamentale. Queste teorie sono collegate da trasformazioni che sono chiamate dualit\u00e0. Se due teorie sono messe in relazione da una trasformazione di dualit\u00e0, significa che la prima teoria pu\u00f2 essere trasformata in qualche modo cos\u00ec da finire per essere uguale alla seconda teoria. Le due teorie sono dette essere duali nei confronti di un'altra sotto quel tipo di trasformazione."}
{"id": "1708702", "revid": "119744607", "url": "https://it.wikipedia.org/wiki?curid=1708702", "title": "Contee del Massachusetts", "text": "Questa \u00e8 una lista delle 14 contee Commonwealth del Massachusetts, negli Stati Uniti d'America.\nStoria.\nIl Massachusetts ha abolito otto dei suoi quattordici governi della contea tra il 1997 e il 2000, lasciando cinque contee con il governo locale a livello di contea (Barnstable, Bristol, Dukes, Norfolk, Plymouth) e una, Nantucket, contea che combina il governo della contea con quello della citt\u00e0 capoluogo.\nUndici contee storiche appartenute al territorio del Massachusetts, in seguito sono diventate parte del territorio della colonia del New Hampshire e dello stato del Maine, entrambi creati dal territorio originariamente sostenuto dai coloni del Massachusetts.\nLe contee pi\u00f9 antiche del Massachusetts sono Essex, Middlesex e Suffolk, create nel 1643 con la contea di Norfolk originale in seguito assorbita dal New Hampshire; l'attuale contea presente nello stato del Massachusetts non ha alcuna relazione con la moderna Norfolk.\nQuando queste contee sono state fondate, facevano parte del Massachusetts Bay Colony, rimaste separate dalla colonia di Plymouth e contee che della colonia fino a 1691."}
{"id": "1708705", "revid": "106456", "url": "https://it.wikipedia.org/wiki?curid=1708705", "title": "Medaglista", "text": "Un medaglista \u00e8 un artista che disegna medaglie, targhe, distintivi, monete e piccole opere simili in rilievo in metallo.\nStoria e descrizione.\nStoricamente i medaglisti erano tipicamente coinvolti anche nella produzione dei loro progetti e solitamente svolgevano le professioni di scultore o orafo. Nei tempi moderni i medaglisti sono principalmente scultori di opere pi\u00f9 grandi, ma in passato il numero di medaglie e monete prodotte era sufficiente per consentire il sostentamento agli specialisti che hanno trascorso la maggior parte della loro carriera a produrle. Dal XIX secolo l'educazione di un medaglista inizi\u00f2 spesso come incisore o un'educazione formale in un'accademia artistica, in particolare modellistica e ritrattistica. Sulle monete un marchio, o un simbolo, che indica il medaglista come \"designer\" originale era spesso incluso in una posizione nascosta, simbolo che non deve essere scambiato per quello del maestro di zecca. Le medaglie e le targhe artistiche sono spesso firmate in modo ben visibile dall'artista."}
{"id": "1708710", "revid": "1149807", "url": "https://it.wikipedia.org/wiki?curid=1708710", "title": "SkullGreymon", "text": ""}
{"id": "1708711", "revid": "22229", "url": "https://it.wikipedia.org/wiki?curid=1708711", "title": "Valle dell'Oreto", "text": "La Valle dell'Oreto \u00e8 una vallata presente nella zona Sud di Palermo.\nDescrizione.\nLa valle \u00e8 stata creata dall'erosione dovuta alla presenza del fiume Oreto, \u00e8 lunga circa 20 km ed ha una larghezza media di circa 6 km ed ha un andamento da Sud a Nord, iniziando nella periferia Sud di Palermo e terminando la sua corsa sul Mar Tirreno. Attualmente \u00e8 in condizione di assoluto degrado a causa dell'edificazione selvaggia avvenuta ai lati del fiume che lo hanno reso insalubre.\nProgetti futuri.\nLa facolt\u00e0 di architettura dell'Universit\u00e0 degli studi di Palermo ha stilato diversi progetti che prevedono la valorizzazione ambientale della valle."}
{"id": "1708712", "revid": "1149807", "url": "https://it.wikipedia.org/wiki?curid=1708712", "title": "Omnimon", "text": ""}
{"id": "1708713", "revid": "56588", "url": "https://it.wikipedia.org/wiki?curid=1708713", "title": "Diocesi di Belluno", "text": ""}
{"id": "1708724", "revid": "729019", "url": "https://it.wikipedia.org/wiki?curid=1708724", "title": "Niccol\u00f2 Bonafede", "text": "Biografia.\nNato a Monte San Giusto nel 1463 da Tommaso, appartenente a una nobile famiglia fermana, diviene vescovo di Chiusi e officiale della corte romana negli anni che vanno da Alessandro VI a Clemente VII.\nFu uno degli uomini pi\u00f9 influenti del Rinascimento, fra gli strateghi militari pi\u00f9 ammirati del suo tempo.Molto legato alla sua terra sar\u00e0 promotore di numerose opere, vi fa costruire un palazzo (Palazzo Bonafede), uno dei palazzi pi\u00f9 importanti del Rinascimento italiano, commissionato all'architetto dei pontefici Antonio da San Gallo. Istitu\u00ec nel suo feudo una corte rinascimentale. Tra i grandi artisti che lavorarono per lui vi fu Lorenzo Lotto al quale commissioner\u00e0 l'importante opera de \"Crocifissione.\"\nMorir\u00e0 a 71 anni nel 1534.\n\u00c8 considerato uno degli uomini d'armi pi\u00f9 importanti del Rinascimento.\nMonaldo Leopardi si interesser\u00e0 alla vita del vescovo, di cui pubblicher\u00e0, nel 1832 a Pesaro, una parziale biografia.\nSuoi discenti diretti sono i conti Maggiori di Fermo per via del matrimonio contratto fra l'ultima discendente del casato Giuseppina Bonafede con il conte Alessandro Maggiori."}
{"id": "1708728", "revid": "125400350", "url": "https://it.wikipedia.org/wiki?curid=1708728", "title": "Cellula germinale", "text": "Una cellula germinale, nell'ambito degli organismi pluricellulari a riproduzione sessuata, \u00e8 genericamente un membro della linea differenziativa implicata nel trasferimento del proprio materiale genetico alla prole.\nSi riferisce inoltre a quelle cellule staminali che, differenziandosi, origineranno cellule gametiche o sessuali, dal corredo genetico aploide. Talora con \"cellule germinali\" si escludono queste ultime, indicando solo i loro precursori diploidi immaturi. Il termine, derivato dal latino \"germen\" (col significato di seme, collegato alla radice semantica di \"generare\") \u00e8 utilizzato in contrapposizione a quello di cellula somatica.\nGeneralit\u00e0.\nLa meiosi \u00e8 il processo di divisione che, a partire da una cellula germinale diploide, genera quattro cellule aploidi, o germinali mature o sessuali o gametiche, con patrimonio genetico dimezzato. Il meccanismo intrinseco della prima divisione meiotica, in anafase I, permette la distribuzione casuale dei cromosomi omologhi indipendentemente dalla loro origine paterna o materna; questo riarrangiamento \u00e8 rafforzato dalla possibilit\u00e0 del \"crossing-over\", processo che garantisce lo spostamento di alleli materni a un cromatidio paterno omologo e viceversa. Grazie a questi processi, alla fine della seconda divisione meiotica \u00e8 virtualmente impossibile che le cellule sessuali formatesi risultino uguali. Lo sarebbero con una probabilit\u00e0 di 1:223 (all'incirca 10-7; posto il numero di coppie omologhe dell'uomo) se non si verificasse il \"crossing-over\", che invece consente ai gameti di non essere uguali in coppie.\nLe \"linee germinali\", che dunque comprendono sia le cellule sessuali sia i loro precursori, hanno tempi, luoghi e modalit\u00e0 di sviluppo a seconda della specie che si riproduce sessualmente. Le piante generano le loro cellule sessuali secondo criteri distinti rispetto a quelli animali, in cui sussistono comunque esempi di riproduzione asessuata. Va sottolineato che nei regni non animali l'aploidia ha spesso un significato distaccato dai fini riproduttivi, andando a costituire o il normale corredo genico della vita dell'individuo (ciclo vitale aplonte) o una fase con caratteristiche biologiche indipendenti e distinte (ciclo vitale aplodiplonte). \u00c8 solamente negli organismi diplonti che il corredo diploide caratterizza l'intera linea somatica, da cui ha effettivamente senso distinguere le relativamente poche cellule germinali, le uniche che possono andare incontro a meiosi e generare cellule aploidi pronte a formare un nuovo individuo diploide.\nQuesto processo, detto sessualit\u00e0, assicura pi\u00f9 facilmente vantaggi evolutivi, garantiti dal maggior tasso di ricombinazione genica fra individui. \u00c8 per\u00f2 solo negli organismi diplonti che la sessualit\u00e0 \u00e8 necessariamente accoppiata alla riproduzione (i batteri, ad esempio, non associano lo scambio di pezzi dei loro genomi - parasessualit\u00e0 batterica - alle mitosi che li replicano) e le cellule germinali sono gli elementi chiave che coniugano i due processi.\nLe linee germinali sono spesso descritte come \"immortali\", nel senso che due cellule possono generare un organismo nuovo, il quale, a sua volta, \u00e8 in grado di originare una serie di generazioni successive potenzialmente infinita. Ci\u00f2 non significa affatto che le stesse cellule germinali siano preservate dai processi apoptotici a cui le somatiche si obbligano in conseguenza a danni irreparabili al materiale genetico, alle altre strutture interne, per semplice programmazione nello sviluppo delle parti dell'organismo, ecc. Le cellule germinali hanno piuttosto motivo di essere sottoposte a una maggiore selezione, per cui si verificano abbondanti eventi apoptotici in ogni ciclo di ovogenesi.\nLa differenza fra le cellule somatiche e germinali, sotto questo punto di vista, consiste nel meccanismo di preservazione delle porzioni telomeriche dei cromosomi. La telomerasi, che di fatto impedisce il progressivamento accorciamento del DNA delle cellule, segnando l'invecchiamento dell'organismo, \u00e8 riservata alle cellule germinali e nella linea somatica \u00e8 presente solo in alcune cellule staminali.\nLe mutazioni germinali, a differenza di quelle somatiche che nei loro principali effetti negativi prevedono l'insorgenza del cancro (eventualit\u00e0 possibile anche per le cellule germinali), sono trasmissibili alla prole. L'organismo, pertanto, cerca di sottoporle a una selezione abbastanza stretta, in modo che solo le modificazioni potenzialmente positive per la \"fitness\" della prole possano essere trasmesse. Va tuttavia considerato che, negli organismi avanzati a riproduzione sessuata, le mutazioni germinali sono la base scatenante del processo evolutivo.\nEsistono casi di mosaicismo in cui le mutazioni, in particolar modo le anomalie cromosomiche, si annidano nelle gonadi restando pressoch\u00e9 assenti negli altri tessuti: ci\u00f2 le rende notevolmente insidiose, perch\u00e9 si verificano ripetuti aborti spontanei, oppure la prole presenta fenotipi patologici, senza che i genitori evidenzino alcun segno clinico o siano diagnosticabili come portatori.\nGametogenesi.\nLa gametogenesi \u00e8 il processo a cui sono destinate le cellule germinali per generare cellule sessuali pronte per la riproduzione dell'individuo. Nella femmina si parla di ovogenesi, che da un ovogonio porta a un ovulo e tre globuli polari (almeno nella maggioranza delle cellule che fanno riproduzione sessuata), mentre nel maschio di spermatogenesi, che da uno spermatogonio immaturo forma quattro spermatozoi completi. I due processi sono completamente diversi in tempistiche, modalit\u00e0 ed esiti, per quanto consistano fondamentalmente in divisioni meiotiche inserite nell'ambito di processi differenziativi.\nL'avanzamento della gametogenesi nel tempo, negli spazi e nelle modalit\u00e0 maschili o femminili \u00e8 effettuato dalle cellule somatiche della gonade: studi sul topo e sulla drosofila hanno evidenziato che la cascata di trasduzione del segnale JAK/STAT, diffuso al momento della formazione del testicolo, \u00e8 sufficiente a far maturare comportamenti \"maschili\" alle cellule germinali. Altri studi insistono sul ruolo della presenza dell'acido retinoico al riguardo. Tutto ci\u00f2 evidenzia come la genesi dell'organo che le sostiene influenzi attivamente lo sviluppo delle cellule germinali, tanto quanto, viceversa, la loro presenza sia necessaria alla gonade, dando avvio all'evoluzione dallo stato dei cordoni sessuali.\nLa gametogenesi si presenta come l'unico evento meiotico possibile negli organismi diplonti. Dal punto di vista genetico il suo fine \u00e8 quello di garantire il maggior assortimento possibile degli alleli dei numerosi geni: se il meccanismo intrinseco della meiosi I facilita il compito per quanto riguarda la suddivisione dei singoli cromosomi, distribuiti indifferentemente dalla loro origine materna o paterna a ciascuno dei gametociti (ovociti o spermatociti) secondari, pi\u00f9 difficile teoricamente diventa ricombinare gli alleli compresi nei cromosomi omologhi stessi. Deputato a questa funzione \u00e8 il processo del \"crossing-over\": durante la profase I i cromatidi adiacenti dei due cromosomi omologhi affiancati si scambiano porzioni di DNA equivalenti di dimensioni, seppure in punti differenti e di entit\u00e0 casuale, per la singola coppia, in ogni evento del genere. Alla meiosi II (formalmente una divisione mitotica non preceduta da replicazione del DNA), i cromatidi fratelli risultano leggermente diversi, per cui le cellule sessuali che si formano sono \"simili\", ma non equivalenti, in coppie, per quanto riguarda il materiale genetico.\nNon di minore rilevanza sono gli eventi epigenetici (ossia le modificazioni chimiche del DNA che non coinvolgono la sequenza nucleotidica, ma il silenziamento di determinate sue regioni che diventano inattive ai fini della trascrizione): essi mirano, in questo momento, a resettare il cosiddetto \"imprinting\" delle cellule germinali, i cui cromosomi cos\u00ec perdono l'identit\u00e0 paterna o materna che si evidenzia nel silenziamento/metilazione di solo uno dei due alleli, a seconda della derivazione parentale, relativi a una cinquantina di geni sottoposti a questo tipo di controllo. Ad esempio, nelle cellule germinali primordiali, cos\u00ec come nella linea somatica, fisiologicamente nel cromosoma 15 di origine paterna \u00e8 espressa la regione PWS (contiene parecchi alleli di geni come NDN) e silenziata la regione AS (contiene il solo allele di UBE3A), mentre in quello materno i geni di PWS sono silenziati e AS \u00e8 espressa.\nNella gametogenesi questa demarcazione prima \u00e8 annullata, poi impostata in modo tale che tutte e quattro le cellule sessuali aploidi presentino silenziamenti uguali negli stessi alleli, a seconda del sesso dell'individuo e indipendentemente dal fatto che abbiano ricevuto un cromosoma paterno o materno. Tutti gli spermatozoi avranno l'allele di AS metilato, mentre tutti gli ovociti PWS, cosicch\u00e9 al momento della fecondazione l'embrione possegga un \"imprinting\" corretto. Le modificazioni epigenetiche ai geni dell\"'imprinting\" (quali le regioni PWS e AS) avvengono solo nella gametogenesi, mentre il loro stato di silenziamento/metilazione (quindi identit\u00e0 paterna o materna) \u00e8 rispettato alla fecondazione, momento in cui viene annullata la maggioranza delle modificazioni degli epigenomi portati da spermatozoo e ovocita. Nei geni non soggetti a \"imprinting \"le modificazioni epigenetiche, ovverosia le metilazioni al DNA, crescono numericamente man mano che le cellule germinali primordiali diventano cellule gametiche, cos\u00ec come avviene in tutti i processi differenziativi anche della linea somatica.\nLe gonadi sono gli organi che sostengono e proteggono le cellule germinali sia che si impegnino nei processi differenziativi, sia che si dividano per mantenere la popolazione di cellule germinali staminali. Il tutto avviene secondo stimolazione ormonale, sia proveniente dall'organo stesso, sia da ghiandole esterne alla gonade stessa. Nei mammiferi il differenziamento nelle gonadi nelle strutture ovariche o testicolari primitive \u00e8 segnato proprio dall'invasione delle creste gonadiche primitive delle cellule germinali primordiali (PGC) e dipende, ovviamente dalla coppia di cromosomi sessuali dell'individuo. Un embrione maschio dirige le cellule nella futura midollare del proto-testicolo, un embrione femmina nella regione corticale.\nNell'uomo.\nLa linea germinale compare con evidenza nello sviluppo dell'embrione umano gi\u00e0 nel corso della terza settimana; tuttavia le cellule, localizzate nel sacco vitellino e nell'allantoide, avevano acquisito l'identit\u00e0 di cellule germinali primordiali (comunemente dette PGC) gi\u00e0 allo stato embrionale a doppio foglietto, nell'epiblasto, attorno al settimo giorno dopo la fecondazione. La loro comparsa \u00e8 riconducibile all'esposizione a fattori di crescita extraembrionali della famiglia delle BMP e alla successiva espressione di un gene detto Blimp-1: questo comporta l'inibizione dei fattori differenziativi tipici della linea somatica, al pari del mantenimento dell'espressione di geni quali Sox-2, Oct-4 e Nanog. Questi ultimi mantengono il genoma \"plastico\" e in grado di generare un altro un nuovo zigote totipotente, a partire da ovociti e spermatozoi che sono, al contrario, altamente differenziati. Sempre dal punto di vista dell'espressione genica, la RNA elicasi VASA \u00e8 presente costitutivamente solo nelle cellule germinali, dalle PGC ai gameti, e non nelle somatiche, rappresentando un ottimo marcatore molecolare delle prime. Anche il differenziamento delle cellule germinali, come quello delle somatiche, comporta un aumento delle modificazioni epigenetiche in senso di metilazione del DNA e di condensazione cromatinica: questi processi permettono alle cellule sessuali di essere altamente specializzate, basti pensare alla morfologia dello spermatozoo.\nLe cellule germinali primordiali proliferano e migrano verso le creste gonadiche che si formano lungo la splancnopleura (quinta settimana), il mesoderma situato attorno all'intestino primitivo, dove vengono inglobate, formando i primi abbozzi delle gonadi. Mentre il corredo cromosomico dell'embrione determina lo sviluppo del testicolo o dell'ovaia, con conseguente spostamento delle PCG verso la zona midollare o corticale, le cellule germinali sono in piena fase proliferativa, che si arresta, in entrambi i sessi, attorno al quinto mese (periodo fetale). Importante \u00e8 il numero di ovogoni definitivo della femmina, compreso in questo periodo fra i 5 e i 7 milioni, perch\u00e9 d'ora in poi non se ne potranno pi\u00f9 formare. Gli spermatogoni maschili entrano in quiescenza fino alla pubert\u00e0, quando potranno sia produrre spermatozoi per meiosi, dallo stato di spermatociti primari, sia mantenere costante il loro numero per mitosi non differenziativa. Oltre alla gi\u00e0 citata cascata JAK/STAT, differenti studi hanno accertato come il comportamento, diverso in base al sesso, delle cellule germinali sia riconducibile alle concentrazioni gonadiche di acido retinoico, specialmente in fase di sviluppo embrionale. Gli effetti riconosciuti sono la differente entrata in meiosi (embrionale nella femmina, puberale nel maschio) e l'opposto grado di proliferativit\u00e0 post-natale (nulla nella femmina, assicurata nel maschio).\nLe cellule germinali femminili diminuiscono di numero gi\u00e0 nel differenziamento a ovociti primari. Questi avviano l'ovogenesi, ma si interrompono allo stato meiotico di diplotene, venendo racchiuse in follicoli primordiali. La scorta di follicoli alla nascita determina l'et\u00e0 di comparsa della menopausa: la stragrande maggioranza va comunque persa in processi di atresia, che precedono e comprendono il periodo fertile della donna: alla nascita ce ne sono un milione, appena 300\u00a0000-400\u00a0000 arrivano alla pubert\u00e0, quando la comparsa delle gonadotropine FSH e LH avvia i cicli follicolari, sincronizzandoli a quelli uterini. Dalla pubert\u00e0, ossia la ripresa dell'attivit\u00e0 meiotica, alla menopausa, che \u00e8 l'esaurimento dei follicoli, ne ovulano, con la singola cellula germinale compresa che giunge allo stato di ovocita secondario, circa 300-400. L'espulsione dell'ultimo globulo polare, con completamento della seconda divisione meiotica, avviene solo alla fecondazione.\nNegli altri animali.\nModalit\u00e0 di sviluppo delle cellule germinali simili a quelli riscontrati nell'uomo si riscontrano in tutti i vertebrati, di cui l'embriologia \u00e8 estremamente conservata. Si osservano, gi\u00e0 a partire dai pesci come lo storione, la comparsa delle cellule germinali nei primissimi stadi dello sviluppo, la loro presenza a livello del sacco vitellino e la loro migrazione verso gli abbozzi gonadici. Nei vertebrati, tuttavia, parecchi studi hanno rivelato che le differenti linee evolutive hanno seguito strade separate nei meccanismi di induzione del carattere germinali delle cellule della blastocisti. Il differenziamento pu\u00f2 avverarsi per azione molecolare esterna (detta epigenesi, si verifica nell'uomo e in tutti i mammiferi, ma anche in rettili come le tartarughe e anfibi come le salamandre) oppure per la distribuzione dei determinanti citoplasmatici, come mRNA e proteine, nell'ovocita (detta preformazione, caso attestato negli uccelli, in altri anfibi come le rane, ecc.). Nell'evoluzione sembra che un meccanismo escluda l'altro, nel senso che una linea lo ha adottato in conseguenza (immediata, in quanto \u00e8 negata la riproduzione e la propagazione del carattere in assenza della linea germinale) alla perdita del precedente.\nIn molti invertebrati la presenza delle cellule germinali \u00e8 sicuramente costante, in parecchie linee evolutive sono per\u00f2 ammesse forme di riproduzione asessuata, per cui in certe generazioni, ad esempio di spugne, gli individui si trovano in uno stato asessuato in cui non possono sviluppare cellule gametiche. Nelle generazioni a riproduzione sessuata e nelle specie che ammettono solo questa, lo sviluppo delle PGC ha caratteristiche comunque del tutto differenti da quelle dei vertebrati. Negli echinodermi, come le stelle marine, le cellule germinali sembrano avere origine endodermica. Nei celenterati pu\u00f2 essere endodermica o ectodermica, ma notevole \u00e8 l'interconvertibilit\u00e0 individuale fra ovogoni e spermatogoni, in quanto esistono, come in molte specie invertebrate, individui ermafroditi. Negli anellidi e nei molluschi le PGC hanno derivazione mesodermica. In generale lo sviluppo delle cellule germinali \u00e8 tardivo rispetto a quello dei vertebrati e ci\u00f2 le rende spesso indistinguibili dalle somatiche, specialmente se l'animale pu\u00f2 riprodursi asessualmente. La generale assenza dell'imprinting, che subiscono molti geni correlati allo sviluppo della placenta, rende possibile la partenogenesi, per cui un individuo formato da due cellule gametiche femminili sopravvive non essendo carente di quei geni vitali introdotti nel genoma paterno e spenti in quello paterno. Ci\u00f2 vale anche per molti vertebrati come le lucertole.\nNelle piante.\nLe piante hanno un ciclo vitale tipico, quello aplodiplonte, che prevede l'alternanza di generazioni aploidi di gametofiti e generazioni diploidi di sporofiti. Pi\u00f9 prevale in una pianta quest'ultimo tipo di vita, pi\u00f9 questa tradizionalmente \u00e8 stata definita evoluta: gli alberi hanno cellule diploidi, mentre nei muschi prevale nettamente la generazione gametofita. La differenza pi\u00f9 evidente con la logica riproduttiva degli animali \u00e8 la possibilit\u00e0 di mitosi anche da parte delle cellule aploidi, che, dunque, possono costituire una vera e propria generazione a s\u00e9 stante prima di formare cellule gametiche capaci di fondersi in uno zigote. Negli sporofiti ci\u00f2 avviene alla formazione del seme, evento che segna dunque il ritorno della generazione diploide. Questo vale sia per le gimnosperme sia per le angiosperme, con minime differenze che risiedono perlopi\u00f9 nella struttura delle spore e dei semi.\nLe cellule germinali diploidi esistono, ovviamente, solo nella generazione degli sporofiti. A differenza degli animali, il loro sviluppo non \u00e8 embrionale, ma possono formarsi in qualsiasi parte della pianta, a partire dalla linea somatica, nei luoghi in cui sono presenti i cosiddetti meristemi apicali, zone ad alta proliferazione cellulare e potenzialit\u00e0 differenziativa. Le foglie della pianta, attraverso un complesso sistema di recezione di stimoli ambientali (durata del giorno, temperatura, esposizione al sole, ecc.) accoppiati all'espressione di particolari geni la cui efficacia sembra dipendere dal paragone con le condizioni passate (per cui avvertono, ad esempio, il passaggio da inverno a primavera), rilasciano segnali detti \"Ft \"(Flowering Locus T). Il controllo di questi \u00e8 esercitato dagli \"Fc\" (\"Flowering Locus C\"), che impediscono fioriture premature, ma una volta scomparsi determinano il prevalere dell'azione degli \"Ft \"con la formazione dei meristemi floreali, quali specializzazione degli apicali. L'espressione del gene \"Wuschel\", o\" WUS\", segna questo passaggio. Un sistema di espressione di geni omeotici (fra cui \"Agamous\", o \"AG\") in regioni concentriche determina la formazione del fiore, nelle angiosperme. Negli anelli pi\u00f9 centrali del meristema floreale si formano gli stami e le antere, che accolgono cellule germinali maschili: per meiosi queste generano le spore maschili, ossia il polline. Ancora pi\u00f9 centralmente si formano le strutture del pistillo, dove le cellule germinali femminile producono spore femminili. Il fiore pu\u00f2 essere ermafrodita o perfetto, oppure unisessuato o imperfetto, cio\u00e8 mancante della componente femminile o maschile.\nLe spore femminili restano chiuse nel gineceo mentre proliferano per mitosi (formando la macrospora), quelle maschili (microspora) lo fanno solo dopo essere state disperse e avere eventualmente raggiunto il tubo pollinico dello stigma nel pistillo. \u00c8 da sottolineare che le cellule sessuali, o gameti, maschili non sono quelle del polline, che sono i loro precursori. Le mitosi di entrambe le linee di spore, porta alla selezione di un gamete maschile e uno femminile che formano il seme, di cui il resto delle cellule aploidi del gametofito viene fecondato costituendo l'endosperma, fatto dalle cellule poliploidi del tessuto di sostegno e nutrizione.\nPatologia.\nUn comune quadro patologico riguardante le cellule germinali \u00e8 la sterilit\u00e0 o l'infertilit\u00e0: i loro prodotti, le cellule sessuali, o sono malfunzionanti o sono generate in quantit\u00e0 deficitaria se non nulla. Effetti potenziali di queste situazioni sono l'oligospermia nel maschio e ripetute anovulazioni nella femmina. Spesso queste condizioni non riguardano le cellule germinali in s\u00e9, ma le cellule dell'impalcatura della gonade che non ne consente un corretto sostentamento: l'ovaia policistica o un'orchite possono essere alla base di casi di sterilit\u00e0. Altrimenti le cellule germinali possono non completare correttamente il loro processo maturativo per effetto di deficit ormonali causati da disordini dell'asse ipotalamo-ipofisi, ma anche andare incontro a distruzione per esposizione a fattori nocivi di natura meccanico-traumatica, termica, chimica (ad esempio chemioterapici) oppure a radiazioni. Esistono mutazioni a mosaico (trisomie come esempio pi\u00f9 banale) che finiscono per interessare il tessuto germinativo della gonade. Si tratta del cosiddetto mosacismo germinale o gonadico: il genitore tende a non presentare segni clinici, ma produce cellule sessuali dal corredo cromosomico aberrante e, visto che gran parte delle aneuploidie \u00e8 del tutto incompatibile con la vita, presenta difficolt\u00e0 nell'ospitare o procurare una gravidanza conclusa con successo, risultando infertile. Altri casi di sterilit\u00e0 hanno cause scollegate alle gonadi e alle cellule germinali, per esempio endometriosi, ecc.\nLe cellule germinali non sono risparmiate dal cancro. La neoplasia maligna che le interessa viene genericamente chiamata germinoma, specificamente indicato come seminoma nel caso delle cellule germinali maschili e disgerminoma in quello delle femminili. Per germinoma, tuttavia, si intende spesso una neoplasia dell'epifisi, dove si sono introdotte per errore nella migrazione delle cellule germinali durante lo sviluppo embrionale: questa patologia si pu\u00f2 verificare anche nel mediastino o nel retroperitoneo. Le caratteristiche biologiche differenti delle cellule germinali maschili rispetto a quelle femminili rendono le prime pi\u00f9 esposte al cancro, per cui il seminoma \u00e8 una patologia relativamente molto pi\u00f9 frequente del disgerminoma. Le ragioni si possono ricondurre al minor numero di cellule germinali femminili gi\u00e0 alla pubert\u00e0. L'incidenza annuale del germinoma intragonadico attestata fra i diciannovenni (et\u00e0 di massima incidenza del disgerminoma) \u00e8 di 44,5 maschi su 1\u00a0000\u00a0000 contro 10,4 femmine su 1\u00a0000\u00a0000. La maggioranza dei casi di cancro al testicolo riguarda appunto le cellule germinali, mentre nell'ovaia si riscontra molto pi\u00f9 di frequente il carcinoma, cio\u00e8 il cancro alle cellule epiteliali di rivestimento. Va sottolineato che il nome tradizionale di questo tessuto, detto epitelio germinativo, \u00e8 improprio, perch\u00e9 non ha nulla a che vedere con la linea delle cellule germinali femminili, ma \u00e8 il risultato della modificazione del peritoneo attorno all'ovaia.\nFra infertilit\u00e0 e germinoma c'\u00e8 una correlazione di rischio in entrambe le direzioni. Se da un lato le radioterapie, le chemioterapie e le orchiectomie sono evidenti cause di problemi di fertilit\u00e0, sebbene non definitivi, ugualmente \u00e8 riconosciuto che fra i maschi infertili \u00e8 nettamente maggiore la probabilit\u00e0 di sviluppare un seminoma."}
{"id": "1708736", "revid": "15756", "url": "https://it.wikipedia.org/wiki?curid=1708736", "title": "Panda-Z", "text": " \u00e8 una serie animata giapponese, nata con l'intenzione di mostrare scene di vita quotidiana sotto il punto di vista dei robot. Caratteristica della serie \u00e8 che nessun personaggio sia doppiato.\nTrama.\nLa serie consiste in brevi episodi che narrano le avventure di Pan-Taron, un super-deformed panda robotico che pilota un robot chiamato Panda-Z. Egli ha diversi amici, tutti robotici e combatte il malvagio Skull Panda, comandante delle forze nemiche. Durante i combattimenti si assiste ad una specie di parodia dell'anime \"Mazinga Z\"."}
{"id": "1708741", "revid": "344503", "url": "https://it.wikipedia.org/wiki?curid=1708741", "title": "Nicoletta Mantovani", "text": ""}
{"id": "1708742", "revid": "339392", "url": "https://it.wikipedia.org/wiki?curid=1708742", "title": "K\u00fcbelwagen", "text": ""}
{"id": "1708754", "revid": "1442080", "url": "https://it.wikipedia.org/wiki?curid=1708754", "title": "Contee del Michigan", "text": "Liste delle 83 contee del Michigan, negli Stati Uniti d'America:"}
{"id": "1708764", "revid": "1573940", "url": "https://it.wikipedia.org/wiki?curid=1708764", "title": "Pethia stoliczkana", "text": "Pethia stoliczkana () \u00e8 un pesce osseo d'acqua dolce appartenente alla famiglia Cyprinidae.\nDistribuzione e habitat.\nSi trova nel corso superiore dei fiumi del bacino del Mekong (negli stati di Birmania, Laos e Thailandia), del Salween, dell'Irrawaddy e del Chao Phraya.\nDescrizione.\nNon sono presenti barbigli. Sono presenti due macchie nere allungate in senso verticale: una dietro l'opercolo e una sul peduncolo caudale. Il maschio nel periodo riproduttivo ha la pinna dorsale di colore rosso con bordo nero e due file di punti scuri.\nAcquariofilia.\nAllevato in acquariofilia.\nConservazione.\nNon sono note cause di minaccia. La specie \u00e8 comune in gran parte dell'areale. Per questi motivi la IUCN non considera minacciata \"Pethia stoliczkana\"."}
{"id": "1708765", "revid": "155613", "url": "https://it.wikipedia.org/wiki?curid=1708765", "title": "Pierre Lescot", "text": "Biografia.\nLe notizie sulla sua formazione sono scarse, sappiamo che discendeva da una famiglia benestante, che si dedic\u00f2 sin da giovane a studi in numerose discipline, dalla matematica alla pittura, ma indubbiamente fu influenzato dal trattato di Sebastiano Serlio e dalla Scuola di Fontainebleau.\nAssieme a Philibert Delorme rappresent\u00f2 la prima generazione di architetti classicheggianti francesi dopo i capomastri e imitatori dello stile italiano nei primi decenni del XVI secolo. Soggiorn\u00f2 in Italia nel 1556.\nLa sua unica importante realizzazione giunta fino ai giorni nostri \u00e8 rappresentata dal cortile quadrato del Louvre, un'opera innalzata tra il 1546 ed il 1551 e che ebbe notevole influenza per l'affermazione del classicismo in Francia tra i secoli XVI e XVII.\nI lavori iniziarono sotto Francesco I e continuarono anche durante il regno di Enrico II; Lescot confer\u00ec all'edificio un carattere rinascimentale, con dettagli manieristi di notevole raffinatezza derivati dalla sua collaborazione con lo scultore Jean Goujon.\nAlcune tracce dell'opera di Lescot si riscontrano nell'H\u00f4tel Carnavalet (1550 circa), mentre ricostruita \u00e8 la sua Fontana degli Innocenti, sempre a Parigi (1549)."}
{"id": "1708767", "revid": "916580", "url": "https://it.wikipedia.org/wiki?curid=1708767", "title": "Puntius var. Odessa", "text": ""}
{"id": "1708771", "revid": "21981", "url": "https://it.wikipedia.org/wiki?curid=1708771", "title": "Omicidio medicinale", "text": ""}
{"id": "1708773", "revid": "1522738", "url": "https://it.wikipedia.org/wiki?curid=1708773", "title": "Salamandermon", "text": ""}
{"id": "1708774", "revid": "1522738", "url": "https://it.wikipedia.org/wiki?curid=1708774", "title": "FlameWizardmon", "text": ""}
{"id": "1708776", "revid": "1149807", "url": "https://it.wikipedia.org/wiki?curid=1708776", "title": "HerculesKabuterimon", "text": ""}
{"id": "1708777", "revid": "1149807", "url": "https://it.wikipedia.org/wiki?curid=1708777", "title": "MegaKabuterimon", "text": ""}
{"id": "1708778", "revid": "1149807", "url": "https://it.wikipedia.org/wiki?curid=1708778", "title": "Kabuterimon", "text": ""}
{"id": "1708779", "revid": "1149807", "url": "https://it.wikipedia.org/wiki?curid=1708779", "title": "Motimon", "text": ""}
{"id": "1708780", "revid": "256896", "url": "https://it.wikipedia.org/wiki?curid=1708780", "title": "Vakural", "text": "Il vakural \u00e8 un processo di pressofusione di leghe leggere di alluminio sottovuoto mediante stampi speciali che incorporano una valvola di aspirazione e vuoto specifica da cui prende il nome il processo.\nIl processo e la tecnologia di fabbricazione degli stampi sono brevettati in Germania e rispondono alle specifiche aeronautiche e aerospaziali.\nLe principali aziende che producono manufatti con tale processo sono situate in Germania e in Svizzera."}
{"id": "1708782", "revid": "1149807", "url": "https://it.wikipedia.org/wiki?curid=1708782", "title": "Pabumon", "text": ""}
{"id": "1708794", "revid": "287204", "url": "https://it.wikipedia.org/wiki?curid=1708794", "title": "Aiton", "text": ""}
{"id": "1708801", "revid": "347132", "url": "https://it.wikipedia.org/wiki?curid=1708801", "title": "Crocifissione (Lotto)", "text": "La Crocifissione \u00e8 un dipinto a olio su tela (425,5x248 cm) di Lorenzo Lotto, datato al 1529 - 1534 e conservato nella chiesa di Santa Maria della Piet\u00e0 in Telusiano a Monte San Giusto (MC). \u00c8 firmato \"Lotus 1531\", ma le ultime due cifre non sono originali.\nStoria.\nIl dipinto fu commissionato dal vescovo di Chiusi e legato apostolico Niccol\u00f2 Bonafede per l'altare maggiore della chiesa, che era stata consacrata nel 1529 a spese proprio del Bonafede.\nDopo il restauro del 1981 si \u00e8 scoperta la ridipintura sulla data, che ha fatto riconsiderare la cronologia della pala. Alcuni oggi ritengono che venne completata tra il 1533 e il 1534, appena prima della morte del Bonafede, quando Lotto si era trasferito nelle Marche per attendere a commissioni locali. La cornice fu realizzata su disegno dello stesso Lotto ed \u00e8 stata restaurata nel 1996.\nL'opera era molto amata da Berenson, che l'aveva definita \"il capolavoro del Lotto, l'opera sia pi\u00f9 ambiziosa come concezione che pi\u00f9 drammatica e vigorosa nella resa\" e ancora: \"la pi\u00f9 bella rappresentazione del Calvario del Rinascimento\".\nDescrizione e stile.\nIl tema richiesto dal committente era quello della Piet\u00e0, perch\u00e9 legato al titolo della chiesa. Tuttavia il Lotto prefer\u00ec sviluppare il tema in una doppia rappresentazione, della Crocifissione e dello svenimento della Vergine, che si fondono con una sapiente regia, in un turbine di figure.\nLa Croce di Cristo, indicata dalle lance, \u00e8 il fulcro e l'asse della rappresentazione, sotto la quale avviene la scena del deliquio angoscioso di Maria, la cui posa richiama, non a caso, quella della crocifissione. Attorno ad essa si trovano le pie donne e san Giovanni, mentre a sinistra il committente inginocchiato \u00e8 presentato da un angelo. Al di l\u00e0 di una quinta, composta da una collinetta raccordata spazialmente in maniera espressiva, che prescinde da un'esatta misurazione prospettica, si sviluppa il Calvario, con le tre croci tra soldati a cavallo e altri personaggi. In alto la figura di Cristo si staglia sul cielo livido, tra i corpi drammaticamente contorti dei ladroni, dei quali non si scorge il volto. L'uomo al centro, che si gira verso lo spettatore, \u00e8 stato indicato come un autoritratto del Lotto.\nLa sensazione \u00e8 quella di una drammatica coralit\u00e0, accresciuta dalle linee convergenti che sottolineano i punti focali, mentre tutt'intorno i gruppi di figure creano un vorticoso movimento, per la variet\u00e0 delle pose, tutte diverse ma tutte coerenti. Alcuni ampi e sgargianti campi di colori creano un ritmo fatto di pause, con un gioco di luci e ombre quasi astratto, tipico delle opere marchigiane della tarda maturit\u00e0 dell'artista."}
{"id": "1708802", "revid": "125172813", "url": "https://it.wikipedia.org/wiki?curid=1708802", "title": "H\u00e9lo\u00efse de Villefort", "text": "H\u00e9lo\u00efse de Villefort \u00e8 un personaggio dell'anime \"Il conte di Montecristo \" di 'Mahiro Maeda. H\u00e9lo\u00efse \u00e8 la seconda moglie di Gerard di Villefort, il procuratore generale.\nStoria.\nPassato.\nFiglia di una casata nobile dal glorioso e ricco passato, H\u00e9lo\u00efse decide di accettare la proposta di matrimonio della famiglia Villefort e diventare cos\u00ec la seconda moglie del pi\u00f9 famoso procuratore di Parigi e uomo di grande potere. Dal matrimonio con G\u00e9rard nascer\u00e0 un figlio, Edouard, per il quale desidera una vita agiata ed un futuro sicuro.\nPresente.\nLa donna viene completamente sedotta dal conte al loro primo incontro; i due si recano nella serra dove H\u00e9lo\u00efse coltiva pericolose piante che secernono del veleno. Lui le regala un anello con cui pu\u00f2 versare facilmente del veleno in bevande, con parole e carezze la seduce, mentre Albert de Morcerf li osserva da lontano: questo fa smettere al conte la voglia di continuare nei suoi giochi. La donna per\u00f2 continua a pensare al conte eccitandosi all'idea di usare il veleno, e tramite quest'ultimo teneter\u00e0 di uccidere la primogenita del consorte, Valentine de Villefort, avuta con la precedente moglie. Solo l'intervento di Maximilien Morrel salver\u00e0 la ragazza da una sicura morte. In seguito il suo piano viene scoperto da G\u00e9rard, che prende la decisione di rinchiuderla per il resto della vita in un manicomio, idea che non verr\u00e0 mai realizzata poich\u00e9 H\u00e9lo\u00efse ed il piccolo Edouard verranno prelevati dal Conte a casa del procuratore, all'insaputa di quest'ultimo. Verso la fine della serie lo stesso veleno che lei usava per la figliastra si ritorcer\u00e0 contro di lei, provocandole danni permanenti e facendola regredire mentalmente a poco pi\u00f9 di una bambina. A differenza del romanzo, ella alla fine sopravvive, scortata assieme ad Edouard dal servitore muto Al\u00ec fuori dal palazzo sotterraneo ormai in crollo.\nCarattere.\nArrivista, ipocrita, per lei conta solo l'immagine e il futuro del figlio, arrivando persino a tentare di avvelenare Valentine, in modo da permettere ad Edouard di diventare erede dell'intero patrimonio del padre G\u00e9rard e del nonno Noirtier. Spos\u00f2 il procuratore parigino solo per ottenere reputazione ed un'ottima posizione sociale."}
{"id": "1708804", "revid": "1522738", "url": "https://it.wikipedia.org/wiki?curid=1708804", "title": "Pegasusmon", "text": ""}
{"id": "1708805", "revid": "1149807", "url": "https://it.wikipedia.org/wiki?curid=1708805", "title": "Tokomon", "text": ""}
{"id": "1708806", "revid": "1149807", "url": "https://it.wikipedia.org/wiki?curid=1708806", "title": "Poyomon", "text": ""}
{"id": "1708808", "revid": "1888309", "url": "https://it.wikipedia.org/wiki?curid=1708808", "title": "Chiesa di Santa Maria delle Grazie (Gravedona)", "text": "La chiesa di Santa Maria delle Grazie \u00e8 un edificio sacro che si trova a Gravedona, in provincia di Como.\nStoria.\nLa chiesa e il convento agostiniano (poi adibito a biblioteca) vennero fondati nel 1467, dove un tempo era presente una chiesa dedicata al Salvatore, oratorio paleocristiano\"\" del VI secolo\"\" in posizione dominante sul paese. In virt\u00f9 di queste origini, gli abitanti del luogo usano identificare questa chiesa come \"il Conventino\".\"\" Il convento intrecci\u00f2 una serie di rapporti con i principali conventi agostiniani osservanti della Lombardia e divenne dalla fine del Quattrocento ai primi decenni del secolo successivo un punto di riferimento alla stregua della fondazione benedettina di Piona. Nel 1474 Galeazzo Sforza contribu\u00ec finanziariamente alla fabbrica che aveva avuto un avvio difficoltoso.\nTra il 1496 e il 1520 si realizz\u00f2 il maggior impegno decorativo,\"\" con successive fasi stilistiche. Il chiostro mantiene l'assetto originario nonostante le suddivisione e le modificazioni d'uso.\nIl convento di eremitiani venne soppresso nel Settecento\"\" da Maria Teresa d'Austria, ma la chiesa rimase consacrata e viene ancora utilizzata.\nDescrizione.\nL'articolazione architettonica segua il modello diffuso in zona, con una navata unica scandita da archi trasversali che creano stretti comparti laterali. Tre absidi, di cui quella centrale con volta a vela, chiudono sul fondo l'ampio e luminoso spazio interno. La navata riprende alcuni schemi costruttivi gotici.\nLa chiesa presenta due portali in marmo di Musso; la lunetta del portale in facciata riporta un affresco cinquecentesco raffigurante la Vergine tra i santi Agostino e Nicola da Tolentino.\nI sottarchi e le facciate dei timpani sono affrescati con busti di profeti e beati e santi agostiniani, partendo dall'ingresso, fino ai Dottori della Chiesa e alcuni teologi (quali Alessandro di Sassoferrato e Bonaventura da Padova) nell'ultimo sottarco, il pi\u00f9 vicino all'altare.\nSulla parete del presbiterio si trova l'affresco raffigurante la Madonna Assunta con la data 1496, tra due santi: Simeone il Giusto e Giovanni Battista. Al 1509 risale invece, la raffigurazione della Madonna tra i Santi Pietro e Giovanni Battista, opera attribuita ad Alvise De Donati\"\". \nL'impianto iconografico della chiesa \u00e8 teso alla glorificazione dell'ordine agostiniano e alla proclamazione della dottrina dell'Incarnazione e dell'Assunzione. Nonostante la critica non sia unanime riguardo alla paternit\u00e0 di queste opere pittoriche, molti le attribuiscono al tornasco Bartolomeo de Benzi (autore degli affreschi di Santa Maria di Vico).\nOgni cappella \u00e8 dedicata a un episodio o a un santo biblico: \nnella prima a destra, la cappella della Crocifissione (tema caro all'ordine agostiniano), si trova un ciclo di affreschi raffiguranti due episodi tratti dalle \"Storie della Croce\" (\"L'apparizione della Croce a Costantino\" e \"Il ritrovamento della Croce da parte di Sant'Elena\") e, nell'ampio spazio centrale, la \"Crocifissione\". Quest'ultima presenta la particolarit\u00e0 del Cristo non dipinto ma scolpito in legno, mentre il resto della scena \u00e8 affrescato. Il ciclo fu commissionato nel 1516 dalla famiglia Casati (lo stemma \u00e8 visibile sopra la chiave di volta dell'arco).\nNella seconda cappella a destra, raffigurante storie della vita di Sant'Antonio abate, si trova, sull'interno del pilastro, un affresco molto famoso nel paese: la \"Madonna Del Cifulet\"\"\": si tratta di un'immagine della Vergine con il Bambino, raffigurata mentre scaccia un piccolo demone, il \"Cifulet\", appunto\"\". Probabilmente l'affresco ha una valenza simbolica, con il demone che rappresenta i mali del mondo (e forse \u00e8 anche un'allegoria del Protestantesimo), ma la figura del Cifulet \u00e8 da sempre usata per spaventare i bambini del paese.\nAl centro della cappella, la figura di Sant'Antonio abate, in trono, con il porcellino ai suoi piedi. Intorno alla figura centrale, incorniciati da cornici e lesene dipinte, vari episodi della vita del Santo, ognuno dei quali \u00e8 descritto da un cartiglio alla base del dipinto.\nQuesta cappella \u00e8 datata al 1509 e fu commissionata dalla famiglia Stampa. Al XVI secolo risalgono anche gli altri affreschi che decorano le pareti della cappella, ornate dalle raffigurazioni dei primi quattro Dottori della Chiesa, di san Pietro, di santa Maria Maddalena, di san Paolo e del beato Giorgio Laccioli.\nDi fronte all'entrata laterale si trova la cappella dedicata alla \"Deposizione di Cristo dalla Croce\": la scena centrale, molto geometrica e misurata, \u00e8 sormontata da un timpano con \"Dio Padre benedicente\". \nPi\u00f9 a destra, verso l'altare maggiore, si trova la cappella di San Giovanni Battista, commissionata dalla famiglia Benadusio (monogramma sotto il sole raggiato). Vi sono raffigurati dieci episodi della \"Vita di San Giovani Battista\", separati da cornici architettoniche e con cartigli come didascalie.\nLa cappella a sinistra dell'abside \u00e8 dedicata a sant'Agata: gli affreschi recano la data 1\u00ba febbraio 1520 e furono commissionati dalla famiglia Stampa. Si riconoscono un \"Martirio di Sant'Agata\", affiancato da Santa Caterina e sant'Agnese, l\"Incoronazione di San Nicola da Tolentino da parte della Vergine e Sant'Agostino\", il \"Padre Eterno\" e l\"'Annunciazione\". La cappella ospita la statua della Vergine in marmo bianco di Musso.\nL'organo meccanico a un manuale \u00e8 opera della ditta Mascioni di Cuvio, che lo realizz\u00f2 a met\u00e0 XIX secolo."}
{"id": "1708812", "revid": "812213", "url": "https://it.wikipedia.org/wiki?curid=1708812", "title": "Parmigiano-reggiano", "text": ""}
{"id": "1708813", "revid": "287204", "url": "https://it.wikipedia.org/wiki?curid=1708813", "title": "Futalognkosaurus", "text": "Futalognkosaurus \u00e8 un genere di dinosauri i cui resti fossili sono stati trovati nella provincia di Neuqu\u00e9n, in Argentina nel 2000 ed hanno ricevuto una descrizione scientifica nel 2007. Il nome del genere unisce due parole della lingua mapudungun, parlata dai nativi del luogo del ritrovamento, \"futa\" (gigante) e \"lognko\" (capo), al termine \"saurus\", consueto per i dinosauri e in genere per i rettili. La specie, descritta sulla base di tre esemplari fossili con i quali si arriva a coprire circa il 70% del totale dello scheletro, \u00e8 stata chiamata \"Futalognkosaurus dukei\".\n\"Futalognkosaurus dukei\" visse circa 87 milioni di anni fa (Coniaciano, Cretaceo superiore), in un clima tropicale. La lunghezza totale \u00e8 stimata tra i 32 e i 34 metri e probabilmente pesava 70-80 tonnellate. Il genere \"Futalognkosaurus\" \u00e8 stato inserito nella famiglia dei titanosauridi. Gli autori della descrizione hanno indicato come genere affine il Mendozasaurus."}
{"id": "1708815", "revid": "767487", "url": "https://it.wikipedia.org/wiki?curid=1708815", "title": "Centro di costo", "text": "Il centro di costo \n\u00c8 una aggregazione di costi riferita in via principale ad un'unit\u00e0 organizzativa-contabile ed eventualmente ulteriormente specificata per aree di risultato significative, a fini di controllo."}
{"id": "1708819", "revid": "1718925", "url": "https://it.wikipedia.org/wiki?curid=1708819", "title": "Lavagna", "text": "Una lavagna \u00e8 una superficie piana rigida usata come piano di scrittura. In tutte le aule scolastiche si trova generalmente una lavagna, utilizzata dall'insegnante per illustrare le proprie spiegazioni alla classe e dagli studenti per scrivere durante le interrogazioni.\nLe lavagne usate nelle aule scolastiche sono di grandi dimensioni (in genere due-tre metri di larghezza per un metro circa di altezza) e di norma sono collocate in posizione verticale di fronte agli studenti e a lato della cattedra dell'insegnante, appese al muro oppure montate su un supporto munito di ruote. Questo secondo tipo di solito si pu\u00f2 far ruotare di 180\u00b0 intorno ad un asse orizzontale per scrivere anche sulla faccia opposta della lavagna.\nLavagne tradizionali.\nLa lavagna di tipo tradizionale utilizzata da molto tempo in Italia \u00e8 costituita da una lastra rettangolare di ardesia, materiale di colore nero conosciuto anche come \"pietra di Lavagna\" (da cui il nome). \nPer scrivere su questo tipo di lavagna si usano bastoncini chiamati gessetti composti da solfato di calcio biidrato, lunghi una decina di centimetri e a sezione quadrata o circolare. Le scritte si possono agevolmente cancellare sfregandole con uno straccio, un cancellino con una superficie di spugna o una spugna: in questo modo la lavagna si pu\u00f2 riutilizzare un numero infinito di volte. I gessetti normalmente sono bianchi ma si usano a volte anche gessetti colorati.\nLavagne Velleda.\nA met\u00e0 degli anni '80 \u00e8 stato sviluppato un nuovo tipo di lavagne il cui piano di scrittura (di plastica o di cartone rigido) \u00e8 bianco e rivestito da una pellicola di plastica trasparente e impermeabile, sulla quale si scrive con un apposito pennarello nero, rosso, blu o verde. Anche in questo caso per cancellare le scritte basta sfregarle via: la pellicola impedisce all'inchiostro di penetrare e segnare indelebilmente la lavagna. Il motivo della loro diffusione \u00e8 dovuto principalmente all'assenza della componente polverosa volatile (la polvere di gessetti) che continuamente cancellata si deposita ovunque creando sporcizia e potendo anche essere pericolosa con una lunga esposizione e assorbimento tramite inalazione (analogamente alla silicosi dei minatori nelle cave di pietra)[\"\"].\nLavagne elettroniche.\nLe lavagne elettroniche sono uno strumento alternativo, che sta gradualmente sostituendo sia le tradizionali lavagne in ardesia che le lavagne Velleda.\nIn commercio esistono esemplari di varie dimensioni: un foglio A4 (210\u00d7), grandi come un quaderno, un foglio da disegno, fino a quelle di una lavagna tradizionale. Il costo pu\u00f2 variare dai 100 euro a qualche migliaio, a seconda della grandezza. \nL'insegnante o gli alunni scrivono con una penna magnetica e uno schermo \"sensibile\" registra i punti di passaggio e i movimenti. Tramite un programma di riconoscimento dei caratteri (OCR) come quelli utilizzati dagli \"scanner\", elabora quanto scritto e lo mostra in codifica ASCII, come se fosse stato digitato al \"computer\".\nUna tecnologia di questo tipo esiste dagli anni '80, ma ha raggiunto, almeno in Italia, prezzi competitivi rispetto a mezzi scolastici tradizionali come lavagna e quaderni di appunti.\nLibri e quaderni possono essere sostituiti da \"tablet\" con connettivit\u00e0 Internet 3G o 4G, a patto che le case editrici forniscano i contenuti in formati aperti e interoperabili, facilmente leggibili dai citati dispositivi \"hardware\" presenti in commercio.\nI costi possono essere drasticamente ridotti introducendo un approccio \"Bring your own device\" che consente agli studenti di usare \"smartphone\" o \"tablet\" di loro propriet\u00e0 durante le lezioni, per connettersi alla intranet al loro profilo utente, visualizzare materiale didattico, fare ricerche su Internet."}
{"id": "1708823", "revid": "287204", "url": "https://it.wikipedia.org/wiki?curid=1708823", "title": "Genoa Cricket and Football Club 1998-1999", "text": "Questa voce raccoglie le informazioni riguardanti il Genoa Cricket and Football Club nelle competizioni ufficiali della stagione 1998-1999.\nStagione.\nPer volont\u00e0 dell'azionista Gianni Scerni, nel luglio 1998 il club riassume la storica denominazione \"Genoa Cricket and Football Club\".\nOrganigramma societario.\nArea direttiva\nArea tecnica"}
{"id": "1708828", "revid": "287204", "url": "https://it.wikipedia.org/wiki?curid=1708828", "title": "Rhodiola", "text": "Rhodiola \u00e8 un genere di piante succulente appartenente alla famiglia delle Crassulaceae, diffuso in una vasta parte dell'emisfero settentrionale.\nIl nome significa \"rosellina\" (dal greco \"rhodon\" = rosa combinato con il suffisso latino \"-iola\").\nDescrizione.\nLe specie appartenenti a questo genere sono piante perenni a portamento erbaceo, proprie dei climi freddi dell'emisfero boreale. , e che hanno l'aspetto di minuscoli cespugli, alti da 5 a 35\u00a0cm. I numerosi fusti di consistenza carnosa nascono da un robusto rizoma. Le foglie sono semplici, spesse, succulente, e tendono al verdazzurro.\nI fiori sono riuniti in infiorescenze terminali, hanno colore giallo, arancione o rosso e profumo gradevole. Le piante di \"Rhodiola\" sono dioiche, cio\u00e8 esistono piante maschili e piante femminili.\nTassonomia.\nIl genere \"Rhodiola\" \u00e8 collocato nella famiglia delle Crassulacee come il genere \"Sedum\", a cui \u00e8 molto affine.\nDiverse specie sono attribuite, secondo gli autori, all'uno o all'altro dei due generi.\nAd oggi questo genere conta 68 specie, tra le quali ricordiamo:\nPropriet\u00e0 officinali.\nLa letteratura scientifica non conferma un consenso circa l'efficacia della \"Rhodiola Rosea\" a livello della fisiologia umana. \nLa \"Rhodiola rosea\" \u00e8 normalmente utilizzata in Asia e nell'Europa dell'Est anche per combattere le infezioni virali a carico delle vie aeree superiori e per migliorare la fertilit\u00e0."}
{"id": "1708834", "revid": "30580", "url": "https://it.wikipedia.org/wiki?curid=1708834", "title": "Gran Premio del Sudafrica 1976", "text": "Il Gran Premio del Sudafrica 1976 \u00e8 stata la seconda prova della stagione 1976 del Campionato mondiale di Formula 1. Si \u00e8 corsa sabato 6 marzo 1976 sul Circuito di Kyalami. La gara \u00e8 stata vinta dall'austriaco Niki Lauda su Ferrari; per il vincitore si tratt\u00f2 del nono successo nel mondiale. Ha preceduto sul traguardo il britannico James Hunt e il tedesco Jochen Mass entrambi su McLaren-Ford Cosworth. Fu questa la sessantesima vittoria iridata per una Ferrari in F1.\nVigilia.\nSviluppi futuri.\nNel corso del fine settimana venne annunciato lo scioglimento della GPDA, il sindacato dei piloti. Di fatto questi ultimi decisero di appoggiarsi alle richieste dei costruttori, creando all'interno di quella associazione una commissione per la sicurezza composta da Niki Lauda, Emerson Fittipaldi, Jody Scheckter, Jochen Mass e Jean-Pierre Jarier. I piloti premettero anche per uno spostamento del Gran Premio d'Italia dall'Autodromo di Monza a quello del Mugello.\nAspetti tecnici.\nLa Surtees fece esordire la TS19, la Hesketh il modello 308D, mentre la Parnelli port\u00f2 la versione B della VJP4.\nAspetti sportivi.\nLa Lotus perse i due piloti con i quali aveva affrontato il Gran Premio del Brasile: Mario Andretti torn\u00f2 alla Parnelli, mentre Ronnie Peterson prese il posto di Lella Lombardi alla March, con cui aveva gi\u00e0 corso tra il 1970 e il 1972. Al loro posto venne ingaggiato Bob Evans (che nel aveva disputato diverse gare con la BRM) per far coppia con lo svedese esordiente Gunnar Nilsson, che avrebbe gi\u00e0 dovuto esordire in Brasile, ma che era stato bloccato da un'opzione della March.\nSi rividero la Hesketh (una vettura venne acquistata da Harald Ertl), l'Ensign con Chris Amon, e la Surtees con Brett Lunger. Sostituzione di pilota alla Wolf-Williams: il francese Michel Lecl\u00e8re prese il volante di Renzo Zorzi. Non si registr\u00f2 la tradizionale pattuglia di team locali, anche per la cessazione del locale campionato di Formula 1: vi fu il solo Ian Scheckter con una Tyrrell, del \"team Lexington\". La Copersucar port\u00f2 il solo Emerson Fittipaldi, mentre la BRM, pur iscritta, non prese parte alla gara per l'assenza di un telaio pronto.\nLa gara rischi\u00f2 di saltare per problemi finanziari, che comunque si risolsero per tempo, tanto che la gara venne confermata il 6 gennaio.\nQualifiche.\nResoconto.\nNella prima giornata di prove del mercoled\u00ec il tempo migliore venne fatto segnare da James Hunt, che precedette di 21 centesimi Niki Lauda. I tempi risultarono pi\u00f9 alti di quelli fatti segnare nelle libere dei giorni precedenti, a causa di temperature pi\u00f9 elevate. Hunt fu anche autore di un'uscita di pista, che per\u00f2 non compromise il prosieguo delle prove. Anche Vittorio Brambilla fu protagonista di un'escursione, senza conseguenze gravi. La Lotus di Gunnar Nilsson fu soggetta a un incendio, mentre Laffite non pot\u00e9 provare per un guaio al cambio. Cedette anche il propulsore sulla Brabham-Alfa Romeo di Carlos Pace.\nAl gioved\u00ec si ripropose la sfida tra Hunt e Lauda. L'inglese scese a 1'16\"10, precedendo l'austriaco di dieci centesimi, e conquistando la seconda \"pole\" consecutiva. La seconda fila venne conquistata da John Watson su Penske e da l'altro pilota della McLaren Jochen Mass. Le Ferrari lamentavano una scarsa confidenza con gli pneumtaici portati dalla Goodyear. Delusero nelle prove le Brabham, che chiusero in sesta e settima fila, e Emerson Fittipaldi che concluse al ventunesimo posto.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNiki Lauda prese la testa subito alla partenza seguito da Jochen Mass, Vittorio Brambilla e James Hunt. Si ritrovarono presto nelle retrovie, a causa di una poco felice partenza, sia Watson che Jacques Laffite. Brambilla pass\u00f2 poi nel corso del secondo giro Mass. l'idolo locale Ian Scheckter venne urtato all'ingresso della curva Barbeque, nella ruota posteriore destra, dalla Wolf Williams di Leclere e chiuse subito nelle reti, dopo poche centinaia di metri, il suo unico GP stagionale.\nAnche Hunt, partito dalla \"pole\", pass\u00f2 il compagno Mass nel corso del secondo giro, per poi essere in una dura battaglia con Vittorio Brambilla. Dietro Ronnie Peterson pass\u00f2 Patrick Depailler, cogliendo il quinto posto. Dopo tre giri Hunt sfrutt\u00f2 un errore di Brambilla, conquistando il secondo posto. All'ottavo giro anche Mass pass\u00f2 Brambilla, nuovamente autore di una sbavatura.\nDalla retrovie stava rinvenendo intanto Tom Pryce, ottavo dopo il primo giro, che pass\u00f2 nei primi giri Carlos Reutemann, poi sfrutt\u00f2 un contatto tra Peterson e Depailler, per porsi in quinta posizione. Al 18\u00ba giro il gallese della Shadow pass\u00f2 anche Brambilla, che, poco dopo venne passato anche da Clay Regazzoni.\nIn testa, nel frattempo, James Hunt stava tentando di ridurre il distacco da Lauda. Al giro 43 Pryce fu costretto a un cambio gomme, ci\u00f2 che lo fece precipitare in classifica. Regazzoni scal\u00f2 cos\u00ec in quarta posizione, ma, dopo essere stato passato da Jody Scheckter, dovette ritirarsi per un guasto al propulsore. Ora la classifica, dietro al duo Lauda-Hunt, vedeva Mass, Scheckter, Brambilla e Watson.\nNegli ultimi giri Hunt si avvicin\u00f2 a Lauda, che soffriva per un detrito conficcatosi in uno pneumatico, mentre Brambilla fu costretto a una sosta ai \"box\" per una foratura, uscendo cos\u00ec dalla zona punti. Niki Lauda fu capace di mantenere la testa della gara, facendo ottenere la 60\u00aa vittoria alla Ferrari nel mondiale, con poco pi\u00f9 di un secondo di margine. Complet\u00f2 il podio Mass, davanti a Jody Scheckter e a due piloti su vetture statunitensi: John Watson su Penske (il nordirlandese torn\u00f2 a punti dopo un anno di digiuno) e Mario Andretti su Parnelli.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1708835", "revid": "2026952", "url": "https://it.wikipedia.org/wiki?curid=1708835", "title": "Parlamento della Tanzania", "text": "Il Parlamento della Tanzania (in swahili: \"Bunge la Tanzania\"; in inglese: \"Parliament of Tanzania\") \u00e8 l'assemblea legislativa monocamerale della Tanzania. Ha sede nella capitale, Dodoma.\nSecondo il par. 66 della Costituzione, fanno parte dell'assemblea:\nIl numero complessivo dei componenti \u00e8 variabile."}
{"id": "1708853", "revid": "1345932", "url": "https://it.wikipedia.org/wiki?curid=1708853", "title": "Microgale gymnorhyncha", "text": "Il tenrec toporagno a muso nudo (\"Microgale gymnorhyncha\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1708857", "revid": "1543377", "url": "https://it.wikipedia.org/wiki?curid=1708857", "title": "Pila a combustibile all'acido fosforico", "text": "Le pile a combustibile all'acido fosforico (abbreviato in PAFC, dall'inglese \"Phosphoric acid fuel cells\") sono un tipo di pila a combustibile che usa l'acido fosforico liquido come elettrolita. Gli elettrodi sono fatti in carta carbone rivestita con un catalizzatore in platino finemente disperso, che le rende costose da produrre. Non hanno il problema delle impurit\u00e0 di monossido di carbonio nel flusso di idrogeno. L'acido fosforico solidifica ad una temperatura di 40\u00a0\u00b0C, il che rende l'accensione difficile e costringe le pile ad un funzionamento continuo.\nTuttavia, con una temperatura compresa tra i 150 e i 200\u00a0\u00b0C, l'acqua espulsa pu\u00f2 essere convertita in vapore per il riscaldamento di acqua e aria. Le pile a combustibile all'acido fosforico sono state usate per applicazioni stazionarie nella cogenerazione con un rendimento dell'80% e dominano tuttora il mercato delle celle a combustibile fisse.\nIl principale costruttore di questa tecnologia \u00e8 la UTC Power (anche conosciuta come UTC Fuel Cells), una unit\u00e0 della United Technologies Corporation (NYSE: UTX). Al 2005 c'erano quasi 300 unit\u00e0 da 200\u00a0kW \"PureCell\" della UTC Power in funzione nel mondo."}
{"id": "1708859", "revid": "599013", "url": "https://it.wikipedia.org/wiki?curid=1708859", "title": "National Assembly", "text": "National Assembly (letteralmente \"assemblea nazionale\") \u00e8 il nome del parlamento (o di una camera del parlamento) in molti paesi di lingua inglese. L'elenco degli organi legislativi con questo nome include:"}
{"id": "1708861", "revid": "14691", "url": "https://it.wikipedia.org/wiki?curid=1708861", "title": "National Assembly (Tanzania)", "text": ""}
{"id": "1708868", "revid": "648716", "url": "https://it.wikipedia.org/wiki?curid=1708868", "title": "Microgale jenkinsae", "text": "Il tenrec toporagno di Jenkins (\"Microgale jenkinsae\") \u00e8 una specie di tenrec endemica del Madagascar, scoperta solo nel 2004.\nAbita le foreste tropicali e subtropicali e le zone cespugliose."}
{"id": "1708870", "revid": "339392", "url": "https://it.wikipedia.org/wiki?curid=1708870", "title": "Sangiuseppese Neapolis", "text": ""}
{"id": "1708874", "revid": "709565", "url": "https://it.wikipedia.org/wiki?curid=1708874", "title": "Peppo (Il conte di Montecristo)", "text": "Peppo \u00e8 un personaggio dell'anime \"Il conte di Montecristo \" di Mahiro Maeda. Peppo seduce Albert de Morcerf e lo fa rapire per ottenere un riscatto.\nStoria.\nPassato.\nDel suo passato non si sa nulla, \u00e8 una travestita che inizialmente lavora per Luigi Vampa, ed in seguito per il Conte di Montecristo con il compito di sorvegliare Albert.\nPresente.\nLa prima volta che la vediamo \u00e8 all'inizio della storia durante il carnevale di Luna, quando fingendosi una ragazza, seduce Albert de Morcerf portandolo quasi ad avere un rapporto sessuale con lei. Era per\u00f2 una trappola organizzata dal suo capo Luigi Vampa che intendeva rapire Albert per ottenere un riscatto. Albert viene liberato grazie all'aiuto del Conte che gli rivela la vera natura di quella che credeva una donna.\nIn seguito per ordine del Conte trova lavoro come cameriera a casa Morcerf, col compito segreto di sorvegliare Albert, che ovviamente inizialmente diffida di lei. Pur rimanendo fedele al Conte, ma probabilmente innamorata di Albert, diventer\u00e0 una sua alleata e nel corso della serie gli fornir\u00e0 consigli, insinuer\u00e0 dubbi nella sua mente e lo aiuter\u00e0 a mandare all'aria il matrimonio della sua ex-fidanzata Eug\u00e9nie de Danglars con Andrea Cavalcanti. Alla fine della serie diventer\u00e0 una affermata fotomodella.\nCarattere.\nProvocante, soprattutto con le parole, gioca molto sul suo aspetto, facendo venire molti dubbi ad Albert che continuer\u00e0 a trattarla da ragazza nonostante sia a conoscenza della sua vera natura maschile. Nel corso della storia si affeziona sempre di pi\u00f9 al protagonista e probabilmente si innamora di lui, diventando sempre pi\u00f9 sincera, quasi eludendo gli ordini precisi che il Conte le aveva dato."}
{"id": "1708877", "revid": "287204", "url": "https://it.wikipedia.org/wiki?curid=1708877", "title": "Alian\u00e7a do Tocantins", "text": "Alian\u00e7a do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708878", "revid": "287204", "url": "https://it.wikipedia.org/wiki?curid=1708878", "title": "Alvorada (Tocantins)", "text": "Alvorada \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708879", "revid": "287204", "url": "https://it.wikipedia.org/wiki?curid=1708879", "title": "Brejinho de Nazar\u00e9", "text": "Brejinho de Nazar\u00e9 \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708884", "revid": "287204", "url": "https://it.wikipedia.org/wiki?curid=1708884", "title": "Cariri do Tocantins", "text": "Cariri do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708885", "revid": "73891", "url": "https://it.wikipedia.org/wiki?curid=1708885", "title": "Paolo Mosca", "text": "Biografia.\nUltimogenito del maestro elementare nonch\u00e9 giornalista, scrittore e vignettista Giovanni Mosca (1908-1983) e della maestra elementare Teresa Caracciolo (1909-2000), e fratello minore del giornalista Benedetto, del designer Antonello e del giornalista Maurizio (1940-2010), Paolo Mosca nasce nella foresteria di una villa di Pallanza, sulla sponda piemontese del Lago Maggiore; la madre, incinta, vi era sfollata da Milano con i suoi tre figli, mentre il padre era stato incarcerato dalla R.S.I..\nDa ragazzo scrive delle poesie, che poi musica e canta al pianoforte. In seguito studia scienze politiche, frequenta l'Accademia del Piccolo Teatro di Milano, e incomincia a esibirsi come cantante. Dotato di una voce molto ferma e potente partecipa al Cantagiro 1964 con \"La voglia dell'estate\", canzone da lui scritta ed eseguita con cui vince il girone B della manifestazione; sempre nel 1964 partecipa al Festival delle Rose con \"Il the\".\nL'anno successivo, dopo aver cambiato casa discografica ed esser passato alla Dischi Ricordi, partecipa al Cantagiro 1965 con \"Io ritorno a casa mia\". Abbandona poi il mondo della musica e si dedica negli anni successivi al giornalismo e alla scrittura, divenendo prima redattore e inviato, e poi direttore di periodici nazionali, tra cui \"Novella 2000\", \"Playboy Italia\" e \"La Domenica del Corriere\", e pubblicando numerosi libri di narrativa, saggistica e poesia che trattano di emozioni e sentimenti.\nParallelamente dirige e talvolta scrive varie commedie teatrali tra cui: \"Il grande bluff\" (dirige Carlo Dapporto e Antonella Steni), \"Hai mai provato nell'acqua calda?\" (da lui anche scritta, con Walter Chiari e Ivana Monti) e \"La luna sotto le scale\" (da lui anche scritta, con Piero Mazzarella).\nIdeatore, conduttore e autore televisivo negli anni ottanta di varie trasmissioni tra cui i variet\u00e0 \"Il cappello sulle ventitr\u00e9\", in onda su RAI1 e \"Rosso di sera\", in onda su Telereporter, diviene direttore artistico di Telemontepenice e Pan TV, opinionista di RAI Notte e conduttore di una rubrica settimanale di interviste all\u2019interno di \"Unomattina\".\nDirige anche i periodici \"Eva Express\" e \"Onda Tv\", e nel 1995 si trasferisce a Roma per dirigere \"Vip\"; dal 2001 collabora con il quotidiano romano \"Il Messaggero\".\nNel 2007 dirige al Teatro Oscar di Milano la commedia di Indro Montanelli \"Il petto e la coscia\"; in questa occasione rilascia la sua ultima intervista all'emittente televisiva romana T9, al giornalista Emanuele Carioti \nNell'ottobre 2008 viene colpito da un grave ictus che lo immobilizza; aggravatosi, nell'aprile 2014 si trasferisce nella residenza assistenziale Flaminia di Morlupo, dove muore il 30 novembre.\nDopo il funerale romano del 2 dicembre, la salma viene cremata e le ceneri portate al Cimitero Monumentale di Milano, in una celletta."}
{"id": "1708887", "revid": "287204", "url": "https://it.wikipedia.org/wiki?curid=1708887", "title": "Crix\u00e1s do Tocantins", "text": "Crix\u00e1s do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708888", "revid": "1305772", "url": "https://it.wikipedia.org/wiki?curid=1708888", "title": "Millenium", "text": ""}
{"id": "1708889", "revid": "1345932", "url": "https://it.wikipedia.org/wiki?curid=1708889", "title": "Microgale longicaudata", "text": "Il tenrec toporagno minore a coda lunga (\"Microgale longicaudata\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nMisura circa 7\u20138\u00a0cm, pi\u00f9 almeno altrettanti di coda (che spesso \u00e8 pi\u00f9 lunga del corpo).\nLa pelliccia \u00e8 soffice e di color grigio scuro, con sfumature tendenti all'arancione nel quarto posteriore del corpo. L'aspetto complessivo \u00e8 molto simile a quello dei toporagni: le zampe posteriori sono curiosamente simili per costituzione a quelle delle rane.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1708890", "revid": "287204", "url": "https://it.wikipedia.org/wiki?curid=1708890", "title": "Figueir\u00f3polis", "text": "Figueir\u00f3polis \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708892", "revid": "287204", "url": "https://it.wikipedia.org/wiki?curid=1708892", "title": "Ja\u00fa do Tocantins", "text": "Ja\u00fa do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708894", "revid": "287204", "url": "https://it.wikipedia.org/wiki?curid=1708894", "title": "Palmeir\u00f3polis", "text": "Palmeir\u00f3polis \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708896", "revid": "287204", "url": "https://it.wikipedia.org/wiki?curid=1708896", "title": "Peixe", "text": "Peixe \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708899", "revid": "287204", "url": "https://it.wikipedia.org/wiki?curid=1708899", "title": "Santa Rita do Tocantins", "text": "Santa Rita do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708900", "revid": "124759365", "url": "https://it.wikipedia.org/wiki?curid=1708900", "title": "Gran Premio degli Stati Uniti d'America-Ovest 1976", "text": "Il Gran Premio degli Stati Uniti d'America-Ovest 1976 \u00e8 stata la terza prova della stagione 1976 del Campionato mondiale di Formula 1. Si \u00e8 corsa domenica 28 marzo 1976 sul Circuito di Long Beach. La gara \u00e8 stata vinta dallo svizzero Clay Regazzoni su Ferrari; per il vincitore si tratt\u00f2 del quarto successo nel mondiale. Ha preceduto sul traguardo l'austriaco Niki Lauda, anch'egli su Ferrari e il francese Patrick Depailler su Tyrrell-Ford Cosworth. Regazzoni conquist\u00f2 l'unico \"Grand Chelem\" della sua carriera nel mondiale di F1, ottenendo pole position, giro veloce, vittoria e conducendo la gara per tutti i giri.\nIl gran premio venne premiato col \"Race Promoters' Trophy\", per la miglior organizzazione della stagione.\nVigilia.\nAspetti tecnici.\nPer la prima volta il mondiale di F1 utilizz\u00f2 il circuito cittadino di Long Beach, citt\u00e0 sobborgo di Los Angeles, che era gi\u00e0 stato testato, l'anno precedente, dal campionato statunitense di Formula 5000, con una gara vinta da Brian Redman. Per la prima volta, dopo 16 anni, una stessa nazione avrebbe ospitato due gran premi validi per il mondiale nello stesso anno: l'ultima volta erano stati proprio gli Stati Uniti con il gran premio nazionale e l'ultima edizione della 500 Miglia di Indianapolis ricompresa nel calendario iridato. Il gran premio venne definito, per tale ragione, Gran Premio degli Stati Uniti-Ovest, per distinguerlo da quello in programma al Glen il 10 ottobre 1976. La gara venne anche denominata \"Gran Premio di Long Beach\".\nI pareri dei piloti in merito alla qualit\u00e0 del tracciato furono difformi. Il campione del mondo in carica, Niki Lauda, pronostic\u00f2 che la gara sarebbe stata pi\u00f9 ricca d'incidenti rispetto al Gran Premio di Monaco e pi\u00f9 dura per le vetture, ma pi\u00f9 semplice per i piloti. Emerson Fittipaldi apprezz\u00f2 molto il tracciato, mentre Jacques Laffite e Patrick Depailler furono di parere opposto.\nIl tracciato, lungo 3,251\u00a0km, venne stimato con una velocit\u00e0 media di 140\u00a0km/h e una massima di 270\u00a0km/h. Il circuito venne leggermente modificato rispetto alla gara di F5000, con l'aggiunta di marciapiedi che variarono il raggio delle curve, rallentando la marcia delle vetture. L'intera pista era fiancheggiata da \"guardrail\" in blocchi cemento, per una lunghezza di oltre 5 miglia. Ogni blocco di cemento, alto 4 metri, pesava circa 400 tonnellate; in cima era fissata una rete di protezione, alta mezzo metro. Proprio per la sua natura di circuito cittadino si decise di ammettere al via solo 20 vetture.\nGli organizzatori, capeggiati da Christopher Pook, tra cui vi erano anche Dan Gurney e Phil Hill, spesero oltre mezzo milione di dollari per allestire il tracciato e ottennero un accordo di sei anni per l'effettuazione della gara. Hill fu anche indicato come direttore di corsa. Una lunga lista di ex assi del volante venne contattata per promuovere l'evento: Dennis Hulme, Jack Brabham, e Juan Manuel Fangio.\nAspetti sportivi.\nLa Copersucar torn\u00f2 a presentare una seconda vettura, ancora affidata a Ingo Hoffman; cos\u00ec fece anche la Surtees con Alan Jones, che mancava dal Gran Premio di Germania 1975, quando venne fatto correre dalla Hill. Altro ritorno quello dell'italiano Arturo Merzario, che mancava dal Gran Premio d'Italia 1975, al volante di una March privata, gestita dall\"'Ovoro Team March\".\nQualifiche.\nResoconto.\nNella prima sessione di prove il tempo migliore venne fatto da James Hunt, che precedette il duo della Ferrari Clay Regazzoni-Niki Lauda. Le alte temperature e la condizione di circuito cittadino, con grossi saliscendi e curve lente, provocarono dei problemi ai piloti nella ricerca della migliore conformazione della vettura. Molte vetture soffrirono problemi di carburazione. Arturo Merzario fu protagonista di un incidente senza conseguenze. Nella seconda sessione del primo giorno il tempo pi\u00f9 rapido fu segnato da Patrick Depailler, su Tyrrell-Ford Cosworth. Il francese venne premiato dal suo stile di guida, che prevedeva il taglio dei marciapiedi.\nNella seconda giornata Clay Regazzoni conquist\u00f2 la \"pole\", la quinta nella carriera nel mondiale di F1 (essa fu anche l'ottantesima per la Scuderia Ferrari). Lo svizzero fu seguito in prima fila da Patrick Depailler, che solo negli ultimi minuti riusc\u00ec a conquistare il piazzamento, anche per problemi all'avviamento. La seconda fila venne conquistata da James Hunt e Niki Lauda, che nelle parti iniziali delle prove aveva comandato la classifica dei tempi. Carlos Reutemann su Brabham-Alfa Romeo perse uno pneumatico all'uscita dai \"box\". Nel corso delle qualifiche Lauda tocc\u00f2 i 288\u00a0km/h.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nAlla partenza Clay Regazzoni part\u00ec bene e prese la testa, davanti a James Hunt che era riuscito a passare Patrick Depailler dopo una bella lotta al via; quarto era il compagno di scuderia di Regazzoni, Niki Lauda. Uscendo dalla prima curva, Vittorio Brambilla chiuse Carlos Reutemann contro il muro; entrambi furono costretti al ritiro. Poi sul rettilineo del Porto Gunnar Nilsson della Lotus ruppe la sospensione, fin\u00ec a muro a 250\u00a0km/h, ma per fortuna usc\u00ec incolume dall'abitacolo. Sempre nel corso del primo giro Depailler sfrutt\u00f2 un errore nel cambio della marcia di Hunt, riuscendo a ripassarlo. Al terzo giro John Watson, decimo, tampon\u00f2 la Ligier di Laffite, rompendo il musetto della sua Penske. Laffite fu mandato in testacoda dalla collisione e scese dalla nona alla quattordicesima posizione.\nAl giro 4, Hunt era dietro Depailler in lotta per il secondo posto. Cerc\u00f2 di buttarsi dentro la Tyrrell alla curva subito prima del rettilineo di ritorno, ma Depailler chiuse la porta, forzando Hunt a passare largo a sinistra. Quando uscirono dalla curva affiancati, Depailler si mise in mezzo alla pista accompagnando la McLaren sulle barriere. Hunt usc\u00ec dalla vettura da solo, certo che non fosse pi\u00f9 in grado di ripartire; mostr\u00f2 il pugno a Depailler ogni qualvolta il francese ripassava sul punto della collisione. Dopo la gara, i meccanici della McLaren andarono a riprendere la vettura e furono capaci di guidarla fino ai box.\nNel frattempo Lauda super\u00f2 Depailler prendendosi la seconda posizione, sette secondi dietro a Regazzoni, che sembrava oramai irraggiungibile. La classifica vedeva ora, dietro al duo di Maranello, Depailler, Tom Pryce, Ronnie Peterson, Jody Scheckter e Jean-Pierre Jarier. Nel sesto giro Peterson attacc\u00f2 Pryce, senza per\u00f2 riuscire a passarlo. La battaglia fra i due favor\u00ec Scheckter, che si ritrov\u00f2 cos\u00ec quarto.\nL'italoamericano Mario Andretti era stato capace di passare in nona posizione, dalla quindicesima di partenza, con la sua Parnelli VPJ 4B-Ford, facendo segnare anche in giro veloce in quei primi frangenti di corsa, ma la sua gara termin\u00f2 quando il motore cominci\u00f2 a perdere acqua (sebbene Andretti continu\u00f2 fino al giro 15 quando oramai il suo motore era fuso).\n\" Questa sarebbe stata l'ultima apparizione per la vettura americana Vel's-Parnelli. In tre stagioni, aveva corso per 16 gare, con Mario quale suo unico pilota. Prima del ritiro nella sua gara di Long Beach, Andretti fu avvicinato da un giornalista che gli chiese: \" Cosa pensa della sua ultima gara in Formula 1? \" Andretti replic\u00f2, \" Ma che stai dicendo?\" The il giornalista aggiunse, \" \u00c8 ci\u00f2 che mi ha detto Vel (Miletich).\" Andretti rispose, \" Sar\u00e0 il suo di ultimo, non il mio.\"\"\n\" Andretti termin\u00f2 la sua relazione con Miletich e Parnelli Jones quel giorno, ma la mattina seguente, per caso, incontr\u00f2 il capo della Lotus Colin Chapman per colazione in un bar di Long Beach, dove i due siglarono un accordo. Nella stagione seguente, con Andretti al volante della rivoluzionaria Lotus 78, i due avrebbero vinto gare e conquistato, ovviamente, il titolo.\"\nNello stesso momento del ritiro di Andretti, Patrick Depailler fu autore di un testacoda, che gli cost\u00f2 diverse posizioni, fino a retrocedere al settimo posto.\nIn testa Regazzoni guidava con 13 secondi di margine su Lauda, che a sua volta precedeva Jody Scheckter e Tom Pryce. Al giro 20 Depailler super\u00f2 Jean-Pierre Jarier e, sei giri dopo, anche Ronnie Peterson. Grazie alla rottura della trasmissione di Pryce e il problema al mozzo anteriore del suo compagno alla Tyrrell Scheckter, il francese recuper\u00f2 al 34\u00ba giro la terza posizione. Coduceva sempre Regazzoni, davanti a Lauda, Depailler, Peterson, Jarier e Mass. Peterson, penalizzato da un impianto frenante ormai fuori uso, \u00e8 costretto a una sosta ai \"box\" che lo fece cadere in decima posizione.\nIn settima posizione si trovava il rimontante Jacques Laffite su Ligier-Matra, che pass\u00f2 anche Jochen Mass al 45\u00ba giro (il tedesco della McLaren scontava un problema al cambio), e Jarier il giro dopo. Al 56\u00ba Jarier fu a cedere strada a Mass, a causa della terza marcia non funzionante.\nA 20 giri dal termine, Lauda scont\u00f2 problemi al cambio e decise che era meglio non forzare per attaccare Regazzoni. Jarier scese al sesto posto dietro Mass, il francese scontava sempre problemi al cambio. Al penultimo giro Jarier, con ormai solo prima e quinta marcia, fu superato anche da Fittipaldi.\nRegazzoni colse la quarta vittoria iridata, completando un \"grand chelem \" con pole, giro pi\u00f9 veloce e in testa dal primo all'ultimo giro. Lauda fu secondo (a 42 secondi) con Depailler che complet\u00f2 il podio. A punti per la prima volta la Ligier con Laffite e Emerson Fittipaldi con la sua vettura.\nIl primo Gran Premio a Long Beach \u00e8 un successo, tanto che l'ex manager di scuderia Rob Walker afferm\u00f2, \"penso che la creazione di un GP a Long Beach \u00e8 il pi\u00f9 grande successo per gli sport motoristi nel decennio.\"\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando"}
{"id": "1708903", "revid": "287204", "url": "https://it.wikipedia.org/wiki?curid=1708903", "title": "S\u00e3o Salvador do Tocantins", "text": "S\u00e3o Salvador do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708904", "revid": "1345932", "url": "https://it.wikipedia.org/wiki?curid=1708904", "title": "Microgale monticola", "text": "Il tenrec toporagno montano (\"Microgale monticola\") \u00e8 una specie di tenrec endemica del Madagascar, dove abita le zone ricoperte di foresta pluviale delle aree montuose (da qui il nome)."}
{"id": "1708905", "revid": "1226", "url": "https://it.wikipedia.org/wiki?curid=1708905", "title": "Vento Nero", "text": ""}
{"id": "1708907", "revid": "287204", "url": "https://it.wikipedia.org/wiki?curid=1708907", "title": "Sucupira", "text": "Sucupira \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708908", "revid": "122315", "url": "https://it.wikipedia.org/wiki?curid=1708908", "title": "Tenrec toporagno", "text": ""}
{"id": "1708909", "revid": "1305772", "url": "https://it.wikipedia.org/wiki?curid=1708909", "title": "San Pelagio", "text": ""}
{"id": "1708912", "revid": "16758", "url": "https://it.wikipedia.org/wiki?curid=1708912", "title": "Miercurea-Ciuc", "text": ""}
{"id": "1708913", "revid": "287204", "url": "https://it.wikipedia.org/wiki?curid=1708913", "title": "Talism\u00e3", "text": "Talism\u00e3 \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione di Gurupi."}
{"id": "1708922", "revid": "729019", "url": "https://it.wikipedia.org/wiki?curid=1708922", "title": "Hands of Time", "text": "Hands of Time \u00e8 il terzo album dei Kingdom Come pubblicato nel 1991 per l'etichetta discografica Polydor Records."}
{"id": "1708927", "revid": "98262", "url": "https://it.wikipedia.org/wiki?curid=1708927", "title": "Blue Stragglers", "text": ""}
{"id": "1708935", "revid": "1776051", "url": "https://it.wikipedia.org/wiki?curid=1708935", "title": "Bad Image", "text": "Bad Image \u00e8 il quarto album dei Kingdom Come pubblicato nel 1993 per l'etichetta discografica WEA International."}
{"id": "1708938", "revid": "1480390", "url": "https://it.wikipedia.org/wiki?curid=1708938", "title": "Torre Galfa", "text": "La Torre Galfa (o Torre GalFa, in passato Galfa 99) \u00e8 un grattacielo di Milano, progettato dall'architetto Melchiorre Bega nel 1956 e terminato nel 1959.\nStoria.\nIl palazzo, costruito da Sogene per volont\u00e0 di Attilio Monti e destinato inizialmente alla sua societ\u00e0, la raffineria Sarom, \u00e8 poi acquistato, alla met\u00e0 degli anni settanta, dalla Banca Popolare di Milano che lo utilizza come centro servizi e sede operativa per circa 30 anni, dismettendolo nel 2001. Nel 2006 \u00e8 venduto per 48 milioni di euro alla Immobiliare Lombarda, societ\u00e0 del gruppo Fondiaria Sai di Salvatore Ligresti.\nIl 5 maggio 2012 il palazzo, lasciato senza utilizzo e pressoch\u00e9 vuoto, viene occupato per protesta dal centro per le arti di Milano, Macao. Questo gesto ottiene una notevole visibilit\u00e0 e il supporto di diverse personalit\u00e0 del mondo dello spettacolo e della cultura, tra cui Dario Fo. Il 15 maggio il grattacielo \u00e8 sgomberato.\nIl Gruppo Unipol, che ha acquisito Fondiaria-Sai nel corso del 2012, appena entrato nella disponibilit\u00e0 dell'edificio avvia insieme al Comune di Milano lo studio del progetto di riqualificazione e valorizzazione dello stesso oltre che dell'ambito urbano, con l'obiettivo di iniziare i lavori entro il 2014; i lavori tuttavia iniziano solo nel giugno 2016.\nDopo 16 anni di inutilizzo si \u00e8 concluso l'iter autorizzativo del progetto di riqualificazione curato dall'architetto Maurice Kanah dello studio \"Bg&amp;K Associati\". L'obiettivo della propriet\u00e0 UnipolSai, condiviso con il Comune, \u00e8 quello di convertire la torre ad una destinazione ricettivo-alberghiera (dal piano -1 al 12\u00ba piano) e residenziale (dal 13\u00ba al 31\u00ba piano) con servizi dedicati e ingressi separati. I lavori sono iniziati nel 2016, per un investimento da parte di UnipolSai di circa 100 milioni di euro.\nIl lastrico solare ha ospitato per 30 anni le antenne di Gamma Radio (di propriet\u00e0 del gruppo Monti-Riffeser), costituendo uno dei pi\u00f9 appetibili punti di trasmissione per la citt\u00e0 di Milano. Gli impianti FM presenti negli anni erano quelli delle frequenze 95.900\u00a0MHz (Gamma Radio), 92.800\u00a0MHz (Radio Porta Romana, poi Vip Radio e Gamma 2) e 97.250\u00a0MHz (Gamma Network). Nella prima met\u00e0 degli anni Ottanta era presente anche la TV Tele Alta Italia uhf canale 30.\nDescrizione.\nL'edificio, situato all'incrocio tra via Galvani e via Fara (da qui il suo nome Galvani + Fara = Galfa), ha un'altezza di 102 metri per 31 piani, ai quali sono da aggiungere 2 piani sotterranei.\nIl grattacielo \u00e8 riconducibile come architettura all'International Style e parte integrante del programmato \"Centro Direzionale\" della capitale finanziaria italiana, ideato negli anni cinquanta e mai compiutamente realizzato.\nL'edificio ha forma rettangolare, con una base formata da piano terra e primo piano pi\u00f9 ampia del corpo formato da 27 piani abitabili. Negli ultimi 2 piani, leggermente arretrati rispetto alla facciata, sono localizzati parte degli impianti tecnologici. I piani interrati alloggiano i rimanenti impianti ed i parcheggi.\nHa la struttura portante in cemento armato, quasi completamente nascosta dalle facciate continue (o curtain wall) in alluminio e vetro, escluse due bande verticali ai lati ed una, pi\u00f9 larga, centrale, sul lato posteriore. La vetrata presenta un particolare effetto sfalsato che caratterizza l'edificio. All'interno sono presenti sette ascensori e due scale, posizionati nella parte centrale/posteriore del corpo dell'edificio."}
{"id": "1708941", "revid": "765341", "url": "https://it.wikipedia.org/wiki?curid=1708941", "title": "Pittavino", "text": "Pittavino (o \"pictavino\", da \"Pictavi\", nome latino di Poitiers) era il nome con cui era indicato il denaro battuto dai conti di Poitou.\nIn francese \u00e8 chiamato \"poitevin\" ed in latino era \"pictavinus\" o anche \"pictavensis\".\nStoria.\nInizialmente i pittavini furono coniati a Poitiers, ma nel tempo la zecca pi\u00f9 importante divenne quella da Melle a causa delle ricche miniere d'argento che si trovavano nella zona per cui gi\u00e0 nel X secolo vi fu creata una zecca particolarmente attiva.\nIl primo a battere pittavini fu Guglielmo II, conte di Poitiers nonch\u00e9 duca di Aquitania (963-995).\nFurono coniati da Riccardo detto Cuor di Leone che aveva ricevuto la contea di Poitiers dalla madre Eleonora d'Aquitania nel 1169.\nIl pittavino \u00e8 citato, assieme ad altre monete, da Raimondo di Aguilers nella sua \"Storia dei Franchi che presero Gerusalemme\": \nLa moneta \u00e8 citata anche in un documento di Alfonso di Tolosa, fratello di Luigi IX che divenne conte di Poitiers nel 1241: \nFilippo detto il Lungo (in seguito Filippo V di Francia) ne fece coniare tra il 1311 de il 1316 in qualit\u00e0 di conte con la scritta COMES PICTAVIES.\nI pezzi coniati a Melle recavano il testo \nIl quarto di pittavino era chiamato in francese \"pite\" o \"picte\". Con il tempo questo termine pass\u00f2 ad indicare pi\u00f9 genericamente il quarto di denier.\nNel 1330-1332 dei \"pite\" furono emessi in Provenza da Roberto d'Angi\u00f2. Recavano al dritto il giglio di Francia."}
{"id": "1708943", "revid": "599013", "url": "https://it.wikipedia.org/wiki?curid=1708943", "title": "Muhsin Muhammad", "text": "Carriera professionistica.\nCarolina Panthers.\nStagione 1996\nSelezionato come 43 scelta dai Carolina Panthers gioca 9 partite di cui 5 da titolare compiendo 25 ricezioni per 407 yard con un touchdown e una corsa perdendo per\u00f2 una yard.\nStagione 1997\nHa giocato 13 partite di cui 5 da titolare facendo 27 ricezioni per 317 yard.\nStagione 1998\nHa giocato 16 partite tutte da titolare facendo 68 ricezioni per 941 yard con 6 touchdown e 2 fumble persi. Ha recuperato un fumble per nessuna iarda.\nStagione 1999\nHa giocato 15 partite tutte da titolare facendo 96 ricezioni per 1253 yard con 8 touchdown e un fumble perso.\nStagione 2000\nHa giocato 16 partite tutte da titolare facendo 102 ricezioni per 1183 yard con 6 touchdown e un fumble poi recuperato dai compagni e 2 corse per 12 yard.\nStagione 2001\nHa giocato 11 partite tutte da titolare facendo 50 ricezioni per 585 yard con un touchdown e 2 fumble di cui uno lo ha perso e uno lo ha recuperato, inoltre ha recuperato un altro fumble per nessuna iarda e ha fatto 5 tackle da solo.\nStagione 2002\nHa giocato 14 partite tutte da titolare facendo 63 ricezioni per 823 yard con 3 touchdown, 3 corse per 40 yard\"record personale\" e 7 tackle\"record personale\" da solo.\nStagione 2003\nHa giocato 15 partite tutte da titolare facendo 54 ricezioni per 837 yard con 3 touchdown e 3 fumble di cui uno lo ha perso e 2 li ha recuperati, 2 corse perdendo 2 yard, un ritorno su kickoff per 2 yard e 2 tackle da solo.\nStagione 2004\nHa giocato 16 partite tutte da titolare facendo 93 ricezioni per 1405 yard\"record personale\" con 16 touchdown\"record personale\" e 2 fumble, 3 corse per 15 yard con un fumble, un tackle assistito ed in totale 3 fumble di cui uno perso e uno recuperato.\nChicago Bears.\nStagione 2005\nPassa ai Chicago Bears dove gioca 15 partite tutte da titolare facendo 64 ricezioni per 750 yard con 4 touchdown e 6 tackle da solo.\nStagione 2006\nHa giocato 16 partite tutte da titolare facendo 60 ricezioni per 863 yard con 5 touchdown e un fumble perso, un ritorno su kick off per 3 yard e 3 tackle da solo.\nStagione 2007\nHa giocato 16 partite tutte da titolare facendo 40 ricezioni per 470 yard con 3 touchdown e 2 tackle da solo.\nRitorno ai Panthers.\nStagione 2008\nRipassa ai \"Panthers\" gioca 16 partite di cui 15 da titolare facendo 65 ricezioni per 923 yard con 5 touchdown e 2 fumble di cui uno perso e uno terminato fuori dal campo di gioco. Infine ha fatto un tackle da solo.\nStagione 2009\nHa giocato 14 partite di cui 13 da titolare facendo 53 ricezioni per 581 yard con un touchdown e ha fatto 3 tackle solitari. A fine stagione, dopo 14 stagioni da professionista, si ritira"}
{"id": "1708953", "revid": "228587", "url": "https://it.wikipedia.org/wiki?curid=1708953", "title": "Rolls-Royce Tyne", "text": "Il Rolls-Royce RB.109 \"Tyne\" \u00e8 un motore aeronautico turboelica a 2 stadi realizzato dall'azienda britannica Rolls-Royce Ltd. alla fine degli anni cinquanta. Fu provato in volo per la prima volta nel 1956, installato all'estremit\u00e0 anteriore della fusoliera di un Avro Lincoln appositamente modificato.\nStoria del progetto.\nIl Tyne fu realizzato principalmente per motorizzare il quadrimotore di linea britannico Vickers Vanguard; il primo prototipo vol\u00f2 il 20 gennaio 1959, equipaggiato con quattro Tyne Mk.506 da 4.985 hp. Le consegne cominciarono da met\u00e0 1959 in poi, motorizzando i 43 Vanguard consegnati alla British European Airways e alla Trans-Canada Airlines. Fu successivamente impiegato in altri progetti civili e militari.\nIl motore fu poi sviluppato aumentandone la potenza e fu utilizzato nel bimotore Dassault-Breguet Atlantique da ricognizione a lungo raggio; fu poi utilizzato anche negli aerei da trasporto Canadair CL-44 e Transall C-160.\nLa turbina di alta pressione a stadio singolo fa muovere il compressore di alta pressione a 9 stadi, mentre la turbina di bassa pressione a tre stadi muove, oltre all'elica (tramite una scatola di riduzione), anche il compressore di bassa pressione a 6 stadi. La camera di combustione \u00e8 tubolare-anulare. Il Tyne quindi, come lo sfortunato Bristol Orion, ha una turbina di bassa pressione ad albero condotto, invece di una turbina ad albero libero, come nel Bristol Proteus e nei turboelica pi\u00f9 moderni.\nLa versione Mark 515 Tyne ha una potenza nominale al decollo di 5\u00a0730 shp, in condizioni ISA +16.8\u00a0\u00b0C. La versione marina produce oltre 9\u00a0700 shp.\nVersioni.\n3\u00a0259\u00a0kW, installato sul Vickers Vanguard Type 951 e sul Vickers Merchantman; 238 esemplari fabbricati.\n3\u00a0776\u00a0kW, installato sul Vickers Vanguard Type 952.\n3\u00a0442\u00a0kW, installato sul Canadair 400/CL-44; 227 esemplari fabbricati.\n4\u00a0026\u00a0kW, installato sul Short Belfast.\n4\u00a0226\u00a0kW, installato sul Breguet 1150 Atlantic e sull'Atlantique ATL2\n4\u00a0226\u00a0kW, installato sul Transall C-160\n3\u00a0624\u00a0kW, installato sull'Aeritalia G.222T\n4\u00a0500\u00a0kW, installato sul Transall C-160 e sull'Atlantique ATL2\nVersione marina.\nDel Tyne venne realizzata anche una serie di versioni marine, i Tyne RM1A, RM1C ed RM3, che vengono tuttora impiegati su alcuni cacciatorpediniere missilistici Classe Type 42 e su alcune fregate Classe Type 22 in forza alla Royal Navy.\nEsemplari attualmente esistenti.\nMolti Tyne rimasero in servizio sino al 2014, continuando ad equipaggiare i Transall in forza presso la francese Arm\u00e9e de l'air, la tedesca Luftwaffe e la turca T\u00fcrk Hava Kuvvetleri. Anche le versioni navali rimasero in servizio nella Royal Navy sino al 2014.\nTra gli esemplari preservati si pu\u00f2 osservare un Rolls-Royce Tyne esposto in una struttura museale presso il Royal Air Force Museum Cosford, nei pressi di Londra."}
{"id": "1708954", "revid": "1776051", "url": "https://it.wikipedia.org/wiki?curid=1708954", "title": "Twilight Cruiser", "text": "Twilight Cruiser \u00e8 il quinto album dei Kingdom Come pubblicato nel 1995 per l'etichetta discografica Viceroy Records."}
{"id": "1708955", "revid": "599013", "url": "https://it.wikipedia.org/wiki?curid=1708955", "title": "George McAfee", "text": "che ha giocato nel ruolo di halfback per tutta la carriera nei Chicago Bears della National Football League (NFL). \u00c8 stato inserito nella Pro Football Hall of Fame nel 1966\nCarriera.\nMcAfeeu scelto come secondo assoluto nel Draft NFL 1940 dai Philadelphia Eagles ma firm\u00f2 con i Chicago Bears. In carriera segn\u00f2 234 punti, guadagn\u00f2 5.313 yard e intercett\u00f2 8 passaggi in otto stagioni. Dal 1942 al 1945 serv\u00ec nella Marina durante la seconda guerra mondiale, perdendo quelli che potenzialmente potevano essere i suoi anni migliori come professionista.\nSoprannominato \"one-play McAfee\", era conosciuto per la sua esplosiva velocit\u00e0 (correva le 100 yard in 9,7 secondi). Red Grange, una stella dei primi anni dei Bears, chiam\u00f2 McAfee \u201cl'uomo pi\u00f9 pericoloso su un campo di football\".\nIl 1941 fu un anno emblematico per McAfee: guid\u00f2 la lega con un'altissima media di 7,3 yard medie a corsa, segnando 12 touchdown in 11 partite, contribuendo alla seconda vittoria del campionato consecutiva da parte della sua squadra. Anche se il totale delle sue yard corse pu\u00f2 sembrare modesto rispetto agli standard attuali, dovette dividere il campo con altri running back dotati di grande talento come Hugh Gallarneau, Norm Standlee e Bill Osmanski, oltre che col quarterback membro della Hall of Fame Sid Luckman."}
{"id": "1708956", "revid": "767487", "url": "https://it.wikipedia.org/wiki?curid=1708956", "title": "FMET", "text": " \nL'N-formilmetionina, abbreviata in fMet, \u00e8 un derivato dell'amminoacido metionina, nel quale un gruppo aldeidico \u00e8 stato aggiunto al residuo amminico; la reazione di formilazione \u00e8 catalizzata dall'enzima transformilasi.\nL'fMet ricopre un ruolo centrale nella sintesi proteica dei batteri, dei mitocondri e dei cloroplasti. Non possiede invece alcun ruolo nella sintesi proteica delle cellule eucariotiche.\nQuesto amminoacido modificato \u00e8 trasportato sul ribosoma legato a un tRNA speciale, indicato con la sigla tRNAfMet, il cui anticodone 5'-CAU-3' riconosce solo i codoni AUG (o raramente GUG o ancor pi\u00f9 raramente UUG) di \"inizio\" della sintesi proteica; i codoni AUG non di inizio codificano una metionina non formilata, portata dal tRNAMet, che \u00e8 codificato da un gene distinto da quello per il tRNAfMet.\nPoich\u00e9 l'fMet non \u00e8 presente nelle cellule eucariotiche ma solo in quelle procariotiche, il sistema immunitario animale utilizza questa molecola per distinguere gli antigeni \"self\" (gli antigeni \"self\" sono quelli costitutivi del corpo umano e dai quali non deve essere innescata la risposta immunitaria) da quelli non-\"self\" (gli antigeni non-\"self\" sono quelli estranei, per esempio di provenienza batterica, dai quali deve essere innescata la risposta immunitaria). I granulociti possono riconoscere le proteine che contengono l'fMet e possono cos\u00ec dare inizio alla fagocitosi."}
{"id": "1708958", "revid": "59976", "url": "https://it.wikipedia.org/wiki?curid=1708958", "title": "George Anderson McAfee", "text": ""}
{"id": "1708971", "revid": "830579", "url": "https://it.wikipedia.org/wiki?curid=1708971", "title": "L'alba dei morti viventi (fumetto)", "text": ""}
{"id": "1708972", "revid": "515394", "url": "https://it.wikipedia.org/wiki?curid=1708972", "title": "Pompeo Randi", "text": "Figlio di Luigi e Teresa Barbiani, dopo i primi studi con Callimaco Missirini e con Giuseppe Rambelli da Forl\u00ec, prosegu\u00ec la sua formazione a Firenze, a Venezia e a Roma.\nNel 1848, combatt\u00e9 come volontario nelle battaglie per la prima guerra di indipendenza.\nLavor\u00f2, oltre che a Forl\u00ec, anche a Trieste, in Istria, in Dalmazia, in Friuli. Altre opere sono custodite in Campania."}
{"id": "1708974", "revid": "1005847", "url": "https://it.wikipedia.org/wiki?curid=1708974", "title": "Contee del Minnesota", "text": "Lista delle 87 contee del Minnesota, negli Stati Uniti d'America:"}
{"id": "1708976", "revid": "729019", "url": "https://it.wikipedia.org/wiki?curid=1708976", "title": "Castello di Zena", "text": "Il castello di Zena \u00e8 un complesso di sei edifici storici situato nel comune di Carpaneto Piacentino in provincia di Piacenza. Si trova nella pianura Padana, tra i torrenti Riglio e Chero, 5\u00a0km a sud della via Emilia, pi\u00f9 vicino alla citt\u00e0 di Fiorenzuola che a Piacenza.\nOltre ad essere una testimonianza storica del Medioevo e del Rinascimento, esso \u00e8 oggi il punto di riferimento per ricerche, studi, riflessioni e confronti sul tema del restauro, della funzionalizzazione e della valorizzazione del patrimonio culturale edificato.\nStoria.\nNon si conosce la data esatta della sua fondazione, bench\u00e9 sia probabile che parti della cantina risalgano all'epoca romana.\nLe prime notizie relative alle vicende storiche risalgono al 1216, in questo anno risulta che, durante una marcia di avvicinamento a Pontenure, fanti e cavalieri distrussero il castello o parte di esso, questo fatto potrebbe essere ricondotto il ritrovamento in alcuni ambienti di affreschi bruciati risalenti a quel periodo.\nSi ha poi notizia di una guerra condotta dalla Chiesa contro i Visconti nel 1373, anno in cui il castello venne conquistato da Francesco Confalonieri.\nAltri riferimenti certi sono il 1494, quando, dopo altri cambiamenti di propriet\u00e0, il castello fu acquistato da Francesco Sforza di Santa Fiora, ed il 1531, quando divenne residenza di Costanza del Carretto (detta \"Madama la Grande\"), vedova di Galeazzo Sanseverino.\nDa lei il maniero pass\u00f2 al nipote Gilberto Sanvitale, il quale, come ricordano documenti d'archivio, vi entr\u00f2 \u201clevando e abasciando il ponte levatoio e la ponticella di detto castello, aprendo e chiudendo le porte del fortilizio stesso e camminando in esso\u201d.\nNel 1702 il duca Francesco Farnese don\u00f2 il feudo di Zena ai fratelli Pier Francesco e Giuseppe Anviti. Ci\u00f2 avvenne perch\u00e9 Pier Francesco aveva esercitato con competenza e fedelt\u00e0 l'incarico di segretario presso diversi principi di casa Farnese, seguendoli in diverse corti europee, mentre Giuseppe aveva magistralmente ordinato e diretto l'archivio pubblico e segreto della Camera Ducale.\nL'ultimo maschio della famiglia Anviti fu il conte Luigi, colonnello dell'esercito di Carlo III di Borbone, che dopo l'annessione del Ducato di Parma e Piacenza allo Stato Piemontese fu arrestato, incarcerato e poi linciato dalla folla inferocita.\nFu un episodio terribile che suscit\u00f2 l'ira di Massimo d'Azeglio, il quale ebbe dure parole nei confronti dei responsabili di questo delitto di Stato.\nIl castello pass\u00f2 agli attuali proprietari (famiglia Perotti) verso la met\u00e0 dell'800, attraverso il parmigiano Luigi Allegri.\nStruttura.\nIl complesso si sviluppa su una superficie complessiva di 4.000 m\u00b2, inseriti in un'area verde di circa 20.000 m\u00b2.\nIl castello ha struttura massiccia con pianta quadrata, dei quattro corpi di fabbrica che circondano il cortile interno uno fu demolito nel '700, per cui ora ha forma di ferro di cavallo con un lato del cortile chiuso da un muro sormontato da colonne. Si possono vedere, sul fronte ovest, le tracce del ponte levatoio, sostituito da uno in muratura, e quelle del fossato che lo circondava.\nAll'interno si possono ammirare pregevoli affreschi e sovraporte, un ampio camino sormontato dagli stemmi della famiglia Rossi che ne fu feudataria.\nGli ultimi parziali interventi di restauro vengono realizzati all'inizio degli anni \u201870, dopodich\u00e9 si giunge all'attuale progetto di riuso generale.\nLa quasi totalit\u00e0 degli edifici e le aree circostanti sono soggetti a vincolo per il loro valore storico e architettonico e l'edificio principale, cio\u00e8 il castello, contiene numerosi ambienti affrescati. \u00c8 affiancato da un'azienda agricola di circa 40 ettari, in un contesto territoriale di alto valore paesaggistico.\nQuesto compendio di edifici storici, grazie al progetto innovativo in corso di redazione, si propone come grande vetrina di soluzioni tecnologiche ed impiantistiche non meno che di restauro, e costituisce una grande opportunit\u00e0 di aggregazione di partner industriali interessati ai vari temi concernenti la valorizzazione del patrimonio edilizio."}
{"id": "1708977", "revid": "57342", "url": "https://it.wikipedia.org/wiki?curid=1708977", "title": "Beno\u00eet Magimel", "text": "Ha vinto il premio per la miglior interpretazione maschile al Festival di Cannes 2001 per il film \"La pianista\" (\"La pianiste\") diretto da Michael Haneke.\n\u00c8 stato legato dal 1999 al 2003 all'attrice Juliette Binoche, conosciuta sul set di \"I figli del secolo\" (1999). I due hanno avuto una figlia, Hannah (2000)."}
{"id": "1708978", "revid": "287204", "url": "https://it.wikipedia.org/wiki?curid=1708978", "title": "Benoit Magimel", "text": ""}
{"id": "1708985", "revid": "122949212", "url": "https://it.wikipedia.org/wiki?curid=1708985", "title": "Alcmaone", "text": "Nella mitologia greca, Alcmaone fu uno dei combattenti partecipanti alla guerra di Troia, scoppiata a causa del rapimento di Elena da parte del troiano Paride, moglie del re di Sparta Menelao. Gli avvenimenti di questa guerra sono raccontati specialmente da Omero nell'Iliade.\nIl mito.\nLe origini e la partenza.\nQuando Menelao, rivoltosi al fratello Agamennone dopo il rapimento di sua moglie, convoc\u00f2 tutti i capi achei per dichiarare guerra a Troia, Alcmaone fu uno dei soldati arruolato nell'esercito del re. Lasci\u00f2 dunque il padre Testore nella sua patria e part\u00ec alla volta della citt\u00e0.\nLa morte in guerra.\nDurante i combattimenti che si susseguirono in seguito all'attacco delle mura dell'accampamento greco, l'eroe Sarpedone, figlio di Zeus, per vendicare la ferita del fedele cugino Glauco, infertale di freccia da Teucro, scagli\u00f2 la sua lancia contro Alcmaone, trafiggendolo mortalmente al petto. Quando l'eroe gli ritrasse dal corpo la lama, il corpo del guerriero rimbomb\u00f2 quando cadde al suolo, a causa delle armi lucenti che indossava."}
{"id": "1708993", "revid": "1345932", "url": "https://it.wikipedia.org/wiki?curid=1708993", "title": "Microgale nasoloi", "text": "Il tenrec toporagno di Nasolo (\"Microgale nasoloi\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nLa specie \u00e8 fortemente minacciata dalla perdita dell'habitat a causa del disboscamento."}
{"id": "1708997", "revid": "1013865", "url": "https://it.wikipedia.org/wiki?curid=1708997", "title": "Yeghegnadzor", "text": "Yeghegnadzor o Eghegnadzor (in armeno: \u0535\u0572\u0565\u0563\u0576\u0561\u0571\u0578\u0580) \u00e8 una citt\u00e0 di circa 8.200 abitanti (2007), capoluogo della provincia di Vayots Dzor in Armenia."}
{"id": "1708999", "revid": "490388", "url": "https://it.wikipedia.org/wiki?curid=1708999", "title": "Raffaello Silvestrini", "text": "Vita.\nSi laure\u00f2 presso la facolt\u00e0 di Medicina e Chirurgia dell'Universit\u00e0 di Pisa, studiando prima con il prof. Giuseppe Guarnieri e poi con il prof. Pietro Grocco, clinico, semiologo e suo maestro, che segu\u00ec come assistente a Firenze. \nNel 1906 divenne ordinario di Patologia Speciale Medica e Clinica Medica presso l'Universit\u00e0 di Perugia e primario del reparto di medicina dell'ospedale della citt\u00e0 umbra. Medico di vasti e profondi interessi pubblic\u00f2 138 lavori scientifici sui vari aspetti della clinica e della semeiotica medica. \nFu rettore dell'Universit\u00e0 di Perugia dal 1914 al 1916 e ufficiale medico sul fronte dell'Isonzo nella Prima guerra mondiale ove comand\u00f2 per parecchi mesi il 245\u00ba ospedale da campo. \nTorn\u00f2 all'insegnamento e alla pratica medica nel primo dopoguerra. Fond\u00f2 e diresse per anni, sino al pensionamento, la rivista scientifica \"La Diagnosi\". \nNel 1925 evidenzi\u00f2 nella peritonite il \"segno\" che da lui prese il nome ed \u00e8 tuttora conosciuto come \"segno di Silvestrini\"; sempre in quel periodo defin\u00ec assieme a L.Corda la \"sindrome di Silvestrini-Corda\".\nNel 1907 fu iniziato in Massoneria nella Loggia \"Valle del Chiento\" di Camerino (Macerata) e fu socialista riformista partecipando con passione alle vicende politiche del suo tempo collaborando alla creazione del giornale \"Il Grifo Rosso\". \nFirm\u00f2 il manifesto degli intellettuali antifascisti promosso da Benedetto Croce ma giur\u00f2 poi fedelt\u00e0 al Re nel 1925 e al Fascismo nel 1931.\nSi ritir\u00f2 dall'insegnamento nel 1938; fu poi presidente dell'ONAOSI (Opera Nazionale di Assistenza agli Orfani dei Sanitari Italiani) dal 1945 al 1957. \n\u00c8 morto a Perugia il 29 luglio 1959.\nA lui \u00e8 stato dedicato l'attuale ospedale di Perugia, al quale per\u00f2 \u00e8 poi stato cambiato il nome."}
{"id": "1709000", "revid": "38427", "url": "https://it.wikipedia.org/wiki?curid=1709000", "title": "Eghegnadzor", "text": ""}
{"id": "1709002", "revid": "33751", "url": "https://it.wikipedia.org/wiki?curid=1709002", "title": "Supercentenaria", "text": ""}
{"id": "1709003", "revid": "15756", "url": "https://it.wikipedia.org/wiki?curid=1709003", "title": "Algebra semplice", "text": "In matematica, specialmente nella teoria degli anelli si dice algebra semplice un'algebra che non contiene alcun ideale bilatero proprio e tale che l'insieme {\"ab\" | \"a\", \"b\" sono elementi dell'algebra} non coincide con il solo zero {0}.\nLa seconda condizione richiesta, previene la seguente situazione:\nsi considera un'algebra\ncon le consuete operazioni matriciali. Questa \u00e8 un'algebra mono-dimensionale nella quale il prodotto di 2 elementi qualsiasi \u00e8 zero. Questa condizione assicura che l'algebra abbia un minimo ideale sinistro non nullo; ci\u00f2 semplifica alcune situazioni.\nUn esempio immediato di un'algebra semplice \u00e8 un'algebra di divisione (ad esempio l'algebra reale dei quaternioni), nella quale ogni elemento ammette inverso rispetto all'operazione di moltiplicazione.\nInoltre si pu\u00f2 dimostrare che l'algebra delle matrici \"n\" \u00d7 \"n\" con elementi appartenenti ad un anello di divisione \u00e8 un'algebra semplice. Questo caratterizza tutte le algebre semplici a meno di isomorfismo, poich\u00e9 ogni algebra semplice risulta isomorfa ad un'algebra matriciale su un anello di divisione. \nQuesto risultato fu scoperto nel 1907 da Joseph Wedderburn nella sua tesi di dottorato \"On Hypercomplex numbers\" apparsa in \"Proceedings of the London Mathematical Society\". \nWedderburn distinse le algebre in semplici e semisemplici, dimostrando che le algebre semplici sono gli elementi di base per generare le algebre semi-semplici. Ogni algebra semisemplice di dimensione finita \u00e8 il prodotto cartesiano in senso algebrico di algebre semplici.\nIl risultato di Wedderburn fu successivamente generalizzato ad un anello semisemplice nel teorema di Artin-Wedderburn.\nEsempi.\nUn'algebra centrale semplice (detta anche algebra Brauer) \u00e8 un'algebra semplice di dimensione finita su un campo \"F\", il cui centro \u00e8 \"F\".\nAlgebre semplici in algebra universale.\nNell'algebra universale, un'algebra astratta A \u00e8 detta \"semplice\" se e solo se non ha alcuna relazione di congruenza propria, o se, equivalentemente, ogni omomorfismo con dominio A \u00e8 iniettivo o costante.\nDal momento che le congruenze tra anelli sono in corrispondenza coi loro ideali, questa nozione \u00e8 una generalizzazione diretta della nozione valida nella teoria degli anelli. Un anello \u00e8 semplice, cio\u00e8 non ha alcun ideale proprio, se e solo se \u00e8 semplice nel senso dell'algebra universale (salvo eventualmente il caso speciale di un'algebra banale con un solo elemento).\nUn teorema di Roberto Magari del 1969 afferma che ogni variet\u00e0 (cio\u00e8 una classe di algebre dello stesso tipo definita mediante equazioni) possiede almeno un'algebra semplice."}
{"id": "1709006", "revid": "1442080", "url": "https://it.wikipedia.org/wiki?curid=1709006", "title": "Contee del Mississippi", "text": "Lista delle 82 contee del Mississippi, negli Stati Uniti d'America:"}
{"id": "1709007", "revid": "1345932", "url": "https://it.wikipedia.org/wiki?curid=1709007", "title": "Microgale parvula", "text": "Il tenrec toporagno pigmeo (\"Microgale parvula\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nNel 1988, un esemplare appartenente a questa specie \u00e8 stato riclassificato da Jenkins come \"Microgale pulla\", ma in seguito ad analisi genetiche approfondite si \u00e8 scoperto che invece si trattava solo di un esemplare leggermente pi\u00f9 grande della media.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1709008", "revid": "712828", "url": "https://it.wikipedia.org/wiki?curid=1709008", "title": "La leggenda del Re Lupo", "text": ""}
{"id": "1709011", "revid": "122315", "url": "https://it.wikipedia.org/wiki?curid=1709011", "title": "Microgale pulla", "text": ""}
{"id": "1709014", "revid": "287204", "url": "https://it.wikipedia.org/wiki?curid=1709014", "title": "La grande Pasqua russa", "text": "\"La grande Pasqua russa. Ouverture su temi della Chiesa russa per grande orchestra\", Op. 36 (in russo \"\u0421\u0432\u0435\u0442\u043b\u044b\u0439 \u043f\u0440\u0430\u0437\u0434\u043d\u0438\u043a\", letteralmente \"La festa luminosa\", locuzione che in russo indica la Pasqua) \u00e8 un'ouverture sinfonica di Nikolaj Andreevi\u010d Rimskij-Korsakov per grande orchestra. \nStoria della composizione.\nNell'inverno 1887-88 Rimskij-Korsakov concep\u00ec l'idea di comporre un'ouverture basata su temi del\"'Obichod\", una raccolta di canti liturgici della Chiesa ortodossa russa. Il lavoro fu completato l'estate successiva durante il consueto soggiorno in campagna, e fu dedicato alla memoria di Modest Petrovi\u010d Musorgskij ed Aleksandr Borodin, i due membri del \"Gruppo dei Cinque\" prematuramente scomparsi. La prima esecuzione dell'opera ebbe luogo a San Pietroburgo il 3 dicembre 1888, durante il terzo concerto della stagione 1888-89 dei \"Concerti Sinfonici Russi\", diretta dal compositore stesso.\nStruttura della composizione.\nRimskij-Korsakov aveva chiesto al conte Goleni\u0161\u010dev-Kutuzov di scrivere un programma in poesia alla sua ouverture, cosa che fu fatta, ma il compositore, insoddisfatto dei versi del poeta, decise di scrivere il suo programma in prosa, e lo fece stampare nell'edizione della partitura. \nEsso recita:\nLa lunga e lenta introduzione rappresenta la profezia di Isaia sulla Risurrezione di Cristo. Il successivo \"Andante lugubre\" illustra il sacro sepolcro, che d'improvviso risplende di luce al momento della Risurrezione, nel passaggio al successivo \"Allegro\", che conduce all'atmosfera di festa della messa ortodossa mattutina. L'intento di Rimskij-Korsakov era quello di riprodurre anche l'aspetto leggendario e pagano della festa, nella transizione dalla solennit\u00e0 e dal mistero della sera del Sabato Santo alle sfrenate celebrazioni pagano-religiose della mattina della Domenica di Pasqua."}
{"id": "1709020", "revid": "1345932", "url": "https://it.wikipedia.org/wiki?curid=1709020", "title": "Microgale principula", "text": "Il tenrec toporagno maggiore a coda lunga (\"Microgale principula\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1709025", "revid": "547034", "url": "https://it.wikipedia.org/wiki?curid=1709025", "title": "Microgale pusilla", "text": "Il tenrec toporagno di Least (\"Microgale pusilla\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose: colonizza anche le aree paludose, i pascoli e le zone irrigate.\nNel 1918 Thomas riclassific\u00f2 questa specie come \"Microgale majori\" in onore del suo scopritore: tuttavia oggi si tende universalmente ad usare l'attuale nome scientifico della specie per indicarla.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1709028", "revid": "122315", "url": "https://it.wikipedia.org/wiki?curid=1709028", "title": "Microgale majori", "text": ""}
{"id": "1709035", "revid": "1345932", "url": "https://it.wikipedia.org/wiki?curid=1709035", "title": "Microgale soricoides", "text": "Il tenrec toporagno dai denti aguzzi (\"Microgale soricoides\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1709038", "revid": "1305772", "url": "https://it.wikipedia.org/wiki?curid=1709038", "title": "Museo Picasso", "text": ""}
{"id": "1709043", "revid": "1345932", "url": "https://it.wikipedia.org/wiki?curid=1709043", "title": "Microgale taiva", "text": "Il tenrec toporagno a muso nudo (\"Microgale gymnorhyncha\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1709045", "revid": "380654", "url": "https://it.wikipedia.org/wiki?curid=1709045", "title": "WWE Vengeance", "text": ""}
{"id": "1709047", "revid": "292162", "url": "https://it.wikipedia.org/wiki?curid=1709047", "title": "Casteltermini", "text": "Casteltermini (\"Castertermini\" in ) \u00e8 un comune italiano di abitanti del libero consorzio comunale di Agrigento in Sicilia.\nStoria.\nIl nome Casteltermini deriva dalla contrazione di \"Castello [della famiglia] Termini\", dal cognome del barone Giovanni Vincenzo Maria Termini e Ferreri che il 5 aprile 1629 fond\u00f2 il paese. Il documento che concesse la facolt\u00e0 di creare un centro abitato nel feudo di Chiuddia era stato concesso dal re Filippo IV di Spagna, tramite il vicer\u00e9 Francisco Fern\u00e1ndez de la Cueva, duca di Alburquerque, con provvedimento del 9 febbraio 1629. In data 10 ottobre 1629, con diploma rilasciato dallo stesso re e reso esecutivo con provvedimento vicereale del 25 febbraio 1630, Giovanni Vincenzo Maria Termini e Ferreri venne insignito del titolo di principe di Casteltermini, il 33\u00ba in Sicilia, grazie al quale ebbe il diritto di sedere nel braccio militare del parlamento isolano.\nIl nuovo paese di Casteltermini, considerate le vantaggiose promesse del principe, fu ben presto popolato da molte famiglie provenienti dai paesi vicini, come Sutera, Campofranco, Mussomeli, Cammarata e San Giovanni. In breve tempo migliaia di persone confluirono a Casteltermini. Per assicurare la seriet\u00e0 delle sue promesse, il principe volle che i patti che avrebbero regolato i rapporti tra il signore e i vassalli (ovvero tra il barone e gli abitanti del paese) venissero stabiliti e fissati in un atto pubblico, come in una legge: cos\u00ec il 5 aprile 1629, giorno sacro a san Vincenzo Ferreri (appartenente alla stessa antica famiglia del barone, la nobile casa Ferreri di Valencia), il barone riun\u00ec i maggiorenti del paese e alla presenza del notaio Pietro Chiarelli da Sutera sottoscrisse i \"Capitoli della Terra\", concedendo cos\u00ec delle condizioni vantaggiose ai nuovi abitanti.\nCasteltermini per i primi anni della sua fondazione fu retta dai segreti baronali, ma nel febbraio 1812 il parlamento siciliano, con la costituzione che veniva concessa alla Sicilia, abol\u00ec le leggi feudali e quindi la feudalit\u00e0, le giurisdizioni baronali, i privilegi del mero e misto imperio. Nella seduta del 9 febbraio 1813, il parlamento approv\u00f2, inoltre, la parte della costituzione riguardante le amministrazioni comunali, che tra l'altro prevedeva che il popolo, per la prima volta, dovesse essere chiamato a eleggere i suoi amministratori: il 1\u00ba settembre 1818, pertanto, gli abitanti di Casteltermini elessero il loro primo sindaco, Francesco Frangiamore.\nCasteltermini ha dato i natali, tra gli altri, al pedagogista e filosofo Giovanni Agostino De Cosmi, all'astronomo Niccol\u00f2 Cacciatore, allo storico Gaetano Di Giovanni, al politico e giurista Michelangelo Vaccaro, all'autore televisivo Enzo Di Pisa, al politico Giuseppe Reina, al regista televisivo Michele Guard\u00ec e al politico Giuseppe Scozzari.\nIl paese ebbe il suo periodo di massimo sviluppo nella seconda met\u00e0 dell'ottocento grazie alla presenza di numerose miniere di zolfo (Cozzo Disi, Mandravecchia, Roveto, San Giovannello, Scironello e diverse altre).\nSociet\u00e0.\nFesta di Santa Croce - Sagra del Tatarat\u00e0.\nLa festa pi\u00f9 importante \u00e8 chiamata di Santa Croce che si svolge, quasi ininterrottamente, dal XVII secolo. Le sue origini risalgono all'anno 1667 e sono collegate ad una leggenda che riguarda il ritrovamento di una grande croce di legno nelle campagne del feudo Chiuddia. Questa leggenda narra che una vacca, mentre pascolava nelle terre del Vaccarizzo,si allontanasse e si dirigesse verso la campagna del feudo di Chiuddia e ivi giunta s'inginocchiasse. Il fatto si ripet\u00e9 per diversi giorni,finch\u00e9 alcuni pastori incuriositi scavarono nel punto in cui s'inginocchiava la vacca e portarono alla luce una grande croce di legno. Ecco cosa ci dice lo studioso dell\u2019Ottocento, Sac.Vincenzo Gaetani: \"nel posto dove la croce fu rinvenuta si costru\u00ec, per oblazioni di allora, una chiesuola dedicata alla croce di cui porta il nome\". Sull'origine di questa croce sono stati svolti, negli ultimi duecento anni diversi studi da parte di molti studiosi, i quali hanno elaborato diverse teorie e a volte anche bizzarre,soprattutto perch\u00e9 non supportate da valide e dettagliate motivazioni e documentazioni storiche,religiose e scientifiche.\nPur nella massima considerazione per questi studiosi e per quanto da loro affermato, anche per quella che assegnava l'origine al primo secolo d.C., nel 2018 lo studioso Prof. Gianfranco Lo Bue, ha pubblicato un libro intitolato:\"La Croce di Casteltermini. La Leggenda,la Fede e la Storia\" nel quale ha dimostrato, attraverso uno studio molto dettagliato,che la croce di Casteltermini risale attorno agli anni 1634-1665. Questa importante affermazione dello studioso \u00e8 stata avvalorata dalle analisi fatte svolgere da Comune di Casteltermini assieme all'equipe della Soprintendenza dei Beni Culturali ed Ambientali di Agrigento presso l'Istituto Internazionale CIRCE di Napoli, i cui risultati hanno stabilito che il legno dei due bracci della croce (patibolo quello orizzontale, estipite quello verticale) \u00e8 datato negli anni tra il 1634 e il 1665.\nNella forma attuale i festeggiamenti nacquero nel 1667. Anteriormente a tale data, fin da quando fu trovata la croce, il 3 maggio di ogni anno, nella ricorrenza in cui la Chiesa celebrava l\u2019esaltazione della Croce di Cristo, all'eremo di Santa Croce si svolgeva una festa campestre alla quale accorrevano fedeli e devoti di tutte le terre vicine. Ma dopo la fondazione di Casteltermini, avvenuta nel 1629, gli abitanti credettero opportuno celebrare la festa in paese con la partecipazione di tutti, coinvolgendo i diversi ceti sociali del nuovo centro. Cos\u00ec le varie corporazioni paesane (i cosiddetti Ceti) organizzarono la nuova festa e stabilirono una di esse, quella delle Maestranze, la sera della vigilia si recasse all'eremo a prelevare la Croce con una processione che, data la distanza dal paese, doveva svolgersi necessariamente a cavallo, e che l'indomani, a festa conclusa, le altre corporazioni riaccompagnassero la Croce all'Eremo con un'altra sontuosa cavalcata.\n La festa ha la durata di 3 giorni, accompagnata da manifestazioni collaterali, in tutto il mese di maggio.\nSettimana santa.\nLa settimana santa inizia con la domenica delle Palme. Il gioved\u00ec Santo i fedeli in tutte le chiese preparano i \u201cSepolcri\u201d, ponendo fiori e piatti colmi di germogli di grano color giallo pallido che simbolicamente presentano al Signore in atto di omaggio, affinch\u00e9 i contadini ricevano la benedizione e ricavino un buon raccolto. Nel primo pomeriggio del venerd\u00ec, viene condotto per le strade del paese Ges\u00f9 Nazareno. Lungo il percorso che porta nella piazza principale, viene rievocata la Via Crucis. Successivamente le statue della Madonna Addolorata, Maria Maddalena, la Veronica e san Giovanni Apostolo, in processione con le confraternite, si dirigono verso la chiesa del Calvario dove viene rievocata la crocifissione di Ges\u00f9 Cristo, con sentita e commossa partecipazione di tutti i presenti. Nella tarda serata Ges\u00f9 viene deposto dalla Croce e adagiato nell'Urna, e con gli altri simulacri viene portato in processione.\nLa domenica di Pasqua si pu\u00f2 assistere a \u201c\"Lu\u2018ncuntru\"\u201d fra Cristo Risorto e la Madonna. Questo avviene sotto gli Archi adornati da ramoscelli di alloro, rosmarino e ulivo, da cui pendono le \u201ccuddure\u201d, forme di pane rivestite di zucchero fuso e \u201c\"diavulicchi\"\u201d, circondate da tante arance che creano un grande effetto cromatico.\nArchi di Pasqua.\nGli Archi di Pasqua, sei o sette, distribuiti in prossimit\u00e0 di altrettante chiese, sono realizzati in strutture di legno che prevedono soltanto un rivestimento vegetale con rami di alloro, rosmarino e ulivo. Nella parte superiore si appendono ciambelle di pane, chiamate \u201ccuddure\u201d, che si distribuiscono ai fedeli dopo il giro degli \u201cIncontri\u201d, e relativi inchini del Cristo e della Madonna sotto ciascun arco. Gli Archi, che ricordano riti propiziatori pagani delle feste di primavera, esprimono in forme trionfali la vittoria della vita sulla morte. Subito dopo l'ultimo \u201cIncontro\u201d si odono in lontananza i suoni dei tamburi che scandiscono i ritmi della festa della Santa Croce. Iniziano cos\u00ec i preparativi per la Sagra del Tatarat\u00e0, aspetto folcloristico che coesiste da sempre con quello religioso della festa dedicata al simbolo cristiano pi\u00f9 importante: La Croce.\nArchitettura.\nChiesa madre.\nDuomo di San Vincenzo Ferreri del 1629.\nChiesa di San Giuseppe.\nPer favorire una migliore assistenza religiosa anche agli abitanti della zona suburbana del nascente paese nell'anno 1641 venne costruita una chiesetta che nel tempo venne migliorata ed ingrandita fino a diventare quella che oggi \u00e8 la chiesa di San Giuseppe.\nL'unica chiesa di Casteltermini rivolta ad occidente, anzich\u00e9 ad oriente, cos\u00ec come voluto dalla simbologia del periodo paleocristiano.\nCostruita su di un poggio roccioso, vista dalla piazza Duomo mostra tutta la sua bellezza architettonica nello splendido stile Barocco siciliano.\nIl suo prospetto semi\u00a0\u2013 circolare \u00e8 ricco di colonne, lesene di trabeazioni, di cornici, di balaustre.\nAi lati della facciata vi sono due nicchie una volta occupate da due statue scolpite in pietra raffiguranti San Giuseppe e il Cuore di Maria.\nNella parte superiore si notano tre celle campanarie al centro dell'artistico campanile al di sopra della campanaria un grande orologio.\nAll'interno della chiesa vi sono nelle due nicchie a destra due bellissime statue scolpite in legno: Il sacro Cuore di Maria e San Giuseppe, entrambe le opere dello scultore Rosario Bagnasco;\nNelle due nicchie di sinistra altre due statue: S. Michele Arcangelo scolpita in legno dallo scultore Calogero Cardella e un grande Crocifisso in carta pesta, con le braccia mobili per essere adoperato nelle funzioni del gioved\u00ec Santo\nNella sagrestia un'urna costruita da due ebanisti castelterminesi, tutta in legno dorato e cristallo con ai quattro angoli gli angeli scolpiti in legno.\nEremo di Santa Croce.\nQuesta chiesa sorge a 3\u00a0km dal centro abitato e vi si custodisce una grande croce lignea.\nChiesa di Ges\u00f9 e Maria.\nVenne costruita nell'anno 1690 ad iniziativa di alcuni benefattori e degli abitanti che andavano popolando quella zona ancora suburbana. Ha una sola piccola navata ed il solo altare maggiore. Sul lato destro della navata, dentro le antiche nicchie chiuse da apposite vetrate, si conservano le seguenti statue:\nIl SS. Salvatore o Ges\u00f9 Risorto; una stupenda statua in legno, scolpita dallo scultore palermitano Vincenzo Genovese; il volto radioso e sublime, tutti i rilievi anatomici del corpo nudo, che traspaiono dalle carni ricolme di vitalit\u00e0, la raffinata modellatura della barba e dei capelli di Ges\u00f9, denotano la maestria e la sensibilit\u00e0 dell'artista. Come la statua del Nazareno del Quarantino, anche questa del Santo Salvatore, esercita sulla folla dei fedeli, un grande fascino, e genera una intensa emotivit\u00e0.\nSant'Anna; bella scultura in legno, attribuita allo scultore Achille Guerrazzi di Livorno, della fine del secolo XVIII.\nLa Maddalena; scolpita in legno dallo scultore Quarantino, dalla grande espressivit\u00e0 dolorante.\nLa Madonna del Soccorso (Maria Ausiliatrice); pregevole scultura in legno, attribuita allo scultore Minaia di Torino, portata a Casteltermini, su ordinazione, nell'anno 1885.\nNel vano sottostante all'altare maggiore, dietro una custodia di cristallo si conserva, ancora in buone condizioni, un gruppo statuario in carta pesta raffigurante S. Giuseppe morente assistito da Ges\u00f9 e dalla Madonna, da attribuire allo scultore Quarantino.\nIn fondo all'abside, in decorosa cornice di legno, vi \u00e8 una grande tela raffigurante la Madonna che mostra un libro a Ges\u00f9 Bambino, e San Giuseppe. Una Pittura stupenda che per i lineamenti, tonalit\u00e0, luminosit\u00e0, l'affinit\u00e0 delle immagini, il profilo e l'atteggiamento del volto della Madonna, le nubi, la colomba, il S. Giuseppe, sembrano richiamare lo stesso pennello che dipinse la tela della Sacra Famiglia della Chiesa di S. Giuseppe, quello del celebre Carreca, o in ogni caso, di un pittore della sua scuola, certamente del XVII secolo.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nAltre informazioni amministrative.\nIl comune di Casteltermini fa parte delle seguenti organizzazioni sovracomunali: regione agraria n.3 (Colline del Platani).\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Casteltermini\" che milita nel girone A siciliano di Eccellenza."}
{"id": "1709048", "revid": "2176179", "url": "https://it.wikipedia.org/wiki?curid=1709048", "title": "Rectius", "text": "Rectius in lingua latina \u00e8 comparativo accrescitivo di \"recte\", quest'ultimo essendo un avverbio di modo che, di per s\u00e9, significa \"correttamente\". Nell'uso comune, specialmente nel linguaggio tecnico giuridico, \"rectius\" viene usata per esprimere concisamente il concetto di \"pi\u00f9 correttamente\".\nNormalmente, si usa come fosse un inciso, immediatamente dopo un'espressione meno precisa ancorch\u00e9 non del tutto inesatta.\nLa parola \"recte\", invece, si usa per indicare una forma corretta rispetto a una sbagliata; tuttavia, anche in questo caso l'impiego del comparativo \"rectius\" attribuisce una coloritura ironica alla frase che, per ci\u00f2, denota una maggior arguzia ed intelligenza di chi la usa in maniera, solo apparentemente, impropria.\nEsempio.\nDiremo, ad esempio: \u00abIl furto \u00e8 un illecito giuridico , \"rectius\" un delitto \u00bb."}
{"id": "1709050", "revid": "228587", "url": "https://it.wikipedia.org/wiki?curid=1709050", "title": "Picasso (disambigua)", "text": ""}
{"id": "1709052", "revid": "1345932", "url": "https://it.wikipedia.org/wiki?curid=1709052", "title": "Microgale talazaci", "text": "Il tenrec toporagno di Talazac (\"Microgale talazaci\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1709057", "revid": "12290", "url": "https://it.wikipedia.org/wiki?curid=1709057", "title": "RanXerox", "text": ""}
{"id": "1709058", "revid": "1013865", "url": "https://it.wikipedia.org/wiki?curid=1709058", "title": "Ijevan", "text": "Ijevan (in armeno: \u053b\u057b\u0587\u0561\u0576) \u00e8 una citt\u00e0 di circa 20.400 abitanti (2007), capoluogo della provincia di Tavush in Armenia."}
{"id": "1709059", "revid": "547034", "url": "https://it.wikipedia.org/wiki?curid=1709059", "title": "Microgale thomasi", "text": "Il tenrec toporagno di Thomas (\"Microgale thomasi\") \u00e8 una specie di tenrec endemica del Madagascar, dove abita le zone ricoperte di foresta pluviale ad altezze variabili, sia in pianura che in aree montuose.\nNonostante sia segnato dall'IUCN come \"a basso rischio\", recentemente la specie sta soffrendo molto per la perdita dell'habitat a causa del disboscamento."}
{"id": "1709063", "revid": "785863", "url": "https://it.wikipedia.org/wiki?curid=1709063", "title": "Michele Cimarosa", "text": "Biografia.\nFratello del pi\u00f9 noto Tano, Michele Cimarosa ha interpretato ruoli di caratterista in alcune pellicole del genere commedia all'italiana; \u00e8 noto soprattutto per l'interpretazione del messicano nel film \"Lo chiamavano Trinit\u00e0...\". Un altro ruolo significativo \u00e8 quello nel film \"Homo Eroticus\", in cui interpreta il barbiere Tano, conterraneo del protagonista Lando Buzzanca. Altra interpretazione degna di nota di Cimarosa \u00e8 quella in \"\", anche in questo caso affiancando Lando Buzzanca."}
{"id": "1709065", "revid": "1788047", "url": "https://it.wikipedia.org/wiki?curid=1709065", "title": "Contee del Missouri", "text": "Lista delle 115 contee del Missouri, negli Stati Uniti d'America:"}
{"id": "1709068", "revid": "22475", "url": "https://it.wikipedia.org/wiki?curid=1709068", "title": "Oryzorictes", "text": "Oryzorictes \u00e8 un genere di tenrecidi comprendente due specie, note come tenrec del riso:"}
{"id": "1709075", "revid": "399", "url": "https://it.wikipedia.org/wiki?curid=1709075", "title": "Cercametalli", "text": "Il cercametalli (in inglese metal detector) \u00e8 uno strumento che usa l'induzione elettromagnetica per rilevare la presenza di metalli. \nStoria.\nNel 1881 James Garfield, presidente degli Stati Uniti d'America, in un attentato fu colpito da due proiettili, uno dei quali entrato dall'inguine non venne individuato dai 16 chirurghi che a turno cercarono di localizzarlo. Allora in un ultimo disperato tentativo venne convocato anche Alexander Graham Bell che utilizz\u00f2 un primitivo cercametalli da lui costruito. Il dispositivo segnal\u00f2 un oggetto metallico che non era il proiettile, ma le molle del materasso.\nPrima della seconda guerra mondiale, a cavallo tra gli anni trenta e quaranta, nei laboratori dell'esercito americano si riusc\u00ec a creare un dispositivo in grado di individuare e localizzare corpi metallici sepolti. Lo strumento che ne deriv\u00f2 fu chiamato detector, nome ispirato al latino e che pu\u00f2 essere tradotto come rilevatore.\nNel 1937 il Dipartimento di Artiglieria del Ministero della Difesa nazionale polacco ordin\u00f3 la costruzione di un dispositivo per localizzare ordigni inesplosi. Fu il tenente J\u00f3zef Kosacki ad inventare il primo rilevatore portatile e questo dispositivo fu utilizzato per la prima volta nella seconda battaglia di El-Alamein nel 1942. L'invenzione di Kosacki, che ha salvato migliaia e migliaia di vite in tutto il mondo e continua a farlo, ha un enorme impatto sulle attivit\u00e0 umanitarie benefiche. Kosacki non brevett\u00f3 la sua invenzione e i diritti alla costruzione del dispositivo basato sul suo progetto furono consegnati gratuitamente alla British Army. \nNegli anni sessanta con l'introduzione dei transistor furono ridutti drasticamente il peso e i consumi. In seguito venne introdotto anche un sistema di discriminazione, ma occorre attendere l'era dei microprocessori per avere degli strumenti davvero efficienti sul piano della identificazione dei metalli posti sotto la superficie del terreno.\nUtilizzo.\nViene utilizzato in tutte quelle situazioni in cui \u00e8 necessario rilevare la presenza di corpi metallici all'interno di oggetti di altra natura, come advesempio lo sminamento dei campi minati, la rilevazione di armi sui passeggeri negli aeroporti, le ricerche geologiche e/o archeologiche, le cacce al tesoro, la ricerca di reperti delle guerre del passato, il rilevamento di cavi elettrici e tubazioni nelle pareti degli edifici per evitare di danneggiarle con il trapano, e la ricerca di frecce cadute nel tiro con l'arco all'aperto. \nFunzionamento.\nLa forma pi\u00f9 semplice di cercametalli consiste in un oscillatore che produce corrente alternata che passa in una bobina e produce a sua volta un campo magnetico alternato. Se un pezzo di metallo conduttore \u00e8 vicino alla bobina, per la legge delle correnti indotte o parassite l'oggetto produrr\u00e0 esso stesso un campo magnetico alternato. Un'altra bobina (o la bobina stessa se cablata correttamente) funzioner\u00e0 da magnetometro e il cambiamento del campo magnetico principale riveler\u00e0 la presenza di un oggetto.\nTipologia.\nSi distinguono, a seconda dell'utilizzo e della tecnologia costruttiva, vari tipi di cercametalli:\nNel mondo.\nItalia.\nIn Italia la ricerca sul territorio \u00e8 regolata dal d.lgs. 22 gennaio 2004, n. 42, che ne limita l'uso in zone di interesse culturale, paesaggistico, archeologico. Fermo restando che \u00e8 di libero acquisto e vendita e pu\u00f2 essere utilizzato liberamente per la ricerca (responsabile) laddove la legge lo consenta. Inoltre la ricerca \u00e8 vietata nei terreni di propriet\u00e0 privata, anche se non recintati."}
{"id": "1709081", "revid": "125729964", "url": "https://it.wikipedia.org/wiki?curid=1709081", "title": "Ponti di Palermo", "text": "Lungo il corso del fiume Oreto sono presenti molti ponti che congiungono le sponde della Valle dell'Oreto, quelli attualmente conosciuti risalgono dal XII secolo in poi.\nPonte dell'Ammiraglio.\nFatto costruire lungo l'odierno corso dei Mille nel 1113 da Giorgio di Antiochia, ammiraglio di Ruggero II, \u00e8 il pi\u00f9 antico dei ponti sul fiume. Realizzato in vivi conci e fornici irregolari marcati da rincassi ogivali, ha una forma a schiena d'asino, come molti degli altri ponti di epoca normanna. \u00c8 su questo ponte che nella notte fra il 26 e il 27 maggio 1860 che le truppe garibaldine, giunte alle porte di Palermo dalle pendici di Gibilrossa, sconfissero quelle borboniche per accedere in citt\u00e0. In periodo normanno l'incontro tra due fratelli della casa reale proprio su questo ponte scongiur\u00f2 una guerra. Oggi, dopo essere stato deviato, il fiume non lo attraversa pi\u00f9 e si trova all'interno di un'area verde.\nDal 3 luglio 2015 fa parte dei beni Patrimonio dell'umanit\u00e0 protetti dall'UNESCO nell'ambito dell'\"Itinerario Palermo arabo-normanna e le cattedrali di Cefal\u00f9 e Monreale\".\nPonte Corleone.\n\u00c8 fra i pi\u00f9 antichi, forse il pi\u00f9 antico dei ponti che attraversano il fiume, ma le sue origini sono sconosciute. Distrutto da uno straripamento nel 1720, \u00e8 verosimile che fosse un collegamento lungo la strada che da Palermo porta a Corleone. Nel 1962 nella stessa zona ne fu costruito un altro, che porta lo stesso nome e permette alla circonvallazione di superare il fiume.\nPonte di Mare.\nFatto realizzare dal Senato palermitano nel 1586 vicino alla tonnara di Sant'Erasmo, lungo la foce, nel 1718 fu consolidato e ingrandito, come viene ricordato da una lapide sui muri della Sala delle Lapidi di Palazzo delle Aquile. Il 7 ottobre 1772 il ponte fu distrutto da uno straripamento: quattro anni dopo, nel 1776, dopo la deviazione del corso del fiume, ne fu fabbricato uno pi\u00f9 solido, inaugurato con una festa a Villa Giulia l'11 giugno 1778. A causa dei danni subiti per le alluvioni successive, nel 1975 \u00e8 stato ampliato e consolidato con una struttura in cemento armato.\nPonte della Grazia.\nFatto costruire dal Senato palermitano nel 1620 vicino al Convento della Grazia, sulla strada fra Aquino, frazione di Monreale, e Villagrazia di Palermo, \u00e8 stato ricostruito nel 1673 in seguito ad uno straripamento e poi modificato ulteriormente nei secoli successivi.\nPonte di Fiumelato.\nFatto realizzare a met\u00e0 del XVII secolo dall'arcivescovo di Monreale Luigi Alfonso de Los Cameros, si trova all'inizio della strada che porta ad Aquino. Costruito con una struttura a schiena d'asino, permetteva ad un'antica trazzera regia di varcare il fiume.\nPonte Rotto.\nRealizzato verosimilmente nel XVII secolo, nel Settecento fu gravemente danneggiato da uno straripamento e non fu pi\u00f9 sostituito. Collegava alla citt\u00e0 le borgate di Falsomiele e Santa Maria di Ges\u00f9 e si trovava verosimilmente all'altezza del Santo Spirito.\nPonte delle Teste mozze.\nAttuale collegamento fra le due parti di corso dei Mille (all'altezza di piazza Scaffa), il Ponte delle Teste mozze si trova accanto alla Chiesa della Madonna del Fiume. Prende il nome dal vicino cimitero per i condannati a morte e dalla piccola piramide in muratura realizzata al suo fianco fra la fine del XVIII e l'inizio del XIX secolo e usata per appendere le teste dei condannati a morte.\nIl ponte bimodale, in acciaio ad arco di via inferiore, \u00e8 lungo 32 metri per 30 di larghezza e possiede 6 corsie: 2 centrali destinate ai binari del tram, e ai lati le carreggiate per le auto. Demolito completamente nell'estate 2014, \u00e8 stato ricostruito nel corso del 2015 dalla \"Sis Scpa\" nell'ambito di una variante dell'appalto del costruendo Tram di Palermo. La variante \u00e8 stata una precisa richiesta del Genio civile, in quanto il vecchio Ponte era vetusto e pericoloso in caso di piena del fiume Oreto.\nDurante i suddetti lavori sono emerse le fondamenta dell'antico ponte precedente a quello abbattuto.\nPochi metri a valle del ponte \u00e8 stato costruito un mini ponte ciclo-pedonale (32 metri x 5).\nPonte Oreto.\nIl ponte dove passa la via Oreto. Concepito alla fine del Settecento, il Ponte Oreto \u00e8 stato realizzato negli anni trenta del Novecento, in pieno Ventennio fascista. Per questo motivo, sui suoi piloni si trovano alcuni fasci littori.\nPonte Parco (o di Monreale).\nRealizzato alla fine dell'Ottocento, collega Altofonte (in siciliano \"Parcu\") e Monreale.\nPonti \"della Ferrovia\".\nRealizzati nella forma attuale all'inizio del Novecento, sono i passaggi che permettono ai binari ferroviari di superare il fiume.\nIl ponte pi\u00f9 a valle, armato con quattro binari di corsa pi\u00f9 due secondari e posto poco a monte del Ponte delle Teste, consente l'ingresso alla stazione centrale delle linee provenienti da Termini Imerese e da Punta Raisi. Il ponte pi\u00f9 a monte, a doppio binario, consente invece il collegamento tra le fermate di Palermo Vespri e Palermo Guadagna poste lungo la linea Palermo-Punta Raisi. Questo ponte \u00e8 stato ricostruito a doppio binario negli anni 10 del XXI secolo durante i lavori per il raddoppio della tratta A del Passante Ferroviario di Palermo. \nIn localit\u00e0 Fiumelato esiste inoltre il ponte della mai attivata linea Palermo-Camporeale, ponte che avrebbe dovuto raccordare le stazioni di Monreale e Altofonte e che adesso \u00e8 utilizzato come un normale ponte stradale.\nPonte della Guadagna.\n\u00c8 il ponte, pedonale, che permette alla via Guadagna di attraversare il fiume accanto alla Chiesa di Madonna Assunta gi\u00e0 chiesa di Santa Maria delle Grazie. Realizzato originariamente in legno, negli anni cinquanta \u00e8 stato sostituito con una struttura in cemento armato.\nPonte Bailey.\nAperto il 9 aprile 1997, \u00e8 il pi\u00f9 recente dei ponti sul fiume Oreto. Voluto dal sindaco Leoluca Orlando, si trova nella zona della Guadagna ed \u00e8 stato concepito per alleggerire il traffico nella zona fra l'ospedale Civico e il cimitero di Sant'Orsola. Prende il nome dall'ideatore, Donald Bailey."}
{"id": "1709085", "revid": "1305772", "url": "https://it.wikipedia.org/wiki?curid=1709085", "title": "Tom Perry", "text": "Biografia.\n\u00c8 soprannominato \"l'alpinista scalzo\", per aver compiuto salite e discese a piedi nudi da importanti cime o per essersi tolto gli scarponi ed aver corso scalzo su vette montuose di tutto il mondo fino a settemila metri di quota/ Epiche le performances sul Kilimangiaro nel 2004, sul monte Bianco nel 2006, poi nel 2007 la discesa dal vulcano Etna con temperature al suolo che sfioravano i 600 gradi centigradi. Impressionante poi la salita dell Aconcagua in Argentina nel 2009 dove la quota di settemila metri e la temperatura di 25 gradi sottozero in condizioni estreme rappresentano l'apice delle sfide. Importanti poi gli incontri con il Dalai Lama, e nel 2014 con Papa Francesco che si complimenta per la dedizione e l'impegno di Tom per la salvaguardia del creato. L'intera discesa \u00e8 stata compiuta senza scarponi dal Kilimanjaro in Africa o il Licancabur e il Nevado Sajama in Bolivia o deserti come quello di Atacama in Cile o il Salar de Uyuni in Bolivia.\nGuardia forestale di professione, Perry inizi\u00f2 nel 2001 a praticare la discesa alpina a piedi nudi discendendo scalzo dal Carega. Ha poi disceso il Monte Cristallo a Cortina d'Ampezzo, il Canalone della Tofana di Rozes, la \"Cima Giovanni Paolo II\" (Gran Sasso) il vulcano Tungurugu\u00e1 in Ecuador, il Sinai in Egitto.\nNel 2007 Perry ha compiuto la discesa dell'Etna a piedi nudi. Successivamente ha affrontato il Sajama, la pi\u00f9 alta cima della Bolivia. Perry in questo tipo di performance di solito affianca iniziative di beneficenza.\nNel 2011, in occasione della rassegna \"Orobie Film Festival\" ha ricevuto il \"Premio Montagna Italia\" per \"\u00abl'originalit\u00e0 ed il grande impegno umanitario verso le popolazioni povere del mondo\u00bb\". Nel 2013 Tom sale scalzo la vetta del monte Ararat in Turchia, con lo slogan dedicato al Pianeta \" Salviamo il salvabile\" naturalmente alludendo alla mitica Arca di No\u00e8. Nel 2016 sul Monte Rosa alla capanna Margherita lo slogan \u00e8 dedicato al degrado, all'inquinamento, ed ai rifiuti come la plastica, che soffocano il respiro della terra \" pensando al Sud America corrotto e inquinato \"Otro mundo es posible\".\nNel 2018 L'impegno di Tom nelle serate un po' ovunque in Italia ed all'estero, richiama l'attenzione su forti valori umani,in particolare, la coscienza, la responsabilit\u00e0, la sincerit\u00e0, la solidariet\u00e0, il coraggio delle idee, il concetto della fatica per raggiungere obiettivi concreti proponendo tematiche legate all'essere umano ormai relegato a recitare un ruolo sempre pi\u00f9 marginale soffocato dai sistemi tecnologici e informatici. Ecco ora il titolo del programma 2018 \" Il Malessere del Benessere\", Filmati, documentari, esperienze vissute in varie parti del mondo fanno capire come l'umanit\u00e0 deve affrontare le sfide dei prossimi anni\nper poter continuare a sperare nella sopravvivenza del genere umano.\nBibliografia.\nClaudio Tessarolo, \"Kilimanjaro pekupeku: l'avventura di Tom Perry, primo uomo ascendere a piedi nudi dal tetto dell'Africa\", Editore C&amp;B, 2004"}
{"id": "1709088", "revid": "1305772", "url": "https://it.wikipedia.org/wiki?curid=1709088", "title": "Underneath It All", "text": "Underneath It All \u00e8 una canzone del gruppo musicale californiano No Doubt, pubblicata come terzo singolo estratto dall'album \"Rock Steady\" del 2001.\nDescrizione.\nLa canzone \u00e8 stata scritta da Gwen Stefani e David A. Stewart (Eurythmics) durante una visita al fidanzato di Gwen, Gavin Rossdale a Londra. La produzione \u00e8 di Sly &amp; Robbie con i No Doubt; la canzone \u00e8 stata registrata da Dan Chase e mixata da Mark \"Spike\" Stent. Si avvale della partecipazione vocale della deejay e rapper giamaicana Lady Saw.\n\u00c8 presente nella colonna sonora del film \"50 volte il primo bacio\" di Peter Segal (2004).\nVideo musicale.\nIl video musicale della canzone \u00e8 stato diretto da Sophie Muller, con la collaborazione di Logan, che ha curato gli effetti. Si apre con una sequenza in cui viene mostrata Gwen Stefani come \u00e8 stata fotografata sulla copertina del singolo, ossia seduta su un divano con una radio in mano. Dopo una scena in cui Gwen canta davanti a un grande cuore bianco con delle rose, vengono mostrati Tony Kanal e Adrian Young che giocano a basket (al posto del canestro c'\u00e8 una cassetta bucata), mentre Gwen \u00e8 appoggiata al muro. Segue una scena in cui Gwen canta sullo sfondo di un cielo stellato. Durante la parte cantata da Lady Saw, vengono mostrati tutti i componenti del gruppo che girano in bicicletta (con effetti visivi sulla base dei colori verde, rosso e giallo, per rievocare i colori della Giamaica, paese in cui \u00e8 stato prodotto il singolo), con la radio montata sulla bici di Tony Kanal. Il video si chiude con una scena in Gwen canta su un letto bianco in una stanza bianca.\nIl video ha ricevuto due nomination agli \"MTV Video Music Awards 2003\" nelle categorie \"Miglior video pop\" e \"Miglior fotografia\".\nRiconoscimenti.\nLa canzone ha vinto un Grammy Award nel 2004 nella categoria \"Best Pop Performance by a Duo or Group with Vocal\".\nSuccesso commerciale.\n\"Underneath It All\" ha raggiunto la posizione numero tre nella \"Billboard Hot 100\", divenendo il singolo dei No Doubt che ha raggiunto la pi\u00f9 elevata posizione in questa classifica, dal momento che la hit \"Don't Speak\" non era stata ammessa nella \"Hot 100\" per un disguido tecnico dovuto al formato. \u00c8 stato alla posizione numero due della \"Top 40 Tracks\". Il brano ha avuto successo anche nel mercato adult contemporary, raggiungendo la numero due nella classifica \"Adult Top 40\", riapparendo nel 2004 nella \"Top 40 Adult Recurrents\" e raggiungendo la numero ventisette nella classifica \"Adult Contemporary\". \u00c8 divenuto un discreto successo crossover nelle stazioni radio urban contemporary e Hispanic rhythmic, in quanto ha raggiunto la Top 40 nelle classifiche del Latin Pop Airplay, Rhythmic Songs e Latin Tropical/Salsa Airplay.\n\"Underneath It All\" ha esordito al diciottesimo posto nella Official Singles Chart, ma non \u00e8 stato capace di salire di altre posizioni. \u00c8 stato un singolo deludente nel resto d'Europa: ha raggiunto la Top 40 solo in Austria e Svezia."}
{"id": "1709090", "revid": "1869172", "url": "https://it.wikipedia.org/wiki?curid=1709090", "title": "Alaverdi", "text": " \nAlaverdi (in armeno: \u0531\u056c\u0561\u057e\u0565\u0580\u0564\u056b) \u00e8 una citt\u00e0 di circa 16.400 abitanti (2011) della provincia di Lori in Armenia.\nLa citt\u00e0 nasce come centro minerario per l'estrazione del rame (\u0531\u056c-\u057e\u0565\u0580\u057f \"Al-vert\" in armeno vuol dire \"pietra rossa\"), nella gola formata dal fiume Debed nel nord dell'Armenia.\n\u00c8 un fondamentale nodo viario tra Armenia e Georgia e da qui passa l'unica linea ferroviaria tra i due stati.\nIl Comune di Alaverdi comprende, oltre alla citt\u00e0 vera e propria, il villaggio di Akner (in armeno \u0531\u056f\u0576\u0565\u0580). La citt\u00e0 ingloba anche i siti di Sanahin e Sarahart, in origine villaggi separati. Sanahin, che \u00e8 situato in cima alla gola, \u00e8 collegato al centro di Alaverdi mediante una funivia.\nStoria.\nVerso il 1780, quando la zona fu annessa all'Impero Russo, la famiglia nobile Argoutinski-Dolgoruki port\u00f2 molti minatori dalla Grecia per dare inizio all'estrazione del rame. Ben presto la produzione di rame da Alaverdi raggiunse circa un quarto di tutto il rame russo. Nel periodo dal 1880 al 1890 la concessione mineraria venne venduta alla Francia. Durante il periodo sovietico, nel XX secolo, la citt\u00e0 assunse l'aspetto attuale, tipico dei centri industriali sovietici.\nOggi le miniere sono state privatizzate e sono la principale fonte di occupazione.\nMonumenti.\nUn ponte del XII secolo attraversa il Debed e molti monasteri sono presenti nella zona: i monasteri di Sanahin, Haghpat, Kobayr, Akhtala, Khorakert, Khuchap, Ardvi e una basilica nel vicino comune di Odzun.\nNonostante questa ricchezza le infrastrutture turistiche sono scarse."}
{"id": "1709099", "revid": "1825453", "url": "https://it.wikipedia.org/wiki?curid=1709099", "title": "Societ\u00e0 Sportiva Sacilese", "text": "L'A.S.D. Societ\u00e0 Sportiva Sacilese, meglio conosciuta come Sacilese, \u00e8 una squadra calcistica italiana, la principale del comune di Sacile, in provincia di Pordenone.\nAttualmente milita in Promozione, dopo aver disputato in passato 24 edizioni dei campionati interregionali.\nStoria.\nLa prima Sacilese \u00e8 stata fondata nel 1920, mentre la societ\u00e0 odierna risale al 1957. I colori sociali sono il bianco e il rosso. Le partite casalinghe si svolgono allo Stadio \"XXV Aprile - Aldo Castenetto\". Ha militato in Serie D fino alla stagione 2008/09, livello calcistico disputato per dodici anni, prima di conquistare la prima storica promozione in Lega Pro Seconda Divisione il 10 maggio 2009, battendo il Domegliara 1-2 ed approfittando del pareggio della diretta inseguitrice Eurotezze (rimonta da 0-4 a 4-4 col Chioggia Sottomarina).\nNella stagione 1999-2000 \u00e8 stata campione d'Italia Juniores Nazionali.\nLa societ\u00e0 fa parte del progetto \"Inter Campus\" che coinvolge circa 20.000 ragazzi tra gli 8 e i 13 anni, sparsi in tutta Italia e in alcuni Paesi del mondo. Inoltre ha stretto un accordo di collaborazione a livello giovanile con il Vicenza Calcio.\nL'attuale tecnico della prima squadra \u00e8 Carlo Marchetto, subentrato nel mese di Febbraio al posto del dimissionario Mauro Zironelli.\nLa stagione 2015-16 in Serie D \u00e8 un autentico calvario: ultimo posto fisso in classifica e caos societario. Due passaggi di propriet\u00e0 (prima dalla famiglia Presotto al torinese Francesco Bau, poi da quest'ultimo alla cordata romana che ha collocato alla presidentessa Ornella Rubino) che non hanno risolto nulla. La squadra non si iscrive nell'Eccellenza Friuli-Venezia Giulia, cambia il nome da \"Sacilese Calcio S.S.D. A.R.L.\" (matr. 45330) a A.S.D. Nuova Sacilese 1920 (matr. 945541) e riparte dalla Terza Categoria guidata da Vincenzo Lisotto, ex dirigente biancorosso.\nStadio.\nLa Sacilese Calcio gioca le partite casalinghe allo stadio XXV Aprile-Aldo Castenetto, con sede in via Malvign\u00f9 a Sacile. \u00c8 facilmente raggiungibile dalla stazione di Sacile San Liberale. Durante la stagione 2006-2007 lo stadio \u00e8 stato completamente ristrutturato, cambiando gli spogliatoi, gli interni e la copertura esterna. Per la stagione 2009-2010, a causa della promozione in Lega Pro Seconda Divisione, sono stati aggiunti posti a sedere per giornalisti con collegamento internet, cabina per riprese televisive e radiofoniche.\nPalmar\u00e8s.\nCompetizioni regionali.\n2018-2019 \nTifosi.\nOltre ai tifosi di sempre, il 10 gennaio 2010, in occasione della partita Sacilese 3-1 Pro Vasto, sono nati gli ultras della Sacilese chiamati Giovinezza 1920 che, con il loro tifo, accompagnano tutte le partite casalinghe e le trasferte abbordabili della squadra liventina. Il gruppo ora si \u00e8 ufficialmente sciolto."}
{"id": "1709103", "revid": "71563", "url": "https://it.wikipedia.org/wiki?curid=1709103", "title": "Gestione dei rifiuti in Campania", "text": ""}
{"id": "1709105", "revid": "1568601", "url": "https://it.wikipedia.org/wiki?curid=1709105", "title": "Monte Vancouver", "text": "Il Monte Vancouver \u00e8 l'ottava montagna pi\u00f9 alta del Canada ed \u00e8 situata nel Kluane National Park and Reserve sul confine con gli Stati Uniti.\nHa tre cime: nord, centro e sud: quella centrale \u00e8 la pi\u00f9 bassa; la cima sud \u00e8 posta sul confine di Canada e Stati Uniti ed \u00e8 nota con il nome di Good Neighbor Peak. La cima tocca quota 4.810 metri sul livello del mare.\n\u00c8 stata cos\u00ec nominata da W.H. Dall nel 1874 in onore di George Vancouver che esplor\u00f2 la costa sud-est dell'Alaska tra il 1792 e il 1794."}
{"id": "1709108", "revid": "599013", "url": "https://it.wikipedia.org/wiki?curid=1709108", "title": "George Halkidis", "text": "Carriera.\nEsord\u00ec nella OHL (Ontario Hockey League) con i North Bay Centennials (66 presenze e 2 gol) nella stagione 1999-2000. Dopo 3 stagioni pass\u00f2 ai Kitchener Rangers (60 presenze 10 gol) per una sola stagione, prima di passare al mondo professionistico in ECHL con i Peoria Rivermen (65 presenze e 5 gol).\nNel 2004 arriv\u00f2 in Italia, con la maglia della Sportiva Hockey Club Fassa, mentre l'anno successivo gioc\u00f2 con il Sportverein Ritten-Renon (42 presenze e 6 gol).\nNel 2006-2007 ritorn\u00f2 in Nordamerica nella Central Hockey League (CHL) con i Wichita Thunder (48 presenze e 5 gol). Nel 2007 ritorn\u00f2 in Italia giocando nella squadra dell'Alleghe Hockey.\nDopo un anno lontano dalle piste Halkidis gioc\u00f2 la stagione 2009-2010 in Elite Ice Hockey League con la maglia degli Hull Stingrays. Nel 2010 torn\u00f2 ancora in Italia in Serie A2 con l'Hockey Club Eppan-Appiano. All'inizio del 2011 si trasfer\u00ec in Svezia presso l'IF Bj\u00f6rkl\u00f6ven, per poi ritirarsi definitivamente dall'hockey giocato al termine della stagione."}
{"id": "1709110", "revid": "1568601", "url": "https://it.wikipedia.org/wiki?curid=1709110", "title": "Monte Lucania", "text": "Il Monte Lucania \u00e8 la terza montagna pi\u00f9 alta del Canada, situata nella catena montuosa delle Monti Sant'Elia nello Yukon.\nHa un'altezza di 5.226 metri sul livello del mare, e un lungo crinale la collega al Monte Steele (5073m), la quinta pi\u00f9 alta montagna del Canada. Il nome deriva dalla regione italiana della Basilicata e gli fu dato dal Duca degli Abruzzi.\nLa prima salita del Monte Lucania venne effettuata nel 1937 da Bradford Washburn e Robert Hicks Bates. Usarono un aereo per raggiungere il ghiacciaio Walsh a 2.670\u00a0m sopra il livello del mare. La seconda salita del Lucania si svolse nel 1967 da un team guidato da Gerry Roach."}
{"id": "1709111", "revid": "256896", "url": "https://it.wikipedia.org/wiki?curid=1709111", "title": "Istituto dei Tumori di Milano", "text": ""}
{"id": "1709115", "revid": "1305772", "url": "https://it.wikipedia.org/wiki?curid=1709115", "title": "Rise and Fall, Rage and Grace", "text": "Rise and Fall, Rage and Grace \u00e8 l'ottavo album in studio del gruppo musicale statunitense The Offspring, pubblicato il 17 giugno 2008 dalla Columbia Records.\nIl disco venne preceduto dal singolo di lancio \"Hammerhead\" (pubblicato il 6 maggio dello stesso anno), l'album debutt\u00f2 alla decima posizione nella Billboard 200.\nReazioni.\nLe reazioni del disco da parte dei fan sono state generalmente positive, nonostante siano mescolate ad alcune critiche. Mentre \"All Music Guide\" ha comparato \"Fix You\" all'omonimo brano dei Coldplay (assegnando inoltre un punteggio di due stelle su cinque per l'album, ritenuto troppo \"tranquillo\"), \"Kerrang!\" ha attribuito un voto di 4 su 5, affermando che \"Rise and Fall, Rage and Grace\" \u00e8 un'ottima riconferma.\nIl cantante Dexter Holland rispose a queste critiche in un'intervista al \"Los Angeles Times\": \nTracce.\nTesti e musiche degli Offspring (eccetto dove indicato)."}
{"id": "1709117", "revid": "1568601", "url": "https://it.wikipedia.org/wiki?curid=1709117", "title": "King Peak", "text": "Il King Peak (talvolta chiamato Mount King) \u00e8 la quarta montagna pi\u00f9 alta del Canada, la nona del Nord America, con una altezza di 5.173 metri sul livello del mare. \u00c8 situata nel territorio dello Yukon, e fa parte della catena montuosa delle Monti Sant'Elia. Si trova ad ovest del Monte Logan, la pi\u00f9 alta cima canadese."}
{"id": "1709120", "revid": "1568601", "url": "https://it.wikipedia.org/wiki?curid=1709120", "title": "Monte Steele", "text": "Il Monte Steele \u00e8 la quinta montagna pi\u00f9 alta del Canada, alta 5.073 metri sul livello del mare, la decima del Nord America, situata nel territorio dello Yukon, parte della catena montuosa delle Monti Sant'Elia. "}
{"id": "1709123", "revid": "1568601", "url": "https://it.wikipedia.org/wiki?curid=1709123", "title": "Monte Wood", "text": "Il Monte Wood (conosciuto anche con il nome di Wood Peak) \u00e8 la sesta montagna pi\u00f9 alta del Canada. \u00c8 situata nel territorio dello Yukon, all'interno del Kluane National Park and Reserve, e fa parte della catena montuosa delle Monti Sant'Elia. Ha un'altezza di 4.842 metri sul livello del mare.\nLa prima scalata risale al 1941, ad opera di Walter Wood, Anderson Blakewell e Albert Jackman."}
{"id": "1709124", "revid": "416264", "url": "https://it.wikipedia.org/wiki?curid=1709124", "title": "Lancia (casa automobilistica)", "text": ""}
{"id": "1709133", "revid": "123219564", "url": "https://it.wikipedia.org/wiki?curid=1709133", "title": "Oryzorictes hova", "text": "Il tenrec talpa (\"Oryzorictes hova\") \u00e8 una specie di tenrec endemica del Madagascar, dove abita le zone paludose e lacustri, le aree irrigate e le risaie.\nNel 1930 la specie venne riclassificata da G. Grandidier e Petit col nome di \"Oryzorictes talpoides\": oggi \u00e8 universalmente accettata la denominazione di \"O. hova\".\nDeve il nome comune alla vaga somiglianza con la talpa: infatti, cos\u00ec come le talpe nostrane, questo animale ha il pelo nero corvino e gli occhi di piccole dimensioni rispetto al corpo: tuttavia, la somiglianza si ferma qui, visto che i tenrec talpa hanno grosse orecchie e zampe sottili e sono solo vagamente imparentati con i Talpidae."}
{"id": "1709135", "revid": "122315", "url": "https://it.wikipedia.org/wiki?curid=1709135", "title": "Oryzorictes talpoides", "text": ""}
{"id": "1709137", "revid": "252680", "url": "https://it.wikipedia.org/wiki?curid=1709137", "title": "Palazzo delle Aquile", "text": ""}
{"id": "1709145", "revid": "124734325", "url": "https://it.wikipedia.org/wiki?curid=1709145", "title": "Crush (Jennifer Paige)", "text": "Crush \u00e8 una canzone pop registrata dalla cantante statunitense Jennifer Paige. Il brano \u00e8 stato scritto da Andy Goldmark, Mark Muller, Berny Cosgrove e Kevin Clark. \u00c8 stato estratto come primo singolo dell'album di debutto della Paige \"Jennifer Paige\" del 1997.\nStoria.\nDopo aver ottenuto un contratto con la \"Edel Music\", Jennifer Paige registr\u00f2 \"Crush\" nell'aprile 1998, il cui testo era direttamente ispirato alle esperienze personali della cantante. Il produttore Andy Goldmark port\u00f2 immediatamente una copia di \"Crush\" alla prestigiosa stazione radio KIIS-FM di Los Angeles. Nella prima settimana di maggio, KIIS-FM divenne la prima stazione nel mondo a programmare \"Crush\", trasmettendola dodici volte al giorno. Le prime ventimila copie di \"Crush\" andarono esaurite rapidamente, mentre il brano diveniva la canzone pi\u00f9 richiesta dalle radio.\nLe settimane successive anche altre quattro radio cominciarono a programmare \"Crush\", e le major discografiche cominciarono ad esprimere interesse nella Paige, cos\u00ec nel giugno 1998, la cantante si trov\u00f2 a firmare un contratto con la \"Hollywood Records\". \"Crush\" cominci\u00f2 ad essere trasmessa nelle radio di tutto il mondo, raggiungendo la vetta delle classifiche in Canada, Australia, Spagna, Danimarca, Nuova Zelanda, Sudafrica e Lituania. In agosto \"Crush\" fu certificato disco d'oro dopo aver venduto 500,000 copie.\nCon la hit \"Crush\" inizi\u00f2 e termin\u00f2 il suo successo, tant'\u00e8 che grazie ad essa oggi la cantante \u00e8 considerata una one-hit wonder\nIl video.\nIl video di \"Crush\" \u00e8 stato prodotto da Kati Haberstok e diretto da David Hogan. Nel video Jennifer Paige \u00e8 alla guida di un'automobile insieme al proprio fidanzato e a un'altra coppia di amici. Le due coppie si scambiano effusioni affettuose fra loro, ma da un gioco di sguardi, scambiati attraverso lo specchietto retrovisore fra la Paige e il fidanzato dell'amica si intuisce che il destinatario della canzone (\"crush\" in italiano significa \"infatuazione\", \"cotta\") non sia il fidanzato ufficiale."}
{"id": "1709149", "revid": "110157", "url": "https://it.wikipedia.org/wiki?curid=1709149", "title": "Jennifer Paige (album)", "text": "Jennifer Paige \u00e8 l'album di debutto della cantante pop statunitense Jennifer Paige, pubblicato l'11 agosto 1998 dall'etichetta discografica Hollywood.\nDall'album sono stati estratti i singoli \"Crush\", \"Sober\" e \"Always You\". In particolare, \"Crush\" ha riscosso un grande successo di vendite in numerosi paesi ma nonostante il grande successo di questo singolo, l'album non ha avuto eclatanti risultati di vendita.\nTutte le tracce sono state scritte, in collaborazione con altri autori tra cui la cantante stessa, da Andy Goldmark, che ha anche curato la produzione del disco insieme a Jimmy Bralower, J.D. Martin, Jamie Houston e Wayne Kirkpatrick."}
{"id": "1709152", "revid": "767487", "url": "https://it.wikipedia.org/wiki?curid=1709152", "title": "The Battle of Love's Return", "text": "The Battle of Love's Return \u00e8 un film del 1971, diretto da Lloyd Kaufman, prodotto dalla Troma.\nTra gli attori appare anche Oliver Stone, in seguito divenuto un celebre regista.\nTrama.\nAbacrombie (Lloyd Kaufman) \u00e8 un ragazzo imbranato che viene licenziato e inizia quella che definisce una \"ricerca su se stesso\". Sulla sua strada incontra una serie di assurdi personaggi e anche la ragazza dei suoi sogni. Ma la sua ricerca finisce con l'essere una caduta nell'autodistruzione.\nAccoglienza.\nCritiche.\nIl film ricevette critiche contrastanti: i detrattori evidenziarono la pochezza dei mezzi e criticarono lo stile del regista, mentre i critici cinematografici favorevoli al film lo paragonarono alle opere di Woody Allen e Mel Brooks."}
{"id": "1709153", "revid": "1345932", "url": "https://it.wikipedia.org/wiki?curid=1709153", "title": "Oryzorictes tetradactylus", "text": "Il tenrec del riso a quattro dita (\"Oryzorictes tetradactylus\") \u00e8 una specie di tenrec endemica del Madagascar, dove abita le foreste pluviali a varie altezze, le praterie e le zone cespugliose montane, le paludi,"}
{"id": "1709156", "revid": "170423", "url": "https://it.wikipedia.org/wiki?curid=1709156", "title": "Jamaal Magloire", "text": ""}
{"id": "1709164", "revid": "122315", "url": "https://it.wikipedia.org/wiki?curid=1709164", "title": "Nesoryctes", "text": ""}
{"id": "1709165", "revid": "287204", "url": "https://it.wikipedia.org/wiki?curid=1709165", "title": "Positively Somewhere", "text": "Positively Somewhere \u00e8 il secondo album della cantante pop statunitense Jennifer Paige, pubblicato il 18 settembre 2001 dall'etichetta discografica Hollywood. In Europa il disco \u00e8 stato pubblicato dalla Edel.\nDal disco sono stati estratti i singoli \"These Days\" e \"Stranded\", che non hanno ottenuto tuttavia il successo sperato. Il disco non \u00e8 entrato nelle classifiche di vendita."}
{"id": "1709167", "revid": "119310436", "url": "https://it.wikipedia.org/wiki?curid=1709167", "title": "Gran Premio di Spagna 1976", "text": "Il Gran Premio di Spagna 1976 \u00e8 stata la quarta prova della stagione 1976 del Campionato mondiale di Formula 1. Si \u00e8 corsa domenica 2 maggio 1976 sul Circuito del Jarama. La gara \u00e8 stata vinta dal britannico James Hunt su McLaren-Ford Cosworth; per il vincitore si tratt\u00f2 del secondo successo nel mondiale. Ha preceduto sul traguardo l'austriaco Niki Lauda su Ferrari e lo svedese Gunnar Nilsson su Lotus-Ford Cosworth.\nInizialmente il pilota britannico venne squalificato per un'irregolarit\u00e0 tecnica sulla sua monoposto. La vittoria gli venne riassegnata il 5 luglio, e confermata definitivamente il 24 settembre.\nVigilia.\nAspetti tecnici.\nAbbandonata l'alternanza col pericoloso circuito del Montjuich dopo la tragedia del 1975, la Formula 1 approd\u00f2 in pianta stabile su un pi\u00f9 tradizionale circuito permanente, quello di Jarama, vicino a Madrid. Questo circuito aveva gi\u00e0 ospitato in quattro occasioni il mondiale di F1: la prima nel 1968, l'ultima nel 1974.\nLa grande novit\u00e0 per\u00f2 fu rappresentata dall'esordio della Tyrrell P34, affidata al solo Patrick Depailler, la prima vettura di Formula 1 a sei ruote, quattro davanti, messe in linea, e due dietro. Anche la Ferrari present\u00f2 un nuovo modello: la 312 T2 (gi\u00e0 usata nella Race of Champions, evoluzione della vincente 312 T. L'Ensign present\u00f2 il modello N176.\nLa gara vide l'applicazione del nuovo regolamento tecnico, introdotto per ragioni di sicurezza. Venne eliminata la presa d'aria a periscopio, con altezza massima delle prese d'aria del motore a 80\u00a0cm dal suolo, lo sbalzo massimo posteriore venne ridotto a 80\u00a0cm, lo sbalzo anteriore venne limitato a 120\u00a0cm, la larghezza delle ruote venne limitata a 53\u00a0cm, quella della vettura a 215\u00a0cm, venne inserito un archetto nel cruscotto per proteggere le mani del pilota e vennero poste delle limitazioni nell'allocazione dei serbatoi dell'olio. Ci\u00f2 comport\u00f2 che tutte le vetture che avevano gi\u00e0 corso in stagione dovettero essere aggiornate per rispondere a tali criteri. I nuovi limiti costrinsero a far lavorare di pi\u00f9 gli alettoni posteriori, ora pi\u00f9 vicini alla vettura; sulla forma delle prese d'aria del motore vi furono varie soluzioni diverse.\nVi furono per\u00f2 delle polemiche per la mancanza di strumenti adeguati di controllo da parte dei commissari. Vennero inizialmente non considerate a norma le March di Vittorio Brambilla, Hans-Joachim Stuck e Ronnie Peterson, mentre venne considerata al limite la Ligier.\nAspetti sportivi.\nIl giorno di Pasquetta, il 19 aprile, Niki Lauda fu oggetto di un incidente presso la sua casa di Salisburgo: mentre stava sistemando un terreno, utilizzando un piccolo trattore, questi gli cadde addosso, provocandogli diverse fratture. L'incidente mise in dubbio la sua presenza nel gran premio, tanto che vi furono delle polemiche con la richiesta, di parte della stampa, di sostituirlo, per il gran premio, con un pilota italiano. Lauda decise di partire per Jarama solo il 28 aprile, dopo le cure di un medico suo connazionale, Willy Dungel, che aveva gi\u00e0 lavorato con la nazionale austriaca di sci. La sua vettura venne modificata nel sedile di guida, con l'inserimento di un materiale pi\u00f9 morbido all'altezza della costola fratturata.\nLa Parnelli abbandon\u00f2 il mondiale, questa volta definitivamente: il suo pilota, Mario Andretti, trov\u00f2 nuovamente un ingaggio alla Lotus, per sostituire Bob Evans. Andretti aveva corso gi\u00e0 il primo gran premio stagionale con la casa inglese.\nFece il suo esordio la casa olandese Boro, nata da una controversia giudiziaria tra la Ensign e un suo sponsor, l\"'HB Bewaking\". In pagamento alla ditta sponsorizzatrice venne data una vettura Ensign del 1975, ribattezzata Boro 001; come pilota fu scelto l'australiano Larry Perkins, che aveva tentato di qualificarsi, senza successo nel Gran Premio di Germania 1974, a bordo di un'Amon. La Boro aveva acquistato inoltre il materiale della Embassy Hill, che si era disciolta dopo l'incidente aereo in cui era perito Graham Hill, per poter partecipare al campionato 1976.\nLa scuderia privata RAM iscrisse due Brabham BT44B-Ford Cosworth per due piloti all'esordio, lo svizzero Loris Kessel (che aveva gi\u00e0 disputato le due gare non valide per il campionato tra marzo e aprile in Inghilterra) e lo spagnolo Emilio de Villota. La RAM acquist\u00f2 le vetture a fine 1975, assieme coi motori e i pezzi di ricambio; il patron della Brabham Bernie Ecclestone spinse affinch\u00e9 sulle vetture venissero schierati due piloti scelti tra Kessel, Maurizio Flammini e Patrick N\u00e8ve. Venne prospettato l'ingaggio anche di Lella Lombardi.\nAltro esordiente fu un altro pilota locale, Emilio Zapico, sulla Williams del team \"Mapfre\". Il nuovo regolamento sportivo prevedeva che solo piloti con determinati requisiti potessero partecipare alle gare del mondiale, a meno che non fossero iscritti direttamente dai costruttori.\nIl magnate canadese Walter Wolf decise di ribattezzare ufficialmente la Frank Williams Racing Cars come Walter Wolf Racing.\nQualifiche.\nResoconto.\nNella prima giornata di prove fu James Hunt su McLaren a ottenere il tempo migliore. L'inglese precedette Lauda di 32 centesimi. Vennero poi i tempi di Clay Regazzoni e Vittorio Brambilla. L'austriaco soffr\u00ec ancora i postumi dell'infortunio di aprile, nonostante indossasse uno speciale bustino protettivo, e non sciolse il dubbio sulla sua partecipazione alla gara.\nDopo le prime sessioni l'austriaco della Scuderia Ferrari afferm\u00f2:\nNella giornata del sabato solo la seconda sessione di prove fu valida per lo schieramento; la prima fu cos\u00ec dedicata al miglior raggiungimento della configurazione delle monoposto. I primi due della classifica, Hunt e Lauda, non migliorarono la loro prestazione. Per il britannico fu cos\u00ec la terza \"pole\" della stagione. In seconda fila si portarono il compagno di scuderia di Hunt, Jochen Mass, e Patrick Depailler con la Tyrrell P34 a sei ruote.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nPrima della partenza le McLaren vengono considerate illegali per dei tubi dell'olio che sporgevano oltre il consentito, 65\u00a0cm contro 60, e per la posizione dei radiatori. Sul secondo punto si decise di rinviare la questione a giugno, mentre sul primo punto i commissari deciso di ammettere al via le vetture in quanto tale violazione non incideva sulla prestazione delle stesse. Questa decisione provoc\u00f2 la reazione di Daniele Audetto, direttore sportivo della Scuderia Ferrari, che minacci\u00f2 di non far partire le sue vetture qualora fossero state ammesse al via le McLaren.\nIl presidente della CSI, Pierre Ugeaux, decise di far partire le vetture britanniche dichiarando per\u00f2 che le stesse erano illegali.\nLa testa della gara venne presa da Niki Lauda che bruci\u00f2 cos\u00ec James Hunt; in terza piazza si pose, grazie a un'ottima partenza, Vittorio Brambilla, che precedeva Patrick Depailler, Jochen Mass e Jacques Laffite. Clay Regazzoni, invece, fu autore di uno \"start\" lento, che lo fece sfilare in decima posizione. Il monzese della March venne per\u00f2 passato nei primi giri sia da Depailler che da Mass.\nBrambilla verr\u00e0 poi passato al dodicesimo giro anche da Laffite, prima di dover ritirarsi per un'uscita di pista al giro 21. Nella parte centrale della gara vi fu il problema al cambio per Laffite, che perse cos\u00ec due giri ai \"box\", e quello ai freni per Patrick Depailler, che venne passato da Mass, prima di essere autore di un'uscita di pista. Ora la classifica al giro 26 vedeva sempre in testa Lauda, seguito da James Hunt, Jochen Mass, Gunnar Nilsson, Mario Andretti e Clay Regazzoni.\nAl 32\u00ba giro Hunt pass\u00f2 Lauda che, a causa di una manovra di difesa non perfetta che gli provoc\u00f2 dolore alla costola fratturata, fu passato anche dall'altro pilota della McLaren, Jochen Mass. Al 35\u00ba giro fu il ritiro per Mario Andretti, dovuto a un problema al cambio. Stessa sorte al 54\u00ba giro per Scheckter, a causa di un guasto alla pompa dell'olio. Ora, dietro al duo della McLaren, si trovavano Lauda, Nilsson, Regazzoni, Jean-Pierre Jarier e Carlos Reutemann.\nAl 58\u00ba giro la rottura del manometro della pressione della benzina costrinse Regazzoni a una sosta ai \"box\" che lo costrinse a perdere tre giri. Due giri dopo un problema elettrico cost\u00f2 il ritiro a Jarier, della Shadow. Al giro 66 fu il turno del ritiro per Mass, con un grande fumo che usciva dai radiatori. Lauda scal\u00f2 in seconda posizione, sempre seguito da Nilsson, poi Reutemann, Chris Amon e Carlos Pace. Questi ultimi vissero gli ultimi giri in grande lotta fra loro.\nHunt vinse con relativa facilit\u00e0, mentre Lauda dovette soffrire molto per raggiungere il traguardo viste le sue condizioni fisiche non ottimali. Gunnar Nilsson, terzo, conquist\u00f2 il suo primo podio mondiale (e i suoi primi punti). Grazie a Carlos Reutemann e Carlos Pace l'Alfa Romeo arriv\u00f2 tra i primi 6, dai tempi del Gran Premio di Spagna 1951. Il quinto posto di Chris Amon fu l'ultimo arrivo a punti per il pilota neozelandese.\nRisultati.\nI risultati del gran premio sono i seguenti:\nStatistiche.\nPiloti\nCostruttori\nMotori\nGiri al comando\nDecisioni della FIA.\nJames Hunt venne inizialmente squalificato in quanto sulla sua McLaren la misura presa sulle gomme posteriori era di superiore a quanto consentito dal regolamento. Secondo la casa britannica tale violazione era dovuta a un'anomalia nel comportamento degli pneumatici. Anche Jacques Laffite, giunto dodicesimo su Ligier-Matra venne squalificato per alettone irregolare in quanto lo sbalzo era di superiore a quanto consentito. A seguito della squalifica di James Hunt si affacci\u00f2 anche l'ipotesi che a tutti i piloti giunti dopo il britannico venissero assegnati solo i punti ottenuti dovuti al piazzamento in gara, senza tener conto della squalifica dell'inglese. Il 5 luglio il Tribunale d'appello della FIA decise di riammettere in classifica Hunt, convertendo la squalifica in una multa di $. La stessa decisione venne presa anche per Jacques Laffite. Ci\u00f2 in quanto le violazioni erano considerate minime rispetto al regolamento. Un ulteriore appello della Ferrari venne respinto il 24 settembre."}
{"id": "1709174", "revid": "1543377", "url": "https://it.wikipedia.org/wiki?curid=1709174", "title": "Apertura di gioco semiaperto", "text": "Con la locuzione apertura di gioco semiaperto (o partita semiaperta) si indica un'apertura scacchistica caratterizzata dalle risposte diverse da 1\u2026e5 a:\nLa risposta 1\u2026e5 d\u00e0 origine alle aperture di gioco aperto.\nAnalisi.\nLa difesa pi\u00f9 giocata dal nero in risposta a 1.e4 \u00e8 la difesa siciliana, ma sono molto giocate anche la difesa francese e la difesa Caro-Kann. Comuni sono anche la difesa Pirc e la Difesa moderna, mentre la difesa Alekhine e la difesa scandinava hanno fatto solo rare apparizioni in qualche partita dei campionati mondiali. La difesa Nimzowitsch \u00e8 giocabile, ma raramente usata cos\u00ec come la difesa Owen. Rarit\u00e0 sono invece la difesa Borg e la difesa San Giorgio, sebbene Tony Miles abbia usato una volta quest'ultima per sconfiggere l'allora campione del mondo Anatoly Karpov.\nLe difese siciliana e francese conducono a posizioni sbilanciate che possono offrire un tipo di gioco brillante da parte di entrambi i giocatori che hanno possibilit\u00e0 di vittoria. La difesa Caro-Kann \u00e8 solida in quanto il nero intende usare il pedone c per sostenere il centro (es: 1.e4 c6 2.d4 d5). La Alekhin, la Pirc e la moderna sono aperture \"ipermoderne\" nelle quali il nero induce il bianco a costruire un grande centro con l'obiettivo di attaccarlo coi pezzi."}
{"id": "1709179", "revid": "287204", "url": "https://it.wikipedia.org/wiki?curid=1709179", "title": "Flowers (The Hits Collection)", "text": "Flowers The Hits Collection \u00e8 il primo greatest hits di Jennifer Paige uscito nel 2003."}
{"id": "1709181", "revid": "110157", "url": "https://it.wikipedia.org/wiki?curid=1709181", "title": "Best Kept Secret (Jennifer Paige)", "text": "Best Kept Secret \u00e8 il terzo album di inediti della cantante pop statunitense Jennifer Paige, pubblicato il 6 maggio 2008 dall'etichetta discografica Glor, sette anni dopo il precedente disco di inediti, \"Positively Somewhere\". In italia l'album \u00e8 stato distribuito dalla Carosello.\nL'album \u00e8 stato promosso dai singoli \"Wasted\", \"Underestimated\" e \"Ta Voix (The Calling)\", una collaborazione con la cantante tunisina L\u00e2\u00e2m.\nSuccessivamente \u00e8 stato ripubblicato, il 4 dicembre 2009, con l'aggiunta del brano \"Beautiful Lie\", collaborazione di successo con Nick Carter, e di un remix della sua pi\u00f9 celebre canzone, \"Crush\", che l'ha portata alla notoriet\u00e0 nel 1998.\nPer la realizzazione di questo album la cantante ha collaborato alla scrittura di molti brani."}
{"id": "1709185", "revid": "1573940", "url": "https://it.wikipedia.org/wiki?curid=1709185", "title": "Rhinecanthus rectangulus", "text": "Il pesce balestra squadrato (Rhinecantus rectangulus ()) appartiene alla Famiglia dei Balistidae e vive principalmente nelle zone tropicali dell'Oceano Pacifico. La specie \u00e8 conosciuta con il nome in hawaiano di humuhumunukunuku\u0101pua\u02bba.\nCaratteristiche Fisiche.\nHa una struttura robusta e non molto allungata a forma romboidale che raramente raggiunge la lunghezza massima di circa 30 cm, in genere infatti si attesta sui 15-20 cm. Il corpo \u00e8 piatto, protetto come in tutti i pesci balestra da un rivestimento di squame ossee scabre. Il muso \u00e8 allungato, la bocca \u00e8 piuttosto pronunciata e dotata di denti molto grossi e ravvicinati.\nSul dorso si trova il tipico grilletto dei pesci balestra formato da tre spine che pu\u00f2 bloccare in posizione eretta. La prima \u00e8 lunga e affilata, e siccome resta in posizione anche dopo la morte, pu\u00f2 provocare ferire scoraggiando i predatori. \u00c8 dotato di aculei ossei sul peduncolo caudale, che utilizza come arma di difesa dai predatori. La seconda pinna dorsale ha 22-25 raggi molli, simmetrica a questa si trova la pinna anale, che possiede 20-22 raggi. Le pinne pettorali contano 13-15 raggi inermi, le ventrali sono ridotte ad uno spuntone. La pinna caudale \u00e8 arrotondata nei giovani e quasi tronca negli adulti.\nIl corpo del \"Rhinecanthus rectangulus\" \u00e8 bianco nella parte inferiore, con una striscia diagonale nera che dall\u2019occhio raggiunge il ventre. La parte superiore del corpo, invece, \u00e8 gialla. La caratteristica peculiare della livrea \u00e8 una macchia cuneiforme nera, che parte dall\u2019attaccatura della pinna caudale, bordata da due linee di un giallo pi\u00f9 chiaro di quello della schiena, queste due linee gialle si congiungono in una sola banda che raggiunge l\u2019occhio.\nComportamento.\nQuesti pesci sono abbastanza aggressivi e generalmente non tollerano individui di dimensioni cospicue nelle loro vicinanze generali; quindi sono spesso trovati solitari. Ci\u00f2 \u00e8 particolarmente vero in cattivit\u00e0. I\"balestra squadrati\" hanno la capacit\u00e0 di alterare rapidamente la loro colorazione che pu\u00f2 svanire in un aspetto relativamente sbiadito quando dormono o dimostrano sottomissione, mentre la loro colorazione \u00e8 spesso la pi\u00f9 vivida quando i pesci sono sani e non minacciati da ci\u00f2 che li circonda. Sono anche conosciuti per mordere e attaccare i nuotatori che invadono la loro zona lasciando a volte dei segni, spesso sulla zona della caviglia.\n\u00c8 decisamente territoriale vivendo in coppia solo nel periodo riproduttivo e accetta difficilmente i conspecifici. Depone le uova in un nido scavato nella sabbia. La popolazione pu\u00f2 raddoppiare in 1,4-4,4 anni, e come per il pesce balestra picasso l\u2019indice di vulnerabilit\u00e0 della specie \u00e8 attualmente modesto essendo 31 su una scala di 100.\nCome detto ha la capacit\u00e0 di bloccare la spina dorsale principale in posizione verticale mentre si ripara all'interno di una piccola fessura, il che rende difficile per un predatore estrarre il pesce. Serve inoltre all\u2019animale per entrare, a grilletto abbassato, in rifugi stretti dove pu\u00f2 armarlo e dormire tranquillo senza essere portato via dalle correnti. Quando fugge da predatori, il pesce balestra a volte emette rumori grugniti, probabilmente una chiamata per avvertire gli altri pesci balestra nelle vicinanze di pericolo. Il pesce balestra pu\u00f2 soffiare getti d'acqua dalla sua bocca, il che aiuta i pesci a trovare invertebrati bentonici che possono essere sepolti sotto il substrato. Spesso si vede il pesce balestra che sputa sabbia dalla bocca per setacciare il materiale in cerca di detriti o organismi commestibili.\nHabitat e distribuzione.\nIl \"balestra squadrato\" vive nelle zone costiere, negli affioramenti rocciosi o nelle barriere coralline, a profondit\u00e0 che vanno da 0 a 20 m.\nQuesto pesce si trova in vari mari e oceani, con la notevole eccezione dell'Oceano Atlantico, a latitudini comprese tra 30\u00b0 N e 32\u00b0 S. Si trova in gran parte dell'Oceano Pacifico, in Oceania e nell'Oceano Indiano, in particolare sulla costa orientale dell'Africa e del Madagascar, nonch\u00e9 nel Mar Rosso fino alla costa orientale dell'Egitto."}
{"id": "1709186", "revid": "287204", "url": "https://it.wikipedia.org/wiki?curid=1709186", "title": "Johnny Cash with His Hot and Blue Guitar", "text": "Johnny Cash with His Hot and Blue Guitar \u00e8 l'album di debutto del cantante country Johnny Cash, pubblicato l'11 ottobre 1957.\nL'album contiene quattro delle hit dell'artista: \"I Walk the Line\", \"Cry Cry Cry\", \"So Doggone Lonesome\" e \"Folsom Prison Blues\".\n\u00c8 stato ripubblicato il 23 luglio 2002 in un'edizione espansa, dall'etichetta Varese Vintage, con cinque bonus tracks: \"Hey Porter\", lato B di \"Cry Cry Cry\", \"Get Rhythm\", lato B di \"I Walk the Line\", e versioni alternative di brani gi\u00e0 presenti nell'album: \"I Was There When It Happened\", \"Folsom Prison Blues\" e \"I Walk the Line\".\nMusicisti.\nThe Rock Island Line / The Wreck of the Old '97\nI Heard That Lonesome Whistle / Country Boy / If the Good Lord's Willing / Remember Me / I Was There When It Happened / Doin' My Time\nCry Cry Cry\nSo Doggone Lonesome / Folsom Prison Blues\nI Walk the Line / Get Rhythm\nHey Porter! / Folsom Prison Blues\nI Walk the Line"}
{"id": "1709188", "revid": "228587", "url": "https://it.wikipedia.org/wiki?curid=1709188", "title": "Saint-Non", "text": ""}
{"id": "1709189", "revid": "23117", "url": "https://it.wikipedia.org/wiki?curid=1709189", "title": "Mortal Kombat Armageddon", "text": ""}
{"id": "1709190", "revid": "256896", "url": "https://it.wikipedia.org/wiki?curid=1709190", "title": "Gavs", "text": ""}
{"id": "1709191", "revid": "767487", "url": "https://it.wikipedia.org/wiki?curid=1709191", "title": "Potamogalinae", "text": "Quella dei Potamogalinae \u00e8 una sottofamiglia di Tenrecidae comprendente due generi e tre specie, l'unica della famiglia diffusa al di fuori del Madagascar.\nSi tratta di animali semiacquatici simili alle lontre, diffusi nei fiumi dell'Africa continentale centro-meridionale.\nNuotano nell'acqua muovendo la coda in modo simile ai coccodrilli, per catturare qualsiasi animale acquatico che possono sopraffare e mangiare.\nTassonomia.\nLa sottofamiglia dei Potamogalinae conta due generi e tre specie:"}
{"id": "1709193", "revid": "114704243", "url": "https://it.wikipedia.org/wiki?curid=1709193", "title": "Fulvio Tessitore", "text": "Biografia e carriera.\nTessitore si \u00e8 laureato in giurisprudenza (la sua tesi ricevette dignit\u00e0 di stampa) presso l'Universit\u00e0 degli Studi di Napoli, allievo di Pietro Piovani. Nel 1964 \u00e8 libero docente \"per meriti eccezionali\" in Filosofia del diritto; l'anno successivo diventa professore ordinario. Ha dapprima insegnato, dal 1965 al 1975, Storia delle dottrine politiche; quindi, dal 1975 in poi, Storia della filosofia. \u00c8 stato preside della Facolt\u00e0 di Magistero dell'Universit\u00e0 degli Studi di Salerno dal 1968 al 1973. Dal 1978 al 1993 \u00e8 stato preside della Facolt\u00e0 di Lettere e Filosofia dell'Universit\u00e0 Federico II di Napoli, della quale \u00e8 stato anche rettore dal 1993 al 2001.\nDal dicembre del 1983 \u00e8 socio dell'Accademia dell'Arcadia col nome di \"Echione Cineriano\". \u00c8 inoltre socio nazionale dell'Accademia dei Lincei e di numerose altre accademie nazionali italiane e straniere. \u00c8 professore emerito della Facultad de Humanidades dell'Universit\u00e0 Centrale del Venezuela, con sede a Caracas, e professore onorario della Universit\u00e0 dell'Avana (Cuba). Ha tenuto lezioni nelle universit\u00e0 di D\u00fcsseldorf, Erlangen-N\u00fcrnberg (Norimberga), Braunschweig, Valencia, Halle-Wittenberg, Salamanca, Siviglia e molte altre. Ha diretto il \"Centro di studi vichiani\" del CNR dal 1970 al 1995 ed oggi fa parte del Consiglio scientifico dello stesso \"Centro\".\n\u00c8 presidente della \"Fondazione Pietro Piovani per gli studi vichiani\" e del \"Consorzio interuniversitario \"Civilt\u00e0 del Mediterraneo\"\". \u00c8 presidente del Comitato Tecnico Scientifico della Fondazione Internazionale D'Amato onlus. \u00c8 socio onorario dell'Istituto per l'Oriente \u201cCarlo Alfonso Nallino\u201d di Roma. \u00c8 vicepresidente della \"Fondazione \"Guido e Roberto Cortese\"\". Siede inoltre nel Consiglio Direttivo dell'Istituto italiano per gli studi storici fondato da Benedetto Croce. \u00c8 stato componente del Consiglio Scientifico dell'Istituto dell'Enciclopedia Italiana Treccani. \u00c8 stato componente, dal 1989 al 1997, del Consiglio Universitario Nazionale, in cui \u00e8 stato presidente del Comitato di Lettere, Lingue e Magistero (fino al 1993). \u00c8 stato vice presidente della \"Fondazione Teatro di San Carlo\" (1997\u20132007), componente del Consiglio Generale della \"Fondazione Banco di Napoli\" dal 2000 al 2006, del Consiglio direttivo dal 1997 al 1998 e vice presidente dal 1999 al 2000 della CRUI, la Conferenza permanente dei Rettori delle Universit\u00e0 italiane.\n\u00c8 Cavaliere di gran croce dell'Ordine al merito della Repubblica. \u00c8 stato senatore della Repubblica italiana nella XIV legislatura (dal 30 maggio 2001 al 27 aprile 2006) nelle file dei Democratici di Sinistra - L'Ulivo e deputato nella XV Legislatura (dall'aprile 2006 all'aprile 2008) nelle file del L'Ulivo. \u00c8 medaglia d'oro della \"Scuola dell'arte e della cultura\" (1983) e \"della Scienza e della cultura\" (1996).\n\u00c8 autore di una vastissima bibliografia di oltre 1500 titoli, tra i quali 26 volumi, ai quali sono stati assegnati numerosi premi.\nOpere principali.\nHa fondato e dirige i seguenti periodici scientifici:"}
{"id": "1709195", "revid": "15334515", "url": "https://it.wikipedia.org/wiki?curid=1709195", "title": "Oceano Atlantico Settentrionale", "text": ""}
{"id": "1709214", "revid": "15334687", "url": "https://it.wikipedia.org/wiki?curid=1709214", "title": "Taufers", "text": ""}
{"id": "1709217", "revid": "1379212", "url": "https://it.wikipedia.org/wiki?curid=1709217", "title": "Cloud computing", "text": " \nIl cloud computing (in italiano nuvola informatica) indica, in informatica, un paradigma di erogazione di servizi offerti \"su richiesta\" da un fornitore a un cliente finale attraverso la rete internet (come l'archiviazione, l'elaborazione o la trasmissione dati), a partire da un insieme di risorse preesistenti, configurabili e disponibili in remoto sotto forma di architettura distribuita.\nDescrizione.\nLe risorse non vengono pienamente configurate e messe in opera dal fornitore appositamente per l'utente, ma gli sono assegnate, rapidamente e convenientemente, grazie a procedure automatizzate, a partire da un insieme di risorse condivise con altri utenti lasciando all'utente parte dell'onere della configurazione. Quando l'utente rilascia la risorsa, essa viene similmente riconfigurata nello stato iniziale e rimessa a disposizione nell'insieme condiviso delle risorse, con altrettanta velocit\u00e0 ed economia per il fornitore.\nLa correttezza nell'uso del termine \u00e8 contestata da molti esperti: se \"Rob van der Meulen\" e \"Christy Pettey\" vedono queste tecnologie come un'evoluzione tecnologica offerta dalla rete internet, altri, come \"Richard Stallman\", le considerano invece come una parola ingannevole ideata dalla commercializzazione per far cadere gli utenti nel tranello dei software offerti come servizio, che spesso li privano del controllo delle loro attivit\u00e0 informatiche.\nUtilizzando vari tipi di unit\u00e0 di elaborazione (CPU), memorie di massa fisse o mobili come RAM, dischi rigidi interni o esterni, CD/DVD, chiavi USB eccetera, un computer \u00e8 in grado di elaborare, archiviare e recuperare programmi e dati. Nel caso di computer collegati in rete locale (LAN) o geografica (\"WAN\"), la possibilit\u00e0 di elaborazione/archiviazione/recupero pu\u00f2 essere estesa ad altri computer e dispositivi remoti dislocati sulla rete stessa.\nSfruttando la tecnologia del \"cloud\" gli utenti collegati al fornitore possono svolgere tutte queste mansioni, anche tramite un semplice navigatore internet: ad esempio, possono utilizzare software remoti non direttamente installati sul proprio computer e salvare dati su memorie di massa in linea predisposte dal fornitore stesso (sfruttando sia reti via cavo che senza fili).\nFigure coinvolte.\nIl sistema del \"cloud computing\" prevede tre fattori distinti:\nIn determinati casi d'uso il cliente amministratore e il cliente finale possono coincidere: per esempio, un cliente pu\u00f2 utilizzare un servizio di archiviazione per effettuare una copia dei propri dati; in questo caso il cliente finale provvede a configurare e utilizzare il servizio.\nI principali processi su cui i diversi fornitori cominciano a proporre soluzioni in modalit\u00e0 \"cloud\" sono la gestione della relazione col cliente (CRM), la gestione del capitale umano (HCM) e la pianificazione delle risorse d'impresa (ERP).\nArchitettura.\nL'architettura informatica del \"cloud computing\" prevede uno o pi\u00f9 server reali, generalmente in architettura ad alta affidabilit\u00e0 (gruppi di server) e fisicamente collocati presso il centro dati del fornitore del servizio.\nIl fornitore di servizi espone delle interfacce per elencare e gestire i propri servizi; il cliente amministratore utilizza tali interfacce per selezionare il servizio richiesto (per esempio un server virtuale completo oppure solo per archiviazione) e per amministrarlo (configurazione, attivazione, disattivazione).\nIl cliente finale utilizza il servizio configurato dal cliente amministratore; le caratteristiche fisiche dell'implementazione (server reale, localizzazione del centro dati) sono irrilevanti.\nServizi.\nNonostante il termine sia piuttosto vago e sembri essere utilizzato in diversi contesti con significati differenti tra loro, si possono distinguere tre tipi fondamentali di servizi \"cloud\":\nA questi tre principali servizi possono esserne integrati altri:\nIl termine \"cloud computing\" si differenzia per\u00f2 da \"grid computing\", che \u00e8 invece un paradigma orientato al calcolo distribuito e, in generale, richiede che le applicazioni siano progettate in modo specifico.\nNel caso di funzionalit\u00e0 di memorizzazione in remoto la creazione di una copia di sicurezza \u00e8 automatica, e l'operativit\u00e0 si trasferisce tutta in linea, mentre i dati sono memorizzati in server farm generalmente localizzate nel Paese d'origine del fornitore.\nIl \"cloud computing\" rende disponibili all'utilizzatore le risorse come se fossero implementate da sistemi (server o periferiche personali) \"standard\". L'implementazione effettiva delle risorse non \u00e8 definita in modo dettagliato, anzi l'idea \u00e8 proprio che l'implementazione sia un insieme eterogeneo e distribuito \u2013 \"cloud\", \"nuvola\" \u2013 di risorse le cui caratteristiche non siano note all'utilizzatore.\nProblemi, rischi e critiche.\nEsistono numerosi aspetti sensibili legati alla tecnologia \"cloud\", soprattutto per quanto riguarda la volatilit\u00e0 delle informazioni memorizzate, la crittografia eventualmente utilizzata e il tipo di approccio alla sicurezza IT.\nMolti di tali aspetti potrebbero rimanere ignoti agli utenti finali poich\u00e9, per loro natura, richiederebbero conoscenze di tipo informatico di livello avanzato. I sistemi di \"cloud computing\" vengono criticati principalmente per l'esposizione degli utenti ai seguenti rischi.\n1) Sicurezza informatica e privacy degli utenti:\n2) Problemi internazionali di tipo economico e politico\nMaggiori sicurezze e garanzie vi sono nel caso in cui il fornitore del servizio appartenga alla stessa nazione/area applicando le medesime leggi/normative sulla privacy e sicurezza del cliente (la legislazione USA o di altre nazioni \u00e8 molto diversa dall'italiana e diventa impossibile pensare di soddisfare normative nazionali con servizi in cloud di altre nazioni).\n3) Continuit\u00e0 del servizio offerto:\n4) Difficolt\u00e0 di migrazione dei dati nel caso di un eventuale cambio del gestore dei servizi \"cloud\":"}
{"id": "1709218", "revid": "767487", "url": "https://it.wikipedia.org/wiki?curid=1709218", "title": "Clitoridectomia", "text": "Con il termine clitoridectomia s'indica la rimozione chirurgica della clitoride totale o parziale (in quest'ultimo caso \u00e8 detta riduzione).\nLa parola deriva dal greco \"kleitoris\" (clitoride) + \"ektome\" (recisione).\nIndicazioni terapeutiche.\nLa clitoridectomia pu\u00f2 avere uno scopo terapeutico nel caso di tumori che interessano la vulva e la clitoride stessa.\nMutilazioni genitali.\nEsiste tuttavia una pratica che comprende l'asportazione della clitoride, definita escissione della clitoride, che rientra nel gruppo delle mutilazioni genitali. Tale pratica viene eseguita presso alcune popolazioni dell'Africa, dell'Asia e dell'Australia ed \u00e8 condannata dall'ONU.\nDa notare che essa \u00e8 vietata dalla giurisprudenza islamica, malgrado sia comunque praticata in una parte dell'Egitto e nei paesi di cultura islamica del Corno d'Africa. In et\u00e0 preislamica essa era invece praticata, non si sa con quale diffusione, dal momento che nella battaglia di Uhud, lo zio di Maometto, \u1e24amza b. \u02bfAbd al-Mu\u1e6d\u1e6dalib uccise un avversario, apostrofandolo per scherno con l'epiteto di \"figlio di una \"muqa\u1e6d\u1e6di\u02bfa al-bu\u1e93\u016br\"\", \"amputatrice di clitoridi\", per l'appunto."}
{"id": "1709223", "revid": "1574681", "url": "https://it.wikipedia.org/wiki?curid=1709223", "title": "Ironman 70.3", "text": "Con il termine Ironman 70.3, o Half Ironman (in italiano mezzo Ironman), si intende una disciplina sportiva ad alto contenuto fisico.\nLa disciplina.\nTale disciplina \u00e8 una variante del triathlon (nuoto, bici e corsa) con distanze pi\u00f9 lunghe rispetto al triathlon classico o olimpico, che sono la met\u00e0 rispetto all'Ironman.\nDifatti le tre frazioni sono cos\u00ec divise:\nLa definizione di Ironman 70.3 \u00e8 il risultato dalla somma delle tre distanze in miglia terrestri (1,2 + 56 + 13,1 = 70.3).\nCampionati del mondo Ironman 70.3.\nDal 2006 una gara annuale dei Campionati del mondo Ironman 70.3 si tiene a Clearwater, negli Stati Uniti, durante il mese di novembre. Dal 2019 l'edizione italiana dell'Ironman 70.3 si svolge nella citt\u00e0 di Cervia, sul mare Adriatico, scelta per le caratteristiche del territorio, per la possibilit\u00e0 di costruire una competizione che parta dal mare, prosegua verso i monti e termini nel centro della citt\u00e0."}
{"id": "1709231", "revid": "1543377", "url": "https://it.wikipedia.org/wiki?curid=1709231", "title": "Can't Fight the Moonlight", "text": "Can't Fight the Moonlight \u00e8 un singolo della cantante statunitense LeAnn Rimes, pubblicato il 22 agosto 2000 come primo estratto dalla colonna sonora del film \"Le ragazze del Coyote Ugly\".\nDescrizione.\nIl brano, scritto da Diane Warren, ha raggiunto la posizione numero uno in Inghilterra nel 2000, oltre che essere stato il singolo pi\u00f9 venduto quell'anno in Australia, dove \u00e8 stato certificato triplo disco di platino per aver venduto oltre 210\u00a0000 copie. Negli Stati Uniti il disco ha raggiunto la prima volta la posizione 71 della Billboard Hot 100 nel 2000, per poi rientrare in classifica fra il 2001 ed il 2002 e raggiungere la posizione 11 e vendere oltre 500\u00a0000 copie, ottenendo il disco d'oro.\nAd oggi \u00e8 stato l'ultimo singolo della Rimes ad entrare nella top 40 della Billboard Hot 100"}
{"id": "1709232", "revid": "767487", "url": "https://it.wikipedia.org/wiki?curid=1709232", "title": "Micropotamogale", "text": "Micropotamogale \u00e8 un genere di Tenrecidae diffuso negli ambienti fluviali dell'Africa centro-occidentale.\nSono molto simili all'affine Potamogale, tuttavia hanno dimensioni pi\u00f9 contenute.\nLe due specie riconosciute finora sono:"}
{"id": "1709236", "revid": "2084998", "url": "https://it.wikipedia.org/wiki?curid=1709236", "title": "Aparan", "text": "Aparan (in armeno: \u0531\u057a\u0561\u0580\u0561\u0576) \u00e8 un comune dell'Armenia di circa 6.700 abitanti (2011) della provincia di Aragatsotn in Armenia, costituita da una popolazione mista di armeni e curdi. La citt\u00e0 era chiamata Bash Aparan (\u0532\u0561\u0577 \u0531\u057a\u0561\u0580\u0561\u0576) fino al 1935."}
{"id": "1709238", "revid": "1819703", "url": "https://it.wikipedia.org/wiki?curid=1709238", "title": "Furio Andreotti", "text": "Biografia.\nFrequenta il corso di scenografia all'Accademia di Belle Arti di Roma, e lavora nei primi anni ottanta come assistente con gli scenografi Paolo Biaggetti e Fiorenzo Senese. Negli stessi anni opera anche come fotografo con l'agenzia d'arte La Gregoriana. Collabora dal 1987 al 1995 come art director per le case di moda Phisizoa, Kunie e Dalaga. Nel 1994 inizia la sua attivit\u00e0 teatrale frequentando il laboratorio di acting training tenuto da Beatrice Bracco. Nel 1996 con Claudio Santamaria, Paola Cortellesi, Lucia Ocone, Libero De Rienzo, Lucilla Lupaioli, Alessandro Vannucci e Alberto Moretti crea il gruppo teatrale Compagine. Dal 2000 tiene corsi di recitazione presso il Centro Sperimentale di Cinematografia.\nSceneggiatore.\nNel 2014 \u00e8 sceneggiatore del film Scusate se esisto! con Paola Cortellesi e Raul Bova, per la regia di Riccardo Milani.\nNel 2015 \u00e8 sceneggiatore del film \"Gli ultimi saranno ultimi\", con Paola Cortellesi, Alessandro Gassman e Fabrizio Bentivoglio, per la regia di Massimiliano Bruno.\nNel 2017 \u00e8 sceneggiatore del film Come un gatto in tangenziale, con Paola Cortellesi, Antonio Albanese, per la regia di Riccardo Milani. Biglietto D'oro 2017-18\nNel 2019 \u00e8 sceneggiatore del film Ma cosa ci dice il cervello, con Paola Cortellesi, Stefano Fresi, Claudia Pandolfi, Paola Minaccioni, Carla Signoris, per la regia di Riccardo Milani.\nNel 2020 \u00e8 sceneggiatore di Petra, serie tv per Sky Cinema con Paola Cortellesi, Andrea Pennacchi, per la regia di Maria Sole Tognazzi\nNel 2021 \u00e8 sceneggiatore del film Come un gatto in tangenziale - Ritorno a Coccia di Morto, con Paola Cortellesi, Antonio Albanese, per la regia di Riccardo Milani. Biglietto D'oro 2020-21\nNel 2022 \u00e8 sceneggiatore del film Corro da te, con , Pierfrancesco Favino, Miriam Leone, per la regia di Riccardo Milani."}
{"id": "1709239", "revid": "1573940", "url": "https://it.wikipedia.org/wiki?curid=1709239", "title": "Serranus hepatus", "text": "Il sacchetto (Serranus hepatus ) \u00e8 un pesce osseo marino appartenente alla famiglia dei Serranidae.\nDistribuzione e habitat.\n\u00c8 diffuso nell'Oceano Atlantico orientale, dal Portogallo alle Canarie al sud del Senegal e nel Mar Mediterraneo dove \u00e8 comune.\nSi trova in acque pi\u00f9 profonde rispetto agli altri \"Serranus\" mediterranei. Si pu\u00f2 incontrare da 5 a 200 metri (pi\u00f9 comune attorno ai 10-20 metri) di profondit\u00e0 su fondali sabbiosi, ghiaiosi, rocciosi, a coralligeno o nelle praterie di \"Posidonia oceanica\". Popola principalmente ambienti con un'elevata sedimentazione.\nDescrizione.\nHa un aspetto simile a quello degli altri \"Serranus\" mediterranei ma con corpo pi\u00f9 tozzo, di profilo simile a quello delle cernie.\nCome in tutti i \"Serranus\" la colorazione \u00e8 variabile, normalmente il colore di fondo del corpo \u00e8 bruno o beige con riflessi dorati sui fianchi. Sono presenti da due a cinque bande marroni verticali di larghezza irregolare di cui quelle pi\u00f9 grandi, nella parte posteriore dell'animale, biforcute nella parte dorsale. Queste fasce sono scure, quasi nere, nei sacchetti che vivono in acque costiere e pallide negli individui di profondit\u00e0. Sugli opercoli dietro gli occhi ci sono tre linee arancio o dorate oblique. Nella seconda met\u00e0 della pinna dorsale \u00e8 presente una caratteristica una macchia nera ovale. Occhi con riflessi di colore verde. Pinna caudale arrotondata con macchioline rossastre in file verticali, anale con tre raggi spinosi, pettorali giallastre, ventrali nere con il margine anteriore chiaro.\n\u00c8 il pi\u00f9 piccolo serranide mediterraneo: misura fino a 15 centimetri, eccezionalmente pu\u00f2 raggiungere i 25 cm.\nBiologia.\nAlimentazione.\nCarnivoro, si nutre soprattutto di crostacei decapodi.\nComportamento.\nFa vita solitaria e si crede che difenda un territorio come gli altri \"Serranus\".\nRiproduzione.\nSpecie ermafrodita sincrona, non pu\u00f2 comunque autofecondarsi. Il periodo riproduttivo va dall'inizio della primavera ad estate inoltrata.\nTassonomia.\n\u00c8 stato assegnato al genere o sottogenere \"Paracentropristis\", caduto in seguito in sinonimia con \"Serranus\".\nPesca.\nCome gli altri \"Serranus\" viene catturato in abbondanza con tramagli, nasse e lenze innescate con le esche pi\u00f9 varie.\nLe carni sono buone ma la piccola taglia fa s\u00ec che abbiano mercato solo nei misti per frittura o zuppa di pesce.\nAcquariofilia.\nSi adatta bene alla vita in acquario."}
{"id": "1709241", "revid": "228587", "url": "https://it.wikipedia.org/wiki?curid=1709241", "title": "Ctf", "text": ""}
{"id": "1709245", "revid": "486946", "url": "https://it.wikipedia.org/wiki?curid=1709245", "title": "Quaderni di doglianza", "text": ""}
{"id": "1709252", "revid": "15200", "url": "https://it.wikipedia.org/wiki?curid=1709252", "title": "Galizia (provincia romana)", "text": "La provincia romana della Galizia (latino: \"Gallaecia\" o \"Callaecia\") si estendeva, durante il tardo Impero romano, nella parte nord-occidentale della \"Hispania\" (la Penisola iberica), in corrispondenza delle moderne regioni di Galizia, Castiglia e Le\u00f3n, Asturie, Cantabria e parte delle province di Le\u00f3n e Zamora e del Portogallo settentrionale.\nLa capitale e citt\u00e0 pi\u00f9 importante della regione era \"Bracara Augusta\", la moderna Braga (Portogallo).\nLa provincia fu formata da Diocleziano alla fine del III secolo; nel 409 fu invasa dai Suebi, che vi formarono il Regno di Galizia.\nOrigine.\nI romani denominarono \"Gallaecia\" la parte nord-orientale della Penisola Iberica dal nome dei callaeci, i quali costituivano un amalgama di popoli pi\u00f9 o meno celtizzati che vivevano tra il Douro e il Mi\u00f1o, conosciuti dai romani per la prima volta con l'arrivo di Decimo Giunio Bruto Callaico al nord del Douro nel 137 a.C. Questi ricevette appunto il cognomen \"ex virtute\" di \"Callaicus\" e continu\u00f2 la sua spedizione verso nord, sottomettendo i popoli castregni, fino al fiume Limia, considerato il \"Lethes\" o fiume dell'oblio. Qui vince la superstizione continuando fino al Mi\u00f1o dove si ferma. Come risultato di questo primo approccio, il territorio costiero tra il Duero e il Mi\u00f1o rimase malamente esplorato e sottomesso al controllo romano. D'ora in poi la societ\u00e0 indigena gallecia comincia a ricevere influenze romane, effettuando interscambi commerciali direttamente con Roma.\nI galleci fanno la loro entrata nella storia scritta nel I secolo d.C. tramite il poema epico \"Punica\" di Silio Italico riguardante la prima guerra punica:\nStoria.\nConquista romana ed et\u00e0 repubblicana.\nI \"callaeci\" (\"kallaikoi\" in greco) affrontano le forze romane nel 137 a.C. restando sconfitti in una battaglia lungo il fiume Duero, mentre il vincitore Decimo Giunio Bruto Albino riceve dal Senato il titolo di \"Callaecus\". Questi non aveva intenzione di occupare la zona meridionale della Galizia con l'obiettivo di ottenere ricchezze, ma dovette comunque intraprendervi una spedizione militare, in quanto le sue popolazioni erano dedite a fare incursioni e saccheggi nella regione lusitana.\nPartendo da Portus Cale, corrispondente all'attuale Oporto, le sue legioni avanzarono lungo la costa con l'appoggio della flotta, occupando una serie di fortificazioni costiere. Stabilita una guarnigione nella zona corrispondente all'attuale Valen\u00e7a, prosegue verso l'interno in direzione di Braga. Dopo una battaglia a lui favorevole avanza verso il Limia occupando la citt\u00e0 di Lansbricae, per poi attraversare il fiume Mi\u00f1o.\nQueste campagne militari non ebbero una grande rilevanza ed erano limitate a una zona geografica molto circoscritta: il sud della Gallaecia, in particolare la zona costiera.\nLa stessa valutazione storica meritano una serie di spedizioni successive come quelle del proconsole della Spagna Ulteriore, Publio Licinio Crasso, del 96\u201494 a.C., il quale intraprese una spedizione alla ricerca delle Isole Cassiteridi e delle sue miniere di stagno, aprendo cos\u00ec le rotte commerciali di questo minerale. Nel 62 a.C. Gaio Giulio Cesare in persona visita la Gallaecia mosso dal desiderio di ottenere ricchezze, arrivando fino al golfo \u00c1rtabro e abbandonando poi questa terra per \"Brigantium\" (La Coru\u00f1a).\nMa la conquista definitiva del nord-ovest della penisola iberica si realizzer\u00e0 solo con l'imperatore Augusto tra il 26 e il 19 a.C. nel contesto delle guerre cantabriche.\nEt\u00e0 imperiale.\nIn un primo momento, Augusto include il territorio dell'attuale Galizia nella Lusitania, ma gi\u00e0 nel 13 a.C. la regione passa alla Spagna Citeriore. Lo stesso Augusto, riforma la divisione provinciale della Spagna romana nel 27 a.C., assegnando la Gallaecia alla provincia Tarraconense. Con Caracalla forse la regione formava parte della \"Hispania Nova Citerior Antoniana\" (214), insieme ad Asturie e Cantabria, ma solo con la riforma amministrativa e militare di Diocleziano \u2014 che venne a dividere la Hispania nel 298 in sette province \u2014 verr\u00e0 a costituirsi la provincia di Gallaecia.\nIl sistema di base nell'organigramma politico sono le \"civitates\": entit\u00e0 basate sull'organizzazione pre-romana, possibilmente con un'origine etnica comune, con ampie similitudini e pu\u00f2 darsi anche con una lingua comune. Queste entit\u00e0 integravano un certo numero di \"castella\", di cui esistono diverse interpretazioni in merito alla loro funzione sociale e politica.\nDurante l'epoca flavia si produssero una serie di decisioni che ebbero una profonda pacificazione politica. La concessione del \"Ius Latii\" ha portato con s\u00e9 un profondo cambiamento tanto in ambito urbano (con l'incremento della popolazione nei nuclei urbani gi\u00e0 esistenti e con la creazione di nuovi) quanto nelle zone rurali. Ci\u00f2 avrebbe dovuto comportare un aumento generalizzato della ricchezza della popolazione della Gallaecia, cosa che in realt\u00e0 non \u00e8 stata avvalorata da reperti archeologici. Il ritardo economico (peggiorato ancor pi\u00f9 con gli Antonini) sarebbe stato maggiore nel convento Lucense che nel Bracarense, se si confrontano questi territori con quelli pi\u00f9 sviluppati della Penisola Iberica.\nTuttavia, oggi, per quanto concerne la Gallaecia, non \u00e8 possibile parlare dell'esistenza di un'economia basata sull'uso quotidiano della moneta. Questa regione visse principalmente mediante un'economia naturale basata sul baratto, fino alla met\u00e0 del III secolo e, pi\u00f9 chiaramente, fino al IV secolo.\nFine della provincia.\nIl 31 dicembre 406 Vandali (suddivisi in Asdingi e Silingi), Alani e Suebi invasero la Gallia varcando il fiume Reno. \u00c8 possibile che questa invasione fosse stata scatenata dalla migrazione degli Unni nella grande pianura ungherese, avvenuta tra il 400 e il 410; infatti Vandali, Alani e Svevi vivevano proprio nella zona dove si sarebbero insediati gli Unni, e la minaccia unna potrebbe averli spinti a invadere la Gallia. L'invasione della Gallia e la debolezza manifestata dal governo di Onorio, spinse le legioni britanniche a rivoltarsi acclamando imperatore prima un certo Marco, poi, alcuni mesi dopo, un certo Graziano e poi, dopo il rifiuto di questi di intervenire contro i Barbari, il generale Flavio Claudio Costantino. Questi, attraversata la Manica, riusc\u00ec a bloccare temporaneamente l'avanzata dei barbari e a prendere il controllo di gran parte dell'Impero: Gallia, Spagna e Britannia.\nCostantino III, quindi, elev\u00f2 al rango di Cesare suo figlio Costante, mentre in Spagna due parenti di Onorio si rivoltarono, rifiutando di riconoscere l'autorit\u00e0 dell'usurpatore e mettendo insieme un'armata che minacciava di invadere la Gallia e deporlo. Costantino III invi\u00f2 dunque suo figlio Costante, insieme al generale Geronzio e al prefetto del pretorio Apollinare, nella penisola iberica per sedare la rivolta. Nonostante ai soldati ribelli si fossero aggiunti un'immensa massa di schiavi e contadini, l'esercito di Costante riusc\u00ec a sedare la rivolta e a catturare i capi dei ribelli (Vereniano e Didimo, parenti di Onorio), e li condusse prigionieri in Gallia da suo padre, dove furono giustiziati.\nCostante, nel frattempo, aveva lasciato incautamente il generale Geronzio in Spagna con le truppe galliche affidandogli il compito di sorvegliare i Pirenei, sostituendo dunque con truppe di origini barbariche (gli \"Honoriaci\") i presidi locali che un tempo sorvegliavano i passi. Quando dunque Costante ritorn\u00f2 in Spagna per la seconda volta per governarla come \"Cesare\", Geronzio per brame di potere si rivolt\u00f2 proclamando a sua volta imperatore un tale Massimo. Sembra inoltre aver incitato i barbari che erano in Gallia ad invadere la Gallia meridionale in modo da tenere occupato Costantino III; tale tentativo di sfruttare i barbari per vincere la guerra civile contro Costantino III risult\u00f2 tuttavia controproducente e negli ultimi mesi del 409 i Vandali, gli Alani e Svevi, a causa del tradimento o della negligenza dei reggimenti \"Honoriaci\" a presidio dei Pirenei, entrarono in Spagna, sottomettendola per la massima parte. Secondo Kulikowski, tuttavia, nel periodo 409-410 i Barbari si limitarono a saccheggiare le campagne, non essendo in grado di prendere le citt\u00e0, e l'amministrazione romana, seppur sotto il controllo dell'usurpatore Massimo, continu\u00f2 a funzionare: ne sarebbe la prova il fatto che nel resoconto apocalittico dei saccheggi dei barbari in Spagna che si pu\u00f2 leggere nella cronaca di Idazio, si afferma che nelle citt\u00e0 le popolazioni erano afflitte dall'\"esattore tiranno\" e dal \"soldato vorace\", cio\u00e8 funzionari romani.\nSolo quando l'usurpatore Massimo e il suo comandante Geronzio decisero di invadere la Gallia per detronizzare Costantino III, i barbari approfittarono della partenza dell'esercito romano dalla Tarraconense per impossessarsi stabilmente del territorio invaso spartendoselo tra di loro (411):\nSecondo Procopio, storico vissuto nel VI secolo, i Barbari avrebbero avuto il riconoscimento dell'occupazione dei territori da parte di Roma, mentre al contrario Orosio, vissuto all'epoca dei fatti, afferma esplicitamente che l'occupazione fu illegale. Tra le due testimonianze discordanti, Heather propende a dare credito a quella di Orosio, in quanto fonte pi\u00f9 vicina cronologicamente ai fatti, e anche Kulikowski ritiene che la spartizione tra i barbari fosse avvenuta senza l'autorizzazione del governo imperiale. Nel frattempo Massimo, Geronzio e gli altri usurpatori nelle Gallie furono sconfitti dal generale romano Costanzo, il quale riusc\u00ec anche a raggiungere nel 415 un accordo con i Visigoti, che divennero ancora una volta \"foederati\" (alleati) dell'Impero; l'intenzione di Costanzo era sfruttare i Visigoti per riconquistare la Spagna a Vandali, Alani e Svevi.\nTra il 416 e il 418 gli invasori del Reno subirono, quindi, la controffensiva dei Visigoti di Vallia per conto dell'Imperatore d'Occidente: vennero annientati nella Betica i Vandali Silingi mentre gli Alani subirono perdite cos\u00ec consistenti da giungere a implorare la protezione dei rivali Vandali Asdingi, stanziati in Galizia. Grazie a questi successi, le province ispaniche della \"Lusitania\", della \"Cartaginense\" e della \"Betica\" tornarono sotto il controllo romano, ma il problema ispanico non si era tuttavia ancora risolto, anche perch\u00e9 dopo la sconfitta, Vandali Silingi e Alani si coalizzarono con i Vandali Asdingi, il cui re, Gunderico, divenne \"re dei Vandali e Alani\". Costanzo nel frattempo richiam\u00f2 i Visigoti in Aquitania: era sufficientemente soddisfatto del risultato delle campagne militari, essendo tutta la Spagna tornata in mano imperiale a parte la provincia periferica della Galizia, poco produttiva e a cui si poteva anche rinunciare. La diocesi di Spagna riprese a funzionare come in precedenza e per difendere i territori riconquistati dai barbari residui in Galizia fu creato per la prima volta l'esercito di campo della Spagna, attestato per la prima volta dalla \"Notitia Dignitatum\", databile al 420 circa. Nel frattempo, i Visigoti furono stanziati in Gallia Aquitania come \"foederati\", ricevendo terre nella valle della Garonna. L'Aquitania sembra sia stata scelta da Costanzo come terra dove far insediare i \"foederati\" Visigoti per la sua posizione strategica: infatti era vicina sia dalla Spagna, dove rimanevano da annientare i Vandali Asdingi e gli Svevi, sia dal Nord della Gallia, dove forse Costanzo intendeva impiegare i Visigoti per combattere i ribelli separatisti Bagaudi nell'Armorica.\nNel frattempo la nuova coalizione vandalo-alana tent\u00f2 subito di espandersi in Galizia a danni degli Svevi, costringendo i Romani a intervenire nel 420: l'attacco romano, condotto dal \"comes\" Asterio, non port\u00f2 per\u00f2 all'annientamento dei Vandali, ma li spinse piuttosto in Betica, che da essi prese in nome di \"Vandalucia\" (Andalusia). Lungi dall'essere vittoriosa, fu quindi disastrosa in quanto spinse involontariamente i Vandali ad invadere la Betica mettendo a forte repentaglio i risultati positivi delle campagne di riconquista di Vallia: a differenza della periferica e poco importante provincia della Galizia, infatti, la perdita della Betica avrebbe costituito un forte danno per lo stato romano. In compenso Asterio riusc\u00ec a catturare l'usurpatore Massimo, che aveva per la seconda volta tentato di usurpare il trono, ricevendo come premio il titolo di patrizio (421/422). I massimi vertici dell'Impero, comunque, si resero conto della necessit\u00e0 di annientare i Vandali nella Betica e nel 422 fu organizzata una nuova spedizione per annientarli definitivamente: il generale Castino si scontr\u00f2 in battaglia contro di essi con un esercito rinforzato da \"foederati\" visigoti, ma, forse grazie a un presunto tradimento dei Visigoti, fu da essi sconfitto.\nLa partenza dei Vandali per l'Africa (429) lasci\u00f2 tuttavia la Spagna libera dai Barbari, fatta eccezione per gli Svevi in Galizia. Il panegirico di Merobaude asserisce che in Spagna, dove prima \u00abpi\u00f9 niente era sotto controllo... il guerriero vendicatore [Ezio] ha riaperto la strada un tempo prigioniera e ha cacciato il predatore [in realt\u00e0 andatosene in Africa per propria iniziativa], riconquistando le vie di comunicazione interrotte; e la popolazione \u00e8 potuta ritornare nelle citt\u00e0 abbandonate.\u00bb Sembra che l'intervento di Ezio in Spagna si fosse limitato a negoziazioni diplomatiche con gli Svevi in modo da raggiungere a un accomodamento tra Svevi e abitanti della Galizia, nonostante le pressioni esercitate da alcuni ispano-romani della Galizia, che avrebbero preferito un intervento militare. Ezio non intendeva per\u00f2 perdere soldati nella riconquista di una provincia poco prospera quale la Galizia e si limit\u00f2 a ripristinare il dominio romano sul resto della Spagna, che ricominci\u00f2 di nuovo a far affluire entrate fiscali nelle casse dello stato a Ravenna.\nTutto ci\u00f2 cambi\u00f2 per\u00f2 con l'ascesa del re svevo Rechila, succeduto a suo padre Ermenerico nel 438. Approfittando della scarsa attenzione riservata dal governo centrale alla Spagna, dovuta alle altre diverse minacce esterne sugli altri fronti (Gallia, Africa, Illirico), Rechila condusse gli Svevi alla conquista di gran parte della penisola iberica: tra il 439 e il 441, essi occuparono Merida (capoluogo della Lusitania) nel 439 e Siviglia e le province della Betica e della Cartaginense nel 441. Nel 455, sotto il re Rechiaro, gli Svevi devastarono Cartaginense (che in precedenza avevano restituito ai Romani) e Tarraconense: l'Imperatore d'Occidente Avito reag\u00ec inviando contro gli Svevi i Visigoti che ridussero il regno svevo al possesso della sola Galizia. Dopo l'assassinio dell'Imperatore Maggioriano (che condusse delle campagne militari in Spagna nel 460, attaccando con il sostegno visigoto anche gli Svevi in Galizia) nel 461, nessun altro ufficiale romano \u00e8 attestato nelle fonti nella penisola iberica, rendendo evidente che dopo il 460 la Spagna non faceva pi\u00f9 - di fatto - parte dell'Impero.\nEstensione geografica.\nLa nuova provincia di Diocleziano.\nTra il 284 e il 305, l'imperatore Diocleziano intraprese la riorganizzazione amministrativa dell'Impero. Nella Penisola iberica si vengono a creare due nuove province (Gallaecia e Cartaginense) a partire da quelle gi\u00e0 esistenti; \"Baetica\", \"Tarraconensis\" e \"Lusitania\". Cos\u00ec, la nuova provincia sotto il nome di \"Gallaecia\" veniva ad occupare l'estremo nord-ovest della Penisola iberica che precedentemente apparteneva alla Tarraconsis, formata dai territori della regione di \"Asturia\" e della \"Gallaecia\" propriamente detta.\nL'amministrazione interna della provincia veniva ad essere contrassegnata dai conventi giuridici (\"Conventus iuridicus\") ampi territori ascritti a una capitale, da cui ricevevano il nome e dove si centralizzavano le stesse funzioni amministrative come quelle militari, fiscali, finanziarie, religiose e giuridiche. In questo modo, la provincia romana di \"Gallaecia\", veniva ad essere divisa in tre conventi giuridici, il \"Conventus lucensis\" con capitale a \"Lucus\" (Lugo), il \"Conventus bracarensis\" con capitale a \"Bracara\" (Braga) e il \"Conventus asturicensis\" con capitale ad \"Asturica\" (Astorga). \u00c8 interessante notare che fra tutti questi \"capoluoghi di convento\" (Lugo, Braga, Astorga) era la citt\u00e0 di \"Bracara\" (Braga) quella che svolgeva il ruolo di \"capoluogo di provincia\" di tutta la \"Gallaecia\".\nOrganizzazione amministrativa della Gallaecia agli inizi del IV secolo:\nIV e V secolo.\nAlla fine del V e inizi del VI secolo, la provincia di \"Gallaecia\", integrata nell'Impero Romano di Occidente, si estendeva per tutto il nord-ovest della Penisola iberica, dalle coste cantabriche settentrionali, fino al Douro e al Sistema Centrale dal sud, grazie all'integrazione nella Gallaecia del \"Conventus cluniensis\", che precedentemente apparteneva alla provincia Tarraconensis, e aveva come capitale la citt\u00e0 di \"Clunia\". \"Bracara\" (Braga) seguiter\u00e0 ad essere il capoluogo provinciale di tutta la \"Gallaecia\" fino all'arrivo dei suebi, allorch\u00e9 diventer\u00e0 corte del regno nascente.\nCos\u00ec, dalle descrizioni fatte da numerosi autori dell'epoca, come Paolo Orosio, Idazio o Santo Isidoro, si conoscono alcune delle regioni umane e geografiche della provincia romana della \"Gallaecia\":\nDemografia.\nGrazie all'archeologia e ai dati del censimento romano, si riesce a conoscere sia la densit\u00e0 di popolazione che il numero approssimato di abitanti - galleci e asturi che avrebbero vissuto in Gallaecia. Cos\u00ec, secondo Plinio, i galleci, ripartiti tra \"bracarenses\" (di Braga) e \"lucenses\" (di Lugo) assommavano a un totale di abitanti, tra cui il numero di \"bracarenses\" (uomini e donne) risultava essere di , mentre quello dei \"lucenses\" all'incirca , con una densit\u00e0 demografica molto maggiore tra i \"bracarenses\", avvalorata anche dall'esistenza di grandi fortificazioni costituitesi quasi esclusivamente nel loro territorio. D'altra parte, il censimento di Plinio fornisce individui per gli asturi, cifra sensibilmente inferiore a quella dei \"galleci bracarenses\" e che fa supporre una densit\u00e0 demografica molto bassa in relazione al territorio occupato."}
{"id": "1709253", "revid": "3082", "url": "https://it.wikipedia.org/wiki?curid=1709253", "title": "Gallaecia", "text": ""}
{"id": "1709254", "revid": "16066", "url": "https://it.wikipedia.org/wiki?curid=1709254", "title": "Guerra gotico-bizantina", "text": ""}
{"id": "1709255", "revid": "599013", "url": "https://it.wikipedia.org/wiki?curid=1709255", "title": "Ddu", "text": ""}
{"id": "1709257", "revid": "767487", "url": "https://it.wikipedia.org/wiki?curid=1709257", "title": "Micropotamogale ruwenzorii", "text": "La potamogale del Ruwenzori (\"Micropotamogale ruwenzorii\") \u00e8 una specie di afrosoricide diffusa nella catena del Ruwenzori, al confine fra Repubblica Democratica del Congo e Uganda, dove colonizza gli ambienti fluviali.\nLa specie \u00e8 minacciata dalla distruzione dell'habitat a seguito della pressione demografica e delle guerre che sconvolgono i paesi dov'\u00e8 diffusa."}
{"id": "1709258", "revid": "287204", "url": "https://it.wikipedia.org/wiki?curid=1709258", "title": "Gran Premio del Belgio 1976", "text": "Il Gran Premio del Belgio 1976 \u00e8 stata la quinta prova della stagione 1976 del Campionato mondiale di Formula 1. Si \u00e8 corsa domenica 16 maggio 1976 sul Circuito di Zolder. La gara \u00e8 stata vinta dall'austriaco Niki Lauda su Ferrari; per il vincitore si tratt\u00f2 del decimo successo nel mondiale. Ha preceduto sul traguardo lo svizzero Clay Regazzoni, anch'egli su Ferrari e il francese Jacques Laffite su Ligier-Matra. Lauda conquist\u00f2 l'unico \"Grand Chelem\" della sua carriera nel mondiale di F1, ottenendo pole position, giro veloce, vittoria e conducendo la gara per tutti i giri.\nVigilia.\nAspetti tecnici.\nAnche a Jody Scheckter la Tyrrell forn\u00ec la nuova P34.\nAspetti sportivi.\nIl belga Patrick N\u00e8ve fece il suo esordio, nel mondiale, con una Brabham-Ford Cosworth del RAM Racing, ove sostitu\u00ec Emilio de Villota; l'inglese Guy Edwards, che mancava dal Gran Premio di Germania 1974, venne ingaggiato sulla seconda Hesketh, con la quale aveva gi\u00e0 corso il BRDC International Trophy. Il pilota elvetico Antonio Bernardo, iscritto dalla Ensign, non prese parte nemmeno alle prove. La Copersucar partecip\u00f2 col solo Emerson Fittipaldi.\nA seguito della squalifica di James Hunt nel Gran Premio di Spagna e conseguente vittoria a tavolino per Lauda, si affacci\u00f2 l'ipotesi che a tutti i piloti giunti dopo il britannico venissero assegnati solo i punti ottenuti dovuti al piazzamento in gara, senza tener conto della squalifica dell'inglese.\nQualifiche.\nResoconto.\nNella prima giornata di prove fu Clay Regazzoni a segnare il tempo migliore in 1'26\"60, davanti al compagno di scuderia Niki Lauda, staccato di 13 centesimi. Lauda soffriva ancora per i postumi dell'incidente casalingo di aprile, tanto da affermare di essere ancora all'80% delle sue possibilit\u00e0. Lauda, inoltre, per un problema al motore (il distacco di una retticella di protezione fece entrare del pulviscolo nei cilindri), dovette svolgere parte della prima giornata di prove col muletto. Carlos Pace della Brabham-Alfa Romeo usc\u00ec di pista distruggendo la vettura, ma senza subire conseguenze fisiche.\nNella giornata del sabato Lauda riusc\u00ec a migliorarsi, strappando la \"pole\" a Regazzoni, che dovette invece cambiare il motore sulla sua monoposto. In seconda fila si classificarono James Hunt, autore di un'uscita di pista, e Patrick Depailler. Tra i non qualificati vi furono l'ex bicampione del mondo Emerson Fittipaldi e il pilota locale Jacky Ickx.\nRisultati.\nNella sessione di qualifica si \u00e8 avuta questa situazione:\nGara.\nResoconto.\nNiki Lauda prese la testa della gara al via, seguito da James Hunt, Clay Regazzoni poi Jacques Laffite, Vittorio Brambilla, Patrick Depailler e Chris Amon.\nAl quarto giro Brambilla fu autore di un errore che gli cost\u00f2 diverse posizioni in classifica. Per evitare il monzese della March Chris Amon fu costretto a bloccare la vettura, facendosi cos\u00ec passare da Jody Scheckter. Al settimo giro Regazzoni pass\u00f2 Hunt, che dovette difendersi anche da Laffite. Due giri dopo per\u00f2 il pilota della Ligier-Matra venne passato da Depailler. Il pilota della Tyrrell mise sotto pressione Hunt, ma proprio dopo un tentativo andato a vuoto venne ripassato da Laffite al giro 15. La resistenza del pilota britannico dur\u00f2 anche pochi giri: tra il 17\u00ba e 18\u00ba giro venne passato sia da Laffite che da Depailler.\nHunt si trov\u00f2 poi a dover duellare lungamente con Jody Scheckter: Dopo una serie di manovre al limite del regolamento e vari situazioni con le vetture vicinissime il sudafricano ebbe la meglio al ventisettesimo giro. Due giri dopo Depailler fu costretto al ritiro per un guasto del motore.\nOra la classifica vedeva in testa sempre il duo della Ferrari Lauda-Regazzoni, con ampio margine su Laffite, Scheckter, Hunt, Amon, Carlos Pace e Alan Jones. Al trentacinquesimo giro si ritir\u00f2 Hunt per un problema al cambio.\nNei giri seguenti Amon si avvicin\u00f2 molto a Scheckter, cercando spesso di passarlo. Ci\u00f2 fino al giro 52 quando, durante un altro tentativo, si verific\u00f2 la rottura del mozzo sull'Ensign del neozelandese, che port\u00f2 alla perdita della ruota posteriore sinistra.\nLa gara non vide altri cambiamenti nelle posizioni di vertice. Lauda vinse per la decima volta nl mondiale, davanti a Regazzoni e Laffite. Sul podio non si registr\u00f2 la presenza di nessuna vettura motorizzata Ford Cosworth, cosa che non capitava dal Gran Premio d'Olanda 1971. Per la Ligier esso fu il primo podio in F1, mentre la Matra tornava sul podio dopo il Gran Premio di Francia 1972.\nRisultati.\nI risultati del gran premio sono i seguenti:"}
{"id": "1709260", "revid": "2084998", "url": "https://it.wikipedia.org/wiki?curid=1709260", "title": "Talin", "text": "Talin (in armeno: \u0539\u0561\u056c\u056b\u0576) \u00e8 una citt\u00e0 di circa 5.371 abitanti (2008) della provincia di Aragatsotn in Armenia."}
{"id": "1709268", "revid": "767487", "url": "https://it.wikipedia.org/wiki?curid=1709268", "title": "Italo Tomassi", "text": "Biografia.\nRimasto orfano del padre a soli otto anni, entra nell'Istituto romano di San Michele a Ripa Grande, oggi sede del Ministero dei Beni Culturali ma che allora era un orfanotrofio-ospizio apostolico, nonch\u00e9 Istituto d'arti e mestieri.\nGli insegnanti si accorgono subito del suo talento e quindi lo indirizzano verso lo studio dell'arte pittorica. I suoi docenti furono: Quirino Angeletti, Oreste Amiconi, Silvio Galimberti, Rodolfo Villani ed Enrico Ortolani, dai quali apprese decorazione, architettura, prospettiva, pittura ed affresco.\nUscito dal collegio, verso i 21 anni diventa il collaboratore preferito dello zio, Giulio Sordoni, decoratore apprezzato nella Capitale. Esegue affreschi, finti arazzi, finti marmi, dorature e patinature con ottimi risultati. Collabora anche alla realizzazione del finto arazzo che, in quegli anni, viene esposto in occasione delle cerimonie di beatificazione in piazza San Pietro.\nNel 1935, esegue qualche lavoro a cottimo presso la Cines. \u00c8 notato per le sue capacit\u00e0 e quindi assunto presso gli stessi stabilimenti cinematografici. Da quell'anno opera quasi esclusivamente nel settore in qualit\u00e0 di \u201cpittore scenografo\u201d.\nQuando la CINES viene distrutta da un incendio comincia a lavorare, sotto la guida dell'architetto Peressutti che lo aveva preso come aiuto, alla realizzazione ed alla progettazione di Cinecitt\u00e0 attraverso la stesura dei disegni architettonici.\nIl 28 aprile 1937 Cinecitt\u00e0 apre le sue porte, Italo Tomassi \u00e8 presente e vi rester\u00e0 a lavorare fino al 1985.\nDurante la sua carriera dipinge fondali e scene per circa 350 film. \nLavora per i maggiori registi italiani e stranieri quali Federico Fellini, Franco Zeffirelli, Luchino Visconti, Pier Paolo Pasolini, Alessandro Blasetti, Ren\u00e9 Clair, Zinneman, Roman Pola\u0144ski, Stanley Kramer, Herbier, Leone e produzioni straniere di prestigio come la Metro-Goldwyn-Mayer (MGM), la Paramount e la UFA.\nNel 1961, durante una serata di gala al celebre locale di Roma \u201cBrigadoon\u201d, viene premiato dal Consorzio della Stampa Cinematografica con la medaglia d'argento \u201cUna vita per il Cinema\u201d.\nParallelamente alla sua attivit\u00e0 cinematografica, realizza dipinti negli stili pi\u00f9 disparati, utilizzando con grande competenza varie tecniche pittoriche.\nSi presenta al pubblico con mostre personali a Roma (Galleria Fontanella), a Napoli (Galleria Mansarda), a Pontedera (Galleria Colliva) ed a varie collettive, riscuotendo sempre lusinghieri apprezzamenti da parte della critica e del pubblico.\nNel 1978 vince il premio \u201cSalvator Rosa\u201d per la pittura.\nPer la sua grande preparazione nelle varie tecniche e nei trucchi cinematografici collegati al suo lavoro, diventa il pittore scenografico preferito di Federico Fellini. Partecipa alla realizzazione della maggior parte dei suoi film e scrive, durante la lavorazione di \u201cE la nave va\u201d, un diario giornaliero degli accadimenti.\nDal 1972 al 1975 si dedica per suo diletto ad un genere di pittura concettuale.\nLa sua produzione pittorica \u00e8 imponente.\nNel 1985, terminata la lavorazione del film \u201cGinger e Fred\u201d di Federico Fellini, decide con rammarico di ritirarsi dalla carriera a causa di problemi di salute.\nNel racconto che ci ha lasciato della sua vita: \"Italo Tomassi, una vita per il Cinema\", esprime il rammarico per non poter accettare l'invito del regista Jean-Jacques Annaud a partecipare alla realizzazione del film \u201cIl nome della rosa\u201d. Ormai la sua carriera \u00e8 conclusa.\nItalo Tomassi muore a Roma il 27 novembre 1990, per un attacco di cuore."}
{"id": "1709276", "revid": "547992", "url": "https://it.wikipedia.org/wiki?curid=1709276", "title": "R\u00e9gent", "text": "Il Reggente (in francese: Le R\u00e9gent) \u00e8 un diamante di 140,64 carati con taglio a brillante, quasi incolore (leggermente azzurro), scoperto nel 1698 a Golconda, in India.\nStoria.\nQuando fu scoperto pesava 426 carati e fu acquistato dal governatore di Madras, l'inglese Thomas Pitt, per una cifra equivalente a circa centomila dollari. La gemma fu portata in Inghilterra nel 1702 per il taglio, che fu eseguito a brillante (una tecnica per allora nuova, che pare sia stata ideata da gioiellieri di Venezia), assumendo il peso finale di 140,64 carati (circa 28 grammi). Dal diamante grezzo furono ricavati diversi diamanti pi\u00f9 piccoli, che vennero venduti allo zar di Russia, Pietro il Grande.\nIl 6 giugno 1717 il reggente di Francia, Filippo II di Borbone-Orl\u00e9ans, acquist\u00f2 da Pitt per 135.000 sterline quello che all'epoca era il pi\u00f9 grande diamante nel mondo. Da allora divenne noto con il nome \"Le R\u00e9gent\".\nDa allora il diamante fece parte dei gioielli della corona di Francia, ed abbell\u00ec la corona del re Luigi XV. Il re lo portava sulla corona in occasione della sua incoronazione nel 1722, e Maria Antonietta lo portava spesso come gioiello.\nNel 1792, il diamante fu rubato insieme al \"Bleu de France\", ma venne presto ritrovato. Nel 1797 venne impegnato dal governo per finanziare in particolare la campagna d'Italia, comandata dal generale Napoleone Bonaparte, ma riscattato da degli ebrei di Berlino, impegnato a loro per tre milioni di franchi, cinque anni dopo dal primo console Bonaparte e da questo ritirato di persona. L'imperatore lo fece incastonare sull'elsa della sua spada e lo esib\u00ec alla sua incoronazione nel 1804. Durante il suo esilio, Maria Luisa port\u00f2 il R\u00e9gent nel castello di Blois, poi in Austria. L'imperatore austriaco restitu\u00ec subito alla Francia questa pietra inalienabile che fu immediatamente reinserita nel tesoro reale.\nIl R\u00e9gent \u00e8 oggi visibile al Louvre, nella Galleria di Apollo."}
{"id": "1709279", "revid": "123648664", "url": "https://it.wikipedia.org/wiki?curid=1709279", "title": "Andrea Chiodi", "text": "Allievo di Piera Degli Esposti, e laureato in Giurisprudenza con una tesi sulla tragedia greca sotto la guida di Eva Cantarella. Si trasferisce a Los Angeles nel 2003 dove segue alcuni corsi. Nel 2006 \u00e8 assistente alla regia di Gabriele Lavia al teatro Argentina di Roma.\nVince il premio Alfonso Marietti dell\u2019Accademia dei Filodrammatici di Milano, il premio talenti emergenti di Lombardia, il Golden Graal per il teatro, ed \u00e8 finalista con La bisbetica Domata ai premi Ubu, il maggior riconoscimento per il teatro Italiano, e ai premi Hystrio. Vince il premio Mario Mieli 2019. Collabora con svariate istituzioni culturali italiane e straniere: Teatro Due, Teatro Regio, Teatro Argentina, Teatro stabile di Brescia, teatro stabile di Bolzano, Teatro Olimpico di Vicenza, Teatro stabile di Catania, Teatro Carcano, Lac di Lugano, Tnn di Nizza, e Teatro di Innsbruck. \u00c8 docente presso l\u2019accademia dell'Opera di Verona, la scuola del Piccolo teatro di Milano e la scuola del teatro stabile del Veneto.\nDal 2010 \u00e8 ideatore e direttore artistico del Festival Tra Sacro e Sacro Monte. Dal 2018 \u00e8 direttore artistico della stagione di prosa del teatro di Varese\nNel 2015 \u00e8 direttore artistico, per la Fabbrica del Duomo, del grande spettacolo sulle terrazze del Duomo di cui firma anche la regia.\nDal 2014 al 2015 ha la direzione artistica dei due grandi eventi in piazza duomo a Milano per le dirette televisive in occasione di Expo, eventi per cui cura anche la regia.\nDal 2014 \u00e8 assistente alla direzione artistica per la prosa al LAC di Lugano \nNel 2015 \u00e8 nominato direttore artistico delle tre settimane di inaugurazione del LAC Lugano Arte e Cultura coordinando pi\u00f9 di 30 spettacoli e firmando la regia dei momenti istituzionali.\nNel 2010 Cura la regia e la direzione artistica dello show sui 150 anni dell\u2019unit\u00e0 d\u2019Italia in Piazza Vittorio a Torino con Roberto Vecchioni, in diretta Rai in collaborazione con il teatro regio di Torino.\nNel 2010 Dirige per il teatro Eliseo di Roma \u201cCara belt\u00e0\u201d con Leo Gullotta, Giuliana Lojodice, Eros Pagni, Paolo Poli, Luca Lazzareschi, Maria Paiato, Patrizia Milani e Maurizio Donadoni. \nNel 2008 Per Rai Uno cura la regia e la direzione artistica dell\u2019evento \u201cVoci e immagini della Costituzione\u201d nella Sala dei Cinquecento a Firenze, in occasione del 60\u00ba anniversario della Costituzione Italiana con Ottavia Piccolo in collaborazione con la presidenza della repubblica e Tg1\nNel 2000 inizia un importante studio sulla Commedia di Dante sotto la guida di Piera Degli Esposti, lavoro che lo porter\u00e0 all\u2019allestimento dello spettacolo \u201cDa che verso prender la commedia.\nSi specializza nella direzione e organizzazione di elaborate rappresentazioni all\u2019aperto e in spazi non convenzionali, lavoro che lo porter\u00e0 a collaborare in modo continuativo con la Pontificia Commissione ai Beni Culturali come direttore artistico di svariati eventi e per la quale scrive e dirige spettacoli presso le catacombe di San Callisto a Roma e altre produzioni per il Teatro Argentina. \nLavora per l\u2019istituto nazionale di drammaturgia di Orvieto allestendo e organizzando grandi spettacoli sul sagrato del duomo di Orvieto."}
{"id": "1709280", "revid": "1234826", "url": "https://it.wikipedia.org/wiki?curid=1709280", "title": "Enies Lobby", "text": ""}
{"id": "1709282", "revid": "1573940", "url": "https://it.wikipedia.org/wiki?curid=1709282", "title": "National Trust (Giappone)", "text": "Il Japan National Trust (\u65e5\u672c\u30ca\u30b7\u30e7\u30ca\u30eb\u30c8\u30e9\u30b9\u30c8) \u00e8 un'organizzazione non profit che lavora per conservare e proteggere l'eredit\u00e0 dei monumenti storici in Giappone.\nStoria.\nNel 1964, viene stampato un articolo, \"Distruzione della natura\" scritto dal romanziere Jir\u014d Osaragi (\u5927\u4ecf\u6b21\u90ce) (4 ottobre, 1897\u201330 aprile, 1973), dove ha descritto l'attivit\u00e0 del British National Trust. La fondazione \"Fondamento Scenico Di Conservazione Delle Risorse\" (\u89b3\u5149\u8cc7\u6e90\u4fdd\u8b77\u8ca1\u56e3) \u00e8 stata fondata nel 1968. Poi successivamente cambia nome e diventa \"Japan National Trust\". Possiede e gestisce 6 propriet\u00e0 e 5 centri di eredit\u00e0 storica, sin da quando \u00e8 stata creata ha completato i 200 progetti di indagine e dozzine dei progetti di conservazione.\nIl Japan National Trust ha gli stessi diritti di visita reciproci degli altri National Trust in altri paesi."}
{"id": "1709288", "revid": "31886", "url": "https://it.wikipedia.org/wiki?curid=1709288", "title": "Luigi Mainolfi", "text": "Biografia.\nDopo gli studi di pittura all\u2019Accademia di Belle Arti di Napoli \u00e8 attratto dal panorama artistico e culturale torinese che negli anni Settanta rappresenta il centro dell\u2019avanguardia artistica italiana e nel 1973 vi si trasferisce.\nI primi lavori, tra il 1972 ed il 1976, indagano il corpo e il gesto.\nNelle prime esposizioni performances, presenta calchi del proprio corpo in gesso che lascia consumare nell\u2019acqua (\"Cavriago\" 1977) o fa precipitare dall\u2019alto al suolo (\"La performance\", Galleria Civica d\u2019Arte Moderna, Bologna 1977).\nQuesto \u00e8 anche il periodo in cui si riappropria dell\u2019aspetto teorico della scultura attraverso una serie di disegni accompagnati da scritti (\"MDLXIV\" 1976).\nTra il 1979 e il 1980 completa \"La Campana\" (Gall. Tucci Russo, Torino 1981 e \"La Sovrana Inattualit\u00e0\", P.A.C., Milano 1982).\nNel decennio che segue si impone con le sue grandi terrecotte, opere contenenti paesaggi e soggetti di ispirazione fiabesca, come \"Nascita di Orco ed Elefantessa\" del 1980. Partecipa alla Biennale di San Paolo del Brasile, 1981.\nCon \"Alle forche Caudine\" 1981, partecipa alla XL Biennale di Venezia e a Documenta 7 Kassel, nel 1982. Con \"Le Bbasi del cielo\" 1981-82, partecipa alla XII Biennale de Paris, 1982.\nCon il bronzo \"Trionfo (Elefantessa)\" 1982, alla Biennale di Venezia 1986. \nRealizza \"Serpe\" per la Fattoria di Celle- Collezione Gori nel 1986. \nNegli anni che seguono si propone con \"Tufi\", 1981-85 (Ouverture, Rivoli 1984 e Tour Fromage, Aosta, 1987) e \"Arcipelago\" 1983-85, Castel Ivano, Trento 1987 e Icons of Postmodernism (Holly Solomon Gallery New York, 1986).\nNel 1987 vince il Superior Prixe al 5th Henry Moore G.P. in Giappone con il bronzo \"Citt\u00e0 Gigante\" 1986. Nel 1990 ha una sala personale alla Biennale di Venezia con \"Sole Nero\", 1988-89.\nNegli anni successivi personali e retrospettive: 1992 Galleria d\u2019Arte Contemporanea, Rimini, catalogo F. Gualdoni, Ed. Essegi, Ravenna. 1994, Villa delle Rose, Galleria Civica d\u2019Arte Moderna, Bologna e Galerie Hlavniho M\u00e8sta Prahy, Praga in catalogo. R. Barilli, P.G. Castagnoli. 1995, Hotel de Galiffet, Paris, in catalogo F. Poli Ed. Di Meo. 1995, Promotrice di Belle Arti , GAM Torino in catalogo P.G. Castagnoli, R. Fuchs, R. Passoni, A. Pohlen, Rcs Libri e Grandi Opere Milano.1996-97 Museo Civico di Castelnuovo, Maschio Angioino e Museo Diego Aragona Pignatelli Cortes, Napoli, in catalogo R. Fuchs, A. Tecce. Umberto Allemandi Editore.\nNegli anni Novanta continua la ricerca attraverso forme gi\u00e0 presenti da tempo nel suo lavoro ma anche nuove come \"Tamburo del Sole\" 1995-97. \"Gabbie\" 1997. \"Vestiti\" e \"Colonne di Maggio\" 1999, che proseguono la sua ricerca sul corpo, la pelle.\nNel 2001 l\u2019artista \u00e8 scelto come rappresentante dell\u2019Italia per uno scambio tra il nostro paese e il Giappone. Approda al Museo d\u2019Arte Contemporanea di Sapporo dove realizza per il parco \"Mainolfi swims in the water of Hokkaydo\" e \"Colonne di Sapporo\".\nAncora grandi opere permanenti: nel 2002 \"Ballerine\" in marmo al Parco della Padula a Carrara; nel 2004 \"Il sole del Buon vento\" a Benevento; nel 2005 \"Sole Scarabocchio\" a Brunico (BZ); nel 2006 \"Citt\u00e0 e Sole\" a Rovereto.\nNel 2007 espone il \"Sole alluminio\" al museo di Ravensburg, (Germania) e nello stesso anno vince il Premio Michelangelo per la scultura.\nNel 2007-2008 realizza \"Silontes\"; nel 2009 espone a Parigi (Galerie Di Meo) \"Spheres\" 2000-2008. Nel 2010 illustra l\u2019Odissea di Omero per Einaudi editore e presenta \"Arpie, sfere, dune ed altre\" al Centro di Arti Plastiche, eventi paralleli XIV Biennale di Carrara. In occasione dei festeggiamenti per i 150 anni dell\u2019Unit\u00e0 d\u2019Italia realizza a Palazzo Madama a Torino nel 2011 una grande installazione dal titolo \"Torino che guarda il mare.\"\nNel 2012 illustra l'Iliade di Omero per Einaudi editore e realizza \"Per quelli che volano\" alla Fattoria di Celle, Santomato di Pistoia ed alla Fondazione Maeght di Saint Paul de Vence in Francia.\nNel 2014 \"Pelle della terra\" retrospettiva al Filatoio di Caraglio (CN), l'anno successivo installa \"Senza titolo (Esploso)\", 1978 al Museo Madre di Napoli.\nNel 2016 l'Universit\u00e0 di Bologna gli conferisce il premio Alinovi-Daolio. \nNell'anno successivo realizza \"Terre Nove\" tra le opere della personale al museo Casa Fiat de Cultura di Belo Horizonte in Brasile.\nNel 2018 la personale dal titolo La nuit et la f\u00e9te alla Galerie Italienne di Parigi.\nNello stesso anno realizza \"Bestiario del firmamento\" per la collezione di sipari d'artista del teatro Obi Hall di Firenze.\nCollegamenti esterni.\nhttp://www.arte2000.net/artisti/mainolfi/index.htm"}
{"id": "1709291", "revid": "726373", "url": "https://it.wikipedia.org/wiki?curid=1709291", "title": "Jacqueline Carey", "text": "Biografia.\nJacqueline Carey. nata nell'Illinois, ha frequentato il Lake Forest College conseguendo la laurea in psicologia e letteratura inglese. Durante l'universit\u00e0, ha lavorato per sei mesi in una biblioteca; in questo periodo ha deciso di scrivere come professione. Ha iniziato la sua carriera scrivendo mentre lavorava al centro d'arte di un college locale. Il successo \u00e8 arrivato solo dieci anni pi\u00f9 tardi, con la pubblicazione del suo primo romanzo, \"Il dardo e la rosa\", nel 2001.\nVive nel Michigan.\nIl suo primo romanzo, \"Il dardo e la rosa\", pubblicato nel 2001, \u00e8 stato vincitore nel 2002 del Locus Award per la migliore opera prima. La trilogia di Kushiel, composta anche da \"La prescelta e l'erede\" e da \"La maschera e le tenebre\", racconta le avventure di Ph\u00e8dre, una cortigiana e spia che vive nel mondo fantastico di Terre d'Ange. Questo regno, che per alcuni aspetti si ispira liberamente alla Francia medioevale, \u00e8 nato dal passaggio di angeli sulla terra. Gli abitanti di queste terre discendono infatti dall'unione di questi esseri immortali e degli umani nativi. Il culto diffuso \u00e8 quello di Elua, il cui principale precetto \u00e8 \"Ama a tuo piacimento\".\nCon la seconda trilogia, continua la saga di Kushiel e il protagonista diventa Imriel, terzo in linea di discendenza per il trono di Terre d'Ange e figlio adottivo di Ph\u00e8dre. \nLa trilogia di Imriel \u00e8 gi\u00e0 stata pubblicata in lingua originale tra il 2006 e il 2008. In Italia, l'editrice Nord, che cura la pubblicazione delle trilogie della Carey, ha deciso di suddividere ogni romanzo in due libri. Cos\u00ec nel 2009 \u00e8 uscito il primo volume \"Il trono e la stirpe\" e nel 2010 il seguito \"Il sangue e il traditore\", che compongono Kushiel's Scion. Kushiel's Justice, invece, \u00e8 composto da \"Il principe e il peccato\" (2010) e \"La sposa e la vendetta\" (2011). L'uscita degli ultimi due volumi che compongono Kushiel's Mercy \u00e8 avvenuta nel 2011 e nel 2012. La pubblicazione della traduzione italiana della trilogia di Moirin \u00e8 iniziata nel 2012 con \"Il dono e il sacrificio\" e proseguita nel 2013 con \"La fiamma e la guerriera\".\nLa seconda serie Fantasy di Jacqueline Carey \u00e8 \"The Sundering\" e comprende i romanzi \"Banewreaker\" e \"Godslayer\".\nOpere.\nNarrativa.\nTrilogia di Imriel\nTrilogia di Moirin\nSerie di The Sundering"}
{"id": "1709299", "revid": "1782831", "url": "https://it.wikipedia.org/wiki?curid=1709299", "title": "Paolo Monelli (calciatore)", "text": "Caratteristiche tecniche.\nMonelli era un centravanti forte fisicamente, abile nel gioco aereo e di sponda per i compagni d'attacco.\nCarriera.\nGiocatore.\nClub.\nInizia l'attivit\u00e0 nelle giovanili dello Scandiano, e nel 1977 passa nelle giovanili del . Esordisce in prima squadra, allora in serie B, a sedici anni, il 25 febbraio 1979, nella vittoria interna per 3-0 sul Rimini, subentrando nella ripresa a Massimo Silva e realizzando di testa il primo gol della formazione brianzola. Rimane a Monza altri due anni, per un totale di 62 presenze e 13 gol, segnalandosi come uno dei migliori giovani del campionati cadetto, e nel 1981 passa alla , voluto da Tito Corsi insieme al compagno di squadra Daniele Massaro.\nFrenato da un infortunio nel ritiro estivo, esordisce nella massima serie il 4 ottobre 1981, nella vittoriosa trasferta sul campo del ; nella sua prima stagione nella massima serie viene impiegato come rincalzo della coppia d'attacco titolare Graziani-Bertoni, collezionando 13 presenze nel campionato 1981-1982 concluso al secondo posto. Dopo una stagione in prestito all', sempre in Serie A, rientra a Firenze dove disputa altri quattro campionati, con un massimo di 12 reti nel campionato 1983-1984. Nelle stagioni successive il rendimento diminuisce, e viene messo sul mercato dalla formazione viola. Attraversa un lungo periodo senza segnare su azione, interrotto il 4 gennaio 1987 nella vittoria interna per 3-1 sul : approfittando del fatto che il portiere Claudio Garella, per tentare il pareggio in extremis, era salito in attacco, realizza il terzo gol con un tiro da oltre sessanta metri negli ultimi minuti della partita.\nNel 1987 scende di categoria, in Serie B, trasferendosi alla Lazio, con cui firma un contratto triennale. Nella formazione capitolina forma il tandem d'attacco con Giuseppe Galderisi e realizza 13 reti in campionato, tra le quali quella decisiva nello scontro diretto contro il e una doppietta all'ultima giornata contro il , partita che sancisce la promozione della Lazio in Serie A.\nAl termine della stagione, pur essendo stato dichiarato incedibile dall'allenatore Eugenio Fascetti, viene ceduto al Bari dal presidente Gianmarco Calleri, per circa due miliardi di lire, provocando le dimissioni dello stesso Fascetti. Nel capoluogo pugliese, giocando in coppia con Lorenzo Scarafoni, ottiene una nuova promozione nella massima serie, a cui contribuisce con 10 reti in campionato (a cui se ne aggiungono altre 5 in Coppa Italia). Viene riconfermato anche per il campionato successivo, nel quale i \"galletti\" raggiungono la salvezza: Monelli realizza 4 reti e contribuisce alla vittoria nella Mitropa Cup, nella quale segna il primo gol nella vittoriosa partita contro il P\u00e9csi MSC.\nNel 1990 torna in Serie B, passando al Pescara in uno scambio che porta Giacomo Dicara in Puglia. Nel corso del campionato 1990-1991 subisce un grave infortunio al ginocchio che lo tiene fermo per tutta la stagione successiva, conclusa con la promozione in Serie A; una volta ristabilitosi, entra in conflitto con la societ\u00e0 per questioni contrattuali e viene posto tra i cedibili. Nel gennaio del 1993 accetta di scendere in Serie C1 trasferendosi al Vicenza: in Veneto disputa 10 partite di campionato senza realizzare reti, e a fine stagione rimane svincolato. Prosegue la carriera nei campionati di terza serie con , Crevalcore e Palazzolo, e nella stagione 1996-1997 vince il campionato di Eccellenza Lombardia con il Cantalupo, prima di concludere definitivamente la carriera nella Frassati Codogno e nella Canzese.\nComplessivamente vanta 167 presenze in Serie A, 150 in Serie B e 65 in Serie C.\nNazionale.\nHa esordito nella Nazionale Italiana Under-21 diciassettenne, nel 1980, ed \u00e8 stato convocato dal commissario tecnico Azeglio Vicini anche nei quattro anni successivi. Con gli \"Azzurrini\" partecipa anche all'Europeo 1984; chiude l'esperienza in maglia azzurra con 15 presenze e 4 reti.\nAllenatore.\nA partire dal 2000 inizia l'attivit\u00e0 di allenatore delle giovanili del Monza, guidando le formazioni Berretti, Primavera e Allievi, fino all'estate 2013, quando lascia la formazione brianzola."}
{"id": "1709301", "revid": "712828", "url": "https://it.wikipedia.org/wiki?curid=1709301", "title": "Impel Down", "text": ""}
{"id": "1709314", "revid": "466539", "url": "https://it.wikipedia.org/wiki?curid=1709314", "title": "Contee del New Hampshire", "text": "Questa \u00e8 una lista delle dieci contee del New Hampshire, negli Stati Uniti d'America. \nStoria.\nCinque delle contee sono state fondate nel 1769, quando il New Hampshire era ancora una colonia inglese e non uno stato, durante la prima suddivisione dello stato in contee. Le ultime contee create erano Belknap County e Carroll County, nel 1840.\nLa maggior dei nome delle contee del New Hampshire riprendono i nomi di personalit\u00e0 inglesi o americani o aree geografiche e le caratteristiche. Un solo nome della contea ha origine in una lingua dei nativi americani: Contea di Coos, prende il nome dalla lingua algonchine \"piccoli pini\".\nLista.\nLe contee tendono ad essere pi\u00f9 piccole in superficie verso la fine meridionale dello stato, dove si concentra la maggior parte della popolazione del New Hampshire, e pi\u00f9 grande in superficie nel nord meno popoloso."}
{"id": "1709315", "revid": "1234826", "url": "https://it.wikipedia.org/wiki?curid=1709315", "title": "Governo mondiale (One Piece)", "text": "Il \u00e8 l'organizzazione che governa il mondo nel manga \"One Piece\" di Eiichir\u014d Oda; essa compare anche nella serie televisiva anime e nelle opere derivate.\nIl Governo mondiale comprende 170 regni del mondo di \"One Piece\". Questi restano autonomi, gestendo come vogliono i loro affari interni, ma cooperano tra di loro nelle pi\u00f9 importanti questioni internazionali. Il compito del Governo mondiale \u00e8 quello di mantenere la pace e l'ordine, punendo i criminali e proteggendo i liberi cittadini. Per fare ci\u00f2 ha istituito due reparti operativi, la Marina e i Cipher Pol. In realt\u00e0, anche se ci\u00f2 \u00e8 ignoto ai pi\u00f9, le azioni del Governo mondiale sono spesso ben poco ortodosse: per mantenere l'ordine non esita a fare ricorso all'omicidio o alla corruzione. Molto spesso per i suoi fini nasconde la verit\u00e0 e ignora i diritti delle persone, usando la giustizia come scusa per perseguire i propri interessi e poi prendendosi meriti che non ha, con la chiara intenzione di costruirsi un'immagine di entit\u00e0 che rappresenta il bene assoluto, invincibile e perfetto. D\u00e0 una caccia spietata a tutti gli oppositori, accanendosi addirittura con chi ha avuto anche solo indirettamente e involontariamente a che fare con essi. Si impegna inoltre a mantenere il segreto sui Cento anni del grande vuoto precedenti alla formazione dello stesso Governo, 800 anni prima dell'inizio della storia.\nColoro che stanno ai vertici del Governo seguono la cosiddetta giustizia assoluta e vivono nella terra sacra di Marijoa, governata dai Cinque Astri di Saggezza; essi sono spaventati all'idea di perdere il loro potere e per questo cercano di mantenere l'equilibrio fra le tre grandi potenze mondiali \u2014 la Marina, la Flotta dei Sette e i Quattro Imperatori \u2014 per non cadere. Al di sopra dei Cinque Astri si trova Im, la massima autorit\u00e0 mondiale, la cui esistenza \u00e8 tenuta segreta al mondo. Ogni quattro anni i sovrani di tutti gli stati membri si radunano in un consiglio detto Reverie in cui discute delle questioni pi\u00f9 urgenti.\nNonostante la sua grande influenza e controllo sul mondo di \"One Piece\", non tutti approvano le azioni del Governo e ci sono persone, come Monkey D. Dragon e la sua Armata rivoluzionaria, che li combattono o altre, come i ricercatori di Ohara, che tentano di perseguire lo studio di materie classificate come proibite nonostante i limiti imposti dal Governo.\nIm.\n \u00e8 la massima autorit\u00e0 del mondo di \"One Piece\". La sua esistenza sembra nota solo ed esclusivamente ai Cinque Astri di Saggezza e si presenta come una figura longilinea con un lungo mantello nero e una corona dalla forma molto allungata. Pare essere l'unica persona a cui \u00e8 concesso sedersi sul Trono Vuoto e persino gli Astri di Saggezza si inchinano dinanzi a lui.\nCinque Astri di Saggezza.\nI sono gli uomini a capo del Governo mondiale. Controllano la Marina, i Cipher Pol e hanno un patto con la Flotta dei Sette; la loro autorit\u00e0 \u00e8 superiore persino a quella di Nobili mondiali. Sono stati loro, tramite il CP9, a richiedere il Buster Call sull'isola di Ohara e sono stati sempre loro a chiedere che a Rufy venisse assegnata una taglia superiore dopo gli eventi di Alabasta; successivamente richiedono che lo sconfitto Crocodile venisse sostituito con un altro pirata degno di prenderne il posto e la scelta ricade su Marshall D. Teach. Dopo la battaglia di Marineford discutono sul futuro del mondo e sull'equilibrio dei tre poteri, mentre al termine dei fatti di Dressrosa discutono col grandammiraglio Akainu di tale disfatta e litigano con lui riguardo alle menzogne raccontate dal CP0 e da essi avallate. Ricompaiono in seguito durante il Reverie di Marijoa mentre discutono con Shanks riguardo ad un certo pirata e in seguito si recano nella sala del Trono Vuoto prostrandosi davanti al misterioso Im e chiedendogli ordini. Sono doppiati in giapponese da Masato Hiruno, Yasunori Masutani, Keiichi Noda, Kenichi Ogata e Keiichi Sonobe e in italiano da Enrico Bertorelli, Stefano Albertini, Antonio Paiola e Oliviero Corbetta.\nKong.\n era il grand'ammiraglio della Marina 25 anni prima dell'inizio della storia recente, al tempo della battaglia tra Gol D. Roger e Shiki. Appare in seguito alla battaglia di Marineford e si scopre essere divenuto . Si dice dispiaciuto che i pi\u00f9 grandi marine dai tempi di Gol D. Roger abbiano deciso di dimettersi, ma ottiene che Sengoku e Garp rimangano in Marina per addestrare le nuove reclute. \u00c8 doppiato da Unsh\u014d Ishizuka e Riccardo Peroni.\nVegapunk.\nIl \u00e8 un famoso scienziato che lavora per il Governo mondiale a capo della branca scientifica della Marina. \u00c8 colui che ha scoperto che rivestendo la chiglia delle navi con l'agalmatolite \u00e8 possibile evitare i mostri che abitano le fasce di bonaccia; grazie ai suoi studi sui Frutti del diavolo ha scoperto il metodo con cui un oggetto pu\u00f2 assimilarne uno ed \u00e8 riuscito persino a creare dei frutti Zoo Zoo artificiali. Ha inoltre modificato il corpo di Orso Bartholomew tramutandolo prima in un cyborg e poi in un'arma umana priva di volont\u00e0 agli ordini del Governo: quest'ultimo afferma che Vegapunk ha progredito in modo tale nella scienza che il resto dell'umanit\u00e0 potr\u00e0 raggiungere le sue conoscenze solo tra cinquecento anni. Lo scienziato aveva un laboratorio sull'isola invernale di Karakuri, dove \u00e8 nato e i cui abitanti si riferiscono a lui come \"il genio\": da bambino progett\u00f2 e costru\u00ec numerose apparecchiature nel suo laboratorio, inclusi molti animali robotici che utilizz\u00f2 poi come forza lavoro. Entr\u00f2 poi in affari con Vinsmoke Judge e insieme iniziarono a studiare il fattore di lignaggio per poter creare dei cloni, tuttavia vennero scoperti dal Governo mondiale, che arrest\u00f2 Vegapunk e la maggior parte degli scienziati e lo convinse a lavorare per loro. Fino a quattro anni prima dell'inizio della storia, Vegapunk aveva la sua base operativa sull'isola di Punk Hazard; tuttavia, a causa di un esperimento fallito dal suo assistente-rivale Caesar Clown, due dei tre laboratori esplosero, rendendo le condizioni di vita sull'isola insostenibili: l'isola fu pertanto abbandonata e messa in quarantena. Attualmente \u00e8 al lavoro su qualcosa che, secondo Fujitora, renderebbe superflua la Flotta dei Sette.\nPacifista.\nBasandosi sulla fisionomia di Orso Bartholomew, Vegapunk ha creato dei cyborg, i , di cui il Governo mondiale si serve per mantenere la pace o reprimere condotte sgradite nel mondo; sono anche utilizzati dalla Marina come truppa speciale. Ogni Pacifista riporta un codice formato dalle lettere \"PX\" e un numero. Posseggono forza e resistenza elevate dovute ai loro corpi modificati, possono sparare raggi laser dalla bocca e dalle mani basati sui poteri dell'ammiraglio Kizaru, ma non hanno i poteri del frutto del diavolo Pad Pad di Orso. I Pacifista, inoltre, possono identificare i pirati con una taglia sulla loro testa e agire di conseguenza senza che nessun ordine venga loro impartito. Su di loro \u00e8 installato tuttavia un programma che gli impedisce di attaccare gli alleati, ma che pu\u00f2 venire aggirato. Quattro di questi cyborg appaiono sull'arcipelago Sabaody per fermare le Undici Supernove: il PX-4 viene distrutto, dopo un lungo combattimento, dalla ciurma di Cappello di paglia; un altro viene affrontato da Eustass Kidd e Trafalgar Law con le rispettive ciurme; un altro combatte contro Urouge e X Drake, mentre il PX-1 viene fatto sparire dal vero Orso Bartholomew per salvare la ciurma di Rufy. Durante la battaglia di Marineford vengono impiegati una ventina di Pacifista, mentre per impedire la fuga dell'appena ricomposta ciurma di Cappello di paglia dalle isole Sabaody due anni dopo, vengono impiegati il PX-5 e il PX-7, che vengono sconfitti facilmente da Rufy, Zoro e Sanji.\nNobili mondiali.\nI , noti anche come , sono i discendenti di diciannove dei venti re, esclusa la famiglia Nefertari di Alabasta, che 800 anni prima dell'inizio della storia sconfissero l'Antico Regno e diedero vita al Governo mondiale. Ai Nobili mondiali \u00e8 concesso di poter convocare in qualsiasi momento un ammiraglio della Marina; la CP0, la pi\u00f9 forte organizzazione di intelligence del Governo mondiale, \u00e8 inoltre sotto il loro diretto comando. Non esitano ad abusare del loro potere e della loro autorit\u00e0, trasformandosi in veri tiranni, spietati e crudeli: sparano a chiunque li disturbi e sono completamente immuni a qualunque forma di giustizia. Hanno inoltre un'enorme influenza, ancor pi\u00f9 di quella dei regnanti che partecipano al Reverie. Possiedono un oggetto segreto, chiamato tesoro nazionale, la cui sola esistenza, se resa nota, a detta di Do Flamingo metterebbe in subbuglio il mondo intero. Vivono nel lusso a Marijoa e frequentano le aste umane di Sabaody dove comprano e collezionano schiavi. Sono talmente snob che indossano delle maschere di resina per non respirare l'aria della gente comune. Il simbolo dei Draghi celesti, che viene impresso sulla schiena degli schiavi per classificarli come esseri inferiori, \u00e8 chiamato , e consiste in un disco rosso con intorno quattro triangolini allungati. Uno schiavo che possiede tale marchio \u00e8 classificato come qualcosa di meno che umano e viene ritenuto una maledizione orribile e insopportabile da portare.\nRoswald.\n \u00e8 uno dei Nobili mondiali. \u00c8 il padre di Shalulia e Charloss e sembra essere il membro pi\u00f9 responsabile della famiglia finora comparso. Non \u00e8 mai stato visto molestare qualcuno, sebbene non si opponga ai maltrattamenti che compiono i suoi figli. Talvolta rimprovera i suoi figli per i loro gesti sconsiderati. Compare per la prima volta sull'arcipelago Sabaody, dove partecipa all'asta di umani. Quando Rufy prende a pugni suo figlio, Roswald infuriato inizia a sparare al pirata e alla sua ciurma e invoca l'intervento di un ammiraglio, venendo per\u00f2 tramortito da Usop che gli cade involontariamente addosso. \u00c8 doppiato da Hirohiko Kakegawa e Cesare Rasini.\nShalulia.\n \u00e8 una dei Nobili mondiali, figlia di Roswald. \u00c8 molto crudele con chiunque crede essere inferiore a lei e non mostra alcun rispetto per la vita umana. Compare per la prima volta all'arcipelago Sabaody; in tale occasione il suo schiavo Devil Dias tenta di scappare, ma non riesce nell'impresa in quanto il suo collare esplode. All'asta umana, adirata per il trambusto generato dalla ciurma di Cappello di paglia e dai Tobiuo Riders, spara a Disco e cerca di uccidere la sirena Kayme, ma viene bloccata da Silvers Rayleigh che la investe con la sua Ambizione, facendola svenire. Dopo la fuga dei pirati, giura verso la ciurma di Cappello di Paglia vendetta per avere macchiato e disonorato la sua famiglia. \u00c8 doppiata da Rumi Kasahara e Gea Riva.\nCharloss.\n \u00e8 uno dei Nobili mondiali, figlio di Roswald. Prova un forte disprezzo verso tutti gli umani a lui inferiori e si accanisce contro i suoi schiavi anche in modo pi\u00f9 crudele rispetto alla sorella ma, a differenza dei propri parenti, ha una personalit\u00e0 molto pi\u00f9 immatura e codarda. Spende molti soldi per comprare degli schiavi e usa un umano come mezzo di locomozione. Si reca con il padre e la sorella all'asta umana dell'arcipelago Sabaody, dove intende comprare Kayme. Le sue intenzioni sono per\u00f2 frustrate dall'arrivo di Rufy e Zoro, i quali fanno irruzione nella casa d'aste per cercare di impedire l'acquisto della sirena. Quando Hacchan cerca di fermarli, Charloss gli spara, facendo infuriare Rufy, che lo colpisce con un forte pugno tramortendolo. Riappare durante il Reverie dove tenta di rapire Shirahoshi, ma viene colpito e fermato da Myosgard. \u00c8 doppiato da Chaf\u016brin e Francesco Orlando.\nDonquijote Myosgard.\n \u00e8 un Nobile mondiale che voleva recarsi sull'isola degli uomini-pesce nella speranza di catturare qualche esemplare di uomo-pesce per la sua collezione, ma vi giunge da naufrago; alcuni ex schiavi vorrebbero finirlo ma la regina Otohime sopraggiunge facendogli da scudo e intercedendo presso il popolo per lui. Poche settimane dopo, ormai guarito, torna in superficie accompagnato dalla stessa regina, la quale ottiene cos\u00ec il suo consenso per trasportare l'isola degli uomini-pesce in superficie. Ricompare durante il Reverie, mostrando un cambiamento totale della sua persona, dove ferma Charloss dal tentativo di rapire Shirahoshi: scusandosi con i presenti del comportamento del Drago Celeste, spiega che l'ormai defunta regina Otohime gli ha aperto gli occhi, facendolo diventare pi\u00f9 umano. Quindi assicura alla famiglia Nettuno la propria protezione contro futuri disturbi da parte di altri Draghi Celesti. \u00c8 ritenuto strano dagli altri nobili mondiali, in quanto ha deciso di non avere pi\u00f9 schiavi. \u00c8 doppiato da Tetsuo Got\u014d e Francesco Orlando.\nDonquijote Homing.\n \u00e8 il padre di Do Flamingo e Rosinante e un discendente della famiglia Donquijote, che un tempo regnava su Dressrosa. Convinto dell'uguaglianza tra le persone, decise di rinunciare al titolo di Nobile mondiale e di portare tutta la famiglia a vivere tra la gente comune. Solo troppo tardi si rese conto di quanto la gente comune odiasse i draghi celesti per le atrocit\u00e0 che essi gli avevano causato. I cittadini bruciarono quindi la loro casa e tentarono di catturarli per potersi vendicare di loro; Homing e la sua famiglia furono costretti costantemente a fuggire per evitare il linciaggio, riducendosi in povert\u00e0. A causa delle misere condizioni in cui vivevano, Homing preg\u00f2 i Nobili mondiali di aiutare la sua famiglia, venendo tuttavia respinto, cos\u00ec sua moglie mor\u00ec di malattia. Homing venne infine ucciso dal figlio Do Flamingo, il quale lo disprezzava per avere condannato la famiglia alla povert\u00e0. \u00c8 doppiato da Manabu Muraji. In una dichiarazione rilasciata da Oda, si viene a sapere che il nome originale di Homing avrebbe dovuto essere Donquijote Dressking, aggiungendo che Homing e Cobra erano grandi amici.\nPersonale di Impel Down.\nMagellan.\n \u00e8 il direttore di Impel Down fino a dopo gli eventi di Marineford, quando si dimette a causa dell'evasione di massa causata da Rufy e Teach. Ha mangiato il frutto Paramisha che gli permette di rilasciare veleno dal suo corpo e utilizzarlo per intossicare i suoi avversari o sciogliere diversi materiali. L'inconveniente \u00e8 che \u00e8 affetto da costanti attacchi di diarrea causati dalla dieta a base di cibi avvelenati che segue, che lo costringono a passare molto del suo tempo in bagno. Affronta Rufy durante la sua infiltrazione a Impel Down e lo sconfigge grazie ai poteri derivanti dal suo frutto del diavolo. Dopo aver consegnato Ace al viceammiraglio Onigumo per il trasferimento a Marineford in vista della pubblica esecuzione, Magellan scopre che all'interno della prigione sono scoppiate varie rivolte: per questo motivo, reprime personalmente quella guidata da Bagy al livello 2; libera Shiryu per aiutarlo a occuparsi di Marshall D. Teach; e successivamente raggiunge il livello 4 per sedare l'insurrezione di Rufy, Crocodile, Jinbe, Emporio Ivankov e Mr. 2 Von Clay. Sconfitti Ivankov e Inazuma, Magellan intraprende uno scontro con Rufy, il quale riesce a toccarlo grazie a un'armatura di cera prodotta da Mr. 3. Magellan ha il sopravvento, ma quando \u00e8 sul punto di catturare i prigionieri, giungono in loro soccorso Jinbe, Crocodile e Bagy che li fanno fuggire a bordo di una nave della Marina. Dopo avere assistito alla fuga dei prigionieri e all'apertura del Cancello della Giustizia, si reca nella sala comandi della prigione dove riesce a bloccare Mr. 2 che era rimasto indietro per assumere le sembianze del direttore, farsi aprire la porta e consentire agli altri di fuggire. In seguito Magellan viene gravemente ferito dal secondo gruppo di evasi proveniente dal sesto livello e lasciato in fin di vita. Due anni dopo la guerra di Marineford, Magellan cede la carica di direttore a Hannyabal e retrocede a vice-direttore. \u00c8 doppiato da Mitsuaki Hoshino e Mario Zucca.\nShiryu.\n era il capo carceriere di Impel Down. \u00c8 noto con l'epiteto ed \u00e8 un abilissimo spadaccino; entra poi in possesso del frutto Paramisha Suke Suke, che rende invisibili, dopo aver eliminato Absalom. In passato uccideva senza problemi e senza un motivo valido i carcerati della prigione e, per questo, entr\u00f2 in conflitto con Magellan, che lo affront\u00f2 e lo sconfisse facendolo poi rinchiudere al livello 6 e togliendogli il suo incarico. Dopo la fuga di Rufy e degli altri evasi, Shiryu viene liberato da Magellan, che gli affida il compito di fermare Marshall D. Teach; Shiryu, tuttavia, una volta libero si ribella, lascia passare la ciurma di Barbanera e attacca la sala delle comunicazioni principali della prigione in modo da impedire ogni contatto con l'esterno. Consegna poi a Teach e ai suoi compagni l'antidoto per il veleno di Magellan, visto che questi erano stati attaccati dal direttore, e decide di entrare nella loro ciurma perch\u00e9 nella prigione non avrebbe avuto futuro. Ricompare quindi a Marineford, insieme con i suoi nuovi compagni, dove attacca Barbabianca in un attacco congiunto con gli altri. Due anni dopo viene rivelato che \u00e8 diventato il comandante della seconda flotta della ciurma di Barbanera. Jesus Burgess lo informa che \u00e8 riuscito a trovare Baltigo, la base segreta dell'Armata rivoluzionaria, e parte quindi in suo soccorso insieme a Lafitte. In seguito, dopo aver ucciso Absalom, ruba il suo frutto del diavolo. \u00c8 doppiato da Takayuki Sug\u014d e Cesare Rasini.\nHannyabal.\n \u00e8 il vice-direttore di Impel Down fino a dopo gli eventi di Marineford, quando viene promosso a direttore dopo le dimisioni di Magellan. \u00c8 una persona molto ambiziosa ed arrivista e spesso cerca di dimostrare la sua superiorit\u00e0 rispetto a Magellan per poter prendere il suo posto, non dispiacendosi se le responsabilit\u00e0 ricadano sul direttore. Hannyabal vanta un'eccellente abilit\u00e0 combattiva: utilizza una lancia a doppia lama, chiamata e ha una resistenza fisica molto elevata. Si fa beffare da Mr. 2 che, trasformatosi in Nami, lo cattura e lo rinchiude nella stanza delle torture della prigione. Successivamente, liberato dalle guardie, scopre che alcuni prigionieri sono evasi. Temendo di perdere il suo posto da vice-direttore, decide cos\u00ec di affrontarli e chiama a raccolta Saldeath, Sady-Chan e tutte le guardie della prigione per bloccare loro la fuga, ma \u00e8 sconfitto da Rufy. Due anni dopo ricompare nelle miniavventure di inizio capitolo come nuovo direttore della prigione. \u00c8 doppiato da Tetsuo Got\u014d e Claudio Ridolfo.\nDomino.\n \u00e8 la vice-capo carceriere di Impel Down. Viene incaricata di perquisire Boa Hancock ma \u00e8 pietrificata da Hancock stessa per permettere a Rufy di introdursi segretamente nella prigione. In seguito prende parte alla cattura del pirata e scorta Ace alle navi della Marina per la sua imminente esecuzione a Marineford. Nelle miniavventure di inizio capitolo riappare due anni dopo i fatti di Impel Down come nuova capo carceriere. \u00c8 doppiata da Naomi Shind\u014d e Donatella Fanfani.\nCipher Pol.\nI costituiscono i servizi segreti del Governo mondiale. Ufficialmente sono otto, ma ne esiste anche un nono, la cui esistenza \u00e8 tenuta segreta, che a differenza degli altri ha la licenza di uccidere chiunque sia ritenuto un nemico del Governo: i membri del , del quale in passato faceva parte anche Who's Who, utilizzano infatti, con vari gradi di abilit\u00e0, l'arte marziale nota come Rokushiki, che li rende letali anche a mani nude. Lo scopo del CP9 \u00e8 l'individuazione e la neutralizzazione dei pericoli all'ordine costituito dal Governo mondiale e uno dei metodi che utilizzano i suoi agenti \u00e8 l'infiltrazione nelle organizzazioni o nei regni che ritengono pericolosi. La ciurma di Cappello di Paglia incontra questi agenti a Water Seven, dove sono in missione da ben cinque anni in cerca dell'arma ancestrale Pluton. La loro sede \u00e8 nella torre di giustizia di Enies Lobby e il loro capo \u00e8 Spandam. Dopo il salto temporale viene presentato anche un altro Cipher Pol, il o semplicemente , conosciuto come il miglior organo d'intelligence al mondo, ma a differenza degli altri reparti, i suoi membri agiscono sotto il diretto comando dei Nobili mondiali.\nSpandam.\n \u00e8 il capo del CP9, sebbene abbia capacit\u00e0 combattive inferiori a quelle di un marine semplice. Figlio di Spandine, precedente capo del gruppo, \u00e8 l'antagonista principale insieme a Rob Lucci delle saghe di Water Seven e Enies Lobby. Il suo scopo \u00e8 trovare ad ogni costo i progetti dell'arma ancestrale Pluton. A differenza dei suoi colleghi, mostra chiaramente di non agire in nome della giustizia, ma solo per ottenere prestigio. Si dimostra estremamente spietato e crudele ma altrettanto pavido, goffo e codardo; fisicamente \u00e8 piuttosto debole, anche se molto resistente, e si limita ad impartire ordini senza prendere parte alle battaglie se non in casi eccezionali. La sua spada, chiamata Funkfreed, ha assimilato il frutto Zoo Zoo ed \u00e8 pertanto in grado di trasformarsi in un elefante. In passato, grazie ad un'azione illegale, \u00e8 riuscito a incolpare Tom e lo ha fatto deportare a Enies Lobby, dove poi venne giustiziato, affinch\u00e9 consegnasse i progetti di Pluton al Governo mondiale: a causa di ci\u00f2 \u00e8 stato pi\u00f9 volte colpito al volto da Franky ed \u00e8 per questo che indossa una maschera di cuoio; grazie a tale azione, per\u00f2, \u00e8 stato promosso da direttore del CP5 a capo del CP9. A Enies Lobby viene colpito prima da Usop con due stelle esplosive, poi da Franky e infine da Nico Robin, che gli spezza la spina dorsale neutralizzandolo. Prima di essere messo fuori causa accusa del fallimento e della distruzione di Enies Lobby i suoi sottoposti e li rende ricercati dal Governo. \u00c8 il responsabile del Buster Call su Enies Lobby: per comunicare con gli agenti del CP9, invece di parlare attraverso un semplice lumacofono, usa per errore il lumacofono d'oro consegnatogli dall'ammiraglio Aokiji e accidentalmente preme il pulsante di chiamata. Ricompare due anni dopo subito dopo gli eventi di Dressrosa insieme a Rob Lucci, questa volta come suo sottoposto nel CP0. \u00c8 doppiato da Masaya Onosaka e Marco Balzarotti.\nRob Lucci.\n \u00e8 il pi\u00f9 forte agente del CP9. Ha mangiato il frutto Zoo Zoo , che aumentando in maniera esponenziale la sua forza fisica e l'istinto aggressivo ha migliorato ancor di pi\u00f9 le sue gi\u00e0 straordinarie doti combattive. Nell'uso delle Rokushiki \u00e8 tanto superiore ai suoi colleghi da poterne usare una ulteriore, il \"Rokuogan\", che consente di sprigionare un impatto potentissimo in grado di devastare il corpo del nemico; \u00e8 poi in grado di utilizzare il Ritorno alla vita, grazie alla quale riesce a controllare ogni cellula del proprio corpo e che usa soprattutto per ridurre l'enorme stazza della sua forma ibrida rendendosi molto pi\u00f9 agile e veloce. Persegue l'ideale della \"giustizia oscura\"\", reputando la malvagit\u00e0 necessaria per raggiungere i suoi obiettivi. In realt\u00e0, nonostante agisca sempre rimarcando il proprio dovere di uccidere gli oppositori del Governo Mondiale, non c'\u00e8 alcun sentimento patriottico dietro le sue azioni: Lucci agisce con l'unico scopo di soddisfare la propria sete di sangue. \u00c8 sempre accompagnato dal suo piccione con il quale, durante l'infiltrazione alla Galley-la, si esibisce come ventriloquo. Cinque anni prima della storia viene incaricato dal Governo di infiltrarsi nella Galley-la, assieme a Califa, Blueno e Kaku, per recuperare i progetti di Pluton in possesso del presidente Iceburg: dopo aver rivelato il loro doppio gioco e aver neutralizzato Pauly e Rufy, Lucci e i suoi compagni catturano Franky e Usop, tornando a Enies Lobby dopo che Nico Robin si \u00e8 consegnata loro. Qui Lucci affronta nuovamente Rufy, uscendone sconfitto. Incolpato assieme ai compagni da Spandam per il fallimento dell'operazione, viene tuttavia graziato dal Governo che gli permette di entrare nella CP0. \u00c8 doppiato da Tomokazu Seki e Claudio Moneta.\nKaku.\n \u00e8 il secondo agente pi\u00f9 forte del CP9. Quando lavorava a Water Seven sorrideva spesso, mentre da quando rivela di essere un membro della CP9 diventa piuttosto freddo e apatico. Molte persone hanno affermato che nonostante la sua giovane et\u00e0 parla usando espressioni tipiche delle persone anziane. Per diversi anni ha lavorato a Water Seven come carpentiere all'interno della Galley-La Company. \u00c8 lui a diagnosticare che la \"Going Merry\" non potr\u00e0 pi\u00f9 navigare. Nella sede centrale della Galley-La Company, durante l'attacco del CP9, sconfigge Zoro colpendolo a sorpresa; ma a Enies Lobby, nella Torre dell'Autorit\u00e0 Giudiziaria, viene sconfitto a sua volta, dopo una dura battaglia, dallo spadaccino. Dopo la sconfitta subita per mano di Zoro rimpianger\u00e0 i momenti vissuti a Water Seven. In seguito viene reclutato assieme a Lucci nel CP-0. \u00c8 un abile spadaccino, anche se combatte pi\u00f9 volentieri usando solo le Rokushiki. Utilizza una serie di velocissimi calci volanti in combattimento ed \u00e8 cos\u00ec leggero da essere in grado di sfruttare le correnti ascensionali per volare per brevi tratti, tanto da essere soprannominato dagli abitanti di Water Seven. In seguito mangia il frutto Zoo Zoo datogli da Spandam, che gli d\u00e0 la capacit\u00e0 di trasformarsi in una giraffa. Nella trasformazione ibrida le sue gambe diventano molto lunghe e questo gli permette di usare la tecnica Rankyaku in modo ancora pi\u00f9 devastante, arrivando ad usare in tutto ben quattro spade. \u00c8 doppiato da Ry\u014dtar\u014d Okiayu e Paolo Sesana.\nJabura.\n \u00e8 il terzo agente pi\u00f9 forte del CP9. Ama giocare con i suoi avversari, inoltre \u00e8 un tipo molto scorretto e non esita a mentire o a ingannare l'avversario pur di ucciderlo. Prima del ritorno del quartetto capitanato da Lucci da Water Seven, era secondo in forza solo a quest'ultimo e lo ha sempre visto come il suo principale rivale. Quando Fukuro decide di usare su tutti i membri del CP9 una mossa che consente di misurare la loro forza, si scopre che nel periodo in cui Kaku ha lavorato per la Galley-La Company ha superato Jabura in forza e ci\u00f2 lo fa molto arrabbiare. Ad Enies Lobby arriva a un passo dall'uccidere Usop, nascosto sotto le vesti di Sogeking, ma a salvarlo interviene Sanji, che sconfigge Jabura dopo uno scontro. Jabura ha mangiato il frutto Zoo Zoo , che gli permette di trasformarsi in un lupo. Usa il suo potere principalmente in combattimento, in aggiunta alle Rokushiki, per aumentare la sua potenza. \u00c8 l'unico dei membri del CP9 ad essere in grado di muoversi liberamente dopo aver indurito il corpo con la tecnica del Tekkai, rendendo cos\u00ec i suoi colpi ancor pi\u00f9 forti. \u00c8 doppiato da Masaya Takatsuka e Gianluca Iacono.\nBlueno.\n \u00e8 uno degli agenti del CP9 incaricato del recupero dei progetti di Pluton. Mantiene sempre un'espressione impassibile. Grazie al potere del frutto Paramisha pu\u00f2 aprire porte su persone, oggetti o in aria, che si aprono su una specie di dimensione parallela e possono essere usate per fuggire o per eseguire attacchi a sorpresa sui nemici. Ha lavorato per diversi anni come barista a Water Seven. Durante l'attacco del CP9 alla Galley-La Company sconfigge con facilit\u00e0 Tilestone. Sul treno marino combatte per poco contro Sanji e poi fugge con Robin grazie ai suoi poteri, perch\u00e9 il suo scopo era solo quello di catturare di nuovo l'archeologa e non combattere. Infine a Enies Lobby viene sconfitto da Rufy, che attiva per la prima volta il Gear Second e lo sbaraglia. Dopo la distruzione di Enies Lobby, Blueno salva Lucci per poi scappare insieme agli altri agenti del CP9 e trasferirsi in un'altra isola per curarlo. \u00c8 doppiato da Seiji Sasaki e in italiano da Tony Fuochi (ep. 240-255) e Silvio Pandolfi (episodi 256+).\nKumadori.\n \u00e8 un agente del CP9. Fisicamente ricorda gli attori del teatro \"kabuki\" ed \u00e8 un tipo molto melodrammatico che si esprime spesso mediante poesie e \"haiku\". \u00c8 solito prendersela con s\u00e9 stesso per gli errori commessi dagli altri e a volte si mortifica per delle inezie, minacciando di fare \"harakiri\" anche per delle stupidaggini. Porta sempre con s\u00e9 una sorta di bastone b\u014d, che utilizza in combattimento. Padroneggia la tecnica millenaria del , che gli consente di controllare ogni singola cellula del suo corpo. Utilizza questa tecnica per animare i propri capelli e farli muovere a piacimento, usandoli come arma per immobilizzare o attaccare i nemici. Sempre grazie a questa tecnica, \u00e8 anche in grado di aumentare o diminuire la propria massa corporea, dimagrendo all'istante. A Enies Lobby combatte dapprima con Nami, mettendola in difficolt\u00e0, ma successivamente Chopper decide di affrontarlo al posto della piratessa. Anche se il medico viene quasi ucciso dopo un duro combattimento, alla fine riesce a sconfiggere il nemico grazie al Monster Point. \u00c8 doppiato da Hiroaki Yoshida e Riccardo Niseem Onorato.\nFukuro.\n \u00e8 un agente del CP9. Ha la particolarit\u00e0 di avere una grossa cerniera al posto della bocca, nonostante questo non riesce a tenersi un fatto per s\u00e9 e ha la tendenza a raccontare i segreti del CP9 a tutti. Viene sconfitto da Franky a Enies Lobby. \u00c8 superiore in forza solo a Califa ma, al contrario degli altri, \u00e8 dotato di un'abilit\u00e0 particolare che gli permette di misurare la forza fisica delle persone dopo essersi fatto colpire. Tale valore viene espresso in un'unit\u00e0 di misura chiamata doriki. Dichiara di essere un maestro nell'uso del Soru e pu\u00f2 muoversi cos\u00ec velocemente da essere impossibile da vedere e da sentire. Lo stile di combattimento di Fukuro si basa principalmente su una variante dello Shigan, in cui al posto di un dito Fukuro scaglia tutto il pugno verso l'avversario a una velocit\u00e0 elevatissima. \u00c8 doppiato da Kumiko Watanabe e Diego Sabre.\nCalifa.\n \u00e8 l'unica agente donna del CP9 nonch\u00e9 una degli agenti sotto copertura a Water Seven. Appare come una donna seria e pragmatica con un temperamento caldo e si diverte a mettere in imbarazzo il suo superiore, Spandam, accusandolo di molestie sessuali. Utilizza inizialmente una frusta munita di punte acuminate come arma. In seguito mangia il frutto Paramisha , che le conferisce la capacit\u00e0 di emettere schiuma dal corpo. Quando la schiuma tocca una persona, la priva di ogni forza, impedendole di muoversi bene; inoltre, toccando l'avversario, pu\u00f2 trasformarlo in una bambola di sapone, rendendo la pelle di questi talmente liscia da farla scivolare su qualsiasi materiale, impedendo pressoch\u00e9 ogni movimento. Pu\u00f2 usare la schiuma anche per difendersi, solidificandola in un duro sapone. Sotto copertura ha lavorato a Water Seven in qualit\u00e0 di segretaria del sindaco Iceburg. Durante l'attacco del CP9 alla Galley-La Company sconfigge dopo un breve combattimento Peepley Lulu. A Enies Lobby riesce a sconfiggere momentaneamente Sanji, a causa della sua galanteria verso le donne, trasformandolo in una bambola di sapone grazie ai suoi poteri, ma viene poi sconfitta a sua volta da Nami. \u00c8 doppiata da Naomi Shind\u014d e Lorella De Luca.\nPersonale di Enies Lobby.\nBaskerville.\n, detto \u00e8 un giudice di Enies Lobby al servizio del Governo mondiale. Appare come un uomo gigantesco con tre teste. Oltre ad avere il potere di giudicare i criminali, controlla anche i vari agenti del governo e i marine presenti sull'isola di Enies Lobby. In realt\u00e0 si scopre che si tratta di tre persone distinte, che hanno fisionomia, caratteri ed opinioni diverse: uno \u00e8 sempre per condanna, l'altro per la grazia ed il terzo non si esprime mai al riguardo. Il membro a destra \u00e8 , a sinistra mentre quello al centro si presenta come , ma il suo vero nome non \u00e8 noto. Combattono contro alcuni membri della Franky Family e l'unico che riesce a tener loro testa \u00e8 Zambai. Vengono infine colpiti da un attacco combinato di Pauly e Zambai e travolti dal Rocket Man in piena corsa. Bas \u00e8 doppiato da Masato \u014cba e Sergio Roman\u00f2, Kerville da K\u014dji Haramaki e Paolo Sesana, mentre La principessa da Keiichi Sonobe e Antonio Paiola.\nOimo e Karsee.\n e sono i due giganti che fanno la guardia al cancello interno di Enies Lobby. Facevano inizialmente parte della ciurma dei Giganti Guerrieri sotto il comando di Dori e Brogi, ma, persi di vista i loro capitani, avevano preso a lavorare per il Governo mondiale, che affermava di aver catturato Dori e Brogi, promettendo di liberarli in cambio di 100 anni di servizio. Affrontano la ciurma di Cappello di paglia, la Franky Family e i carpentieri della Galley-La Company, ma Karsee \u00e8 sconfitto grazie al lavoro di squadra degli invasori, mentre Oimo viene abbattuto dal Rocket Man. In seguito scoprono da Usop che il Governo mondiale aveva mentito loro e che Dori e Brogi non erano mai stati catturati ma che stavano ancora combattendo sull'isola di Little Garden. Infuriati per essere stati ingannati, i giganti si schierano dalla parte dei pirati. Dopo gli eventi di Enies Lobby, Oimo e Karsee aiutano i carpentieri a riparare Water Seven e quindi decidono di ritornare ad Erbaf. Oimo \u00e8 doppiato da Hiroshi Okamoto e in italiano da Mario Zucca e Paolo De Santis (ep. 310+), mentre Karsee da K\u014dhei Fukuhara e Cesare Rasini."}
{"id": "1709319", "revid": "1573940", "url": "https://it.wikipedia.org/wiki?curid=1709319", "title": "Echinops telfairi", "text": "Il tenrec riccio minore (\"Echinops telfairi\" ) \u00e8 una specie di tenrec endemica del Madagascar, dove abita le zone ricoperte di foresta pluviale, le savane, le zone cespugliose, le praterie e la foresta spinosa. \u00c8 l'unica specie ascritta al genere Echinops.\nDescrizione.\nRaggiunge i 25\u00a0cm di lunghezza. La pelle \u00e8 rosa scuro tendente al viola, ricoperta sul dorso da uno strato di aculei simili a quelli dei ricci europei (alla somiglianza coi quali la specie deve il nome comune), mentre sul ventre e sulla testa (al di sotto delle orecchie) il pelo \u00e8 rado e biancastro.\nLe zampe sono piuttosto lunghe, le orecchie grandi ed ellissoidali.\nBiologia.\nSe in pericolo, pu\u00f2 appallottolarsi.\nSi nutre prevalentemente di insetti; le femmine partoriscono in media una decina di cuccioli per nidiata."}
{"id": "1709326", "revid": "729019", "url": "https://it.wikipedia.org/wiki?curid=1709326", "title": "Roberto Vatteroni", "text": "Biografia.\nInfanzia e partecipazione alla Resistenza.\nNato in una famiglia modesta (il padre e i cugini gestivano una cantina), aveva un fratello pi\u00f9 grande Remo. Gi\u00e0 nell'infanzia sente parlare di Gino Menconi, di Gino Lucetti e di Stefano Vatteroni, stato vicino di casa dei suoi. I tre erano conosciuti per il loro orientamento e il loro impegno politico antifascista:\nLucetti e Vatteroni erano gi\u00e0 in carcere da anni, mentre Gino Menconi, diventato dirigente nazionale del Partito Comunista, era in giro per il mondo, per organizzare gli antifascisti esuli e fuorusciti e sarebbe stato arrestato di l\u00ec a poco, nel 1932, a Napoli, nel pieno della sua attivit\u00e0, durante un'ispezione.\nFinite le elementari, i genitori, visti i suoi buoni profitti scolastici, lo convinsero ad andare in un collegio di religiosi, a Collesalvetti per poter continuare gli studi.\nAnche l'esperienza del collegio contribuisce a farlo maturare, fino al punto che nel 1943, dopo l'8 settembre diventer\u00e0 partigiano; poco dopo il 17 agosto del 1944 nei pressi di Bardine di San Terenzo monti (SP), ad appena 17 anni, viene ferito e perde un braccio, nel primo scontro della Brigata Ulivi comandata da Alessandro Brucellaria detto Memo. Nello scontro il 16\u00ba battaglione delle SS tedesche composto da 17 militari perde 16 uomini mentre tra i partigiani cade Venturini e Vatteroni risulta l'unico ferito grave.\nDopo guerra, incarichi politici.\nDopo la guerra sar\u00e0 dirigente della sezione del PCI di Avenza, quella che porta il nome di Gino Menconi e membro di vari organismi provinciali.\nPer il prestigio di cui gode anche grazie al conferimento della medaglia d'oro, l'Associazione Nazionale Partigiani d'Italia avanza la proposta di una sua utilizzazione presso di s\u00e9. Sar\u00e0 anche ininterrottamente membro dell'Associazione Nazionale Combattenti e Reduci.\nFrequenta la Scuola delle Frattocchie e sar\u00e0 uno dei segretari di Luigi Longo, vicesegretario del PCI.\nFamiglia e morte.\nNel 1956 a Roma conosce la sua futura moglie Angela, con la quale ha due figli (Silvia e Luca).\nMuore a Roma il 6 aprile 2008 all'ospedale San Camillo all'et\u00e0 di 86 anni.\nIl Presidente della Repubblica Italiana Giorgio Napolitano lo ha ricordato con queste parole:\n\"Giovane studente, a soli diciassette anni Vatteroni ader\u00ec al movimento partigiano e combatt\u00e9 contro i nazifascisti con grande coraggio e passione civile, riportando gravi ferite e meritando la medaglia d'oro al valor militare. L'invalidit\u00e0 conseguita nella lotta partigiana non gli imped\u00ec di continuare nel suo impegno politico e civile, e il suo contributo alla difesa e alla valorizzazione del patrimonio della resistenza, alla tutela delle istituzioni democratiche e contro il terrorismo non sar\u00e0 dimenticato.\""}
{"id": "1709327", "revid": "599013", "url": "https://it.wikipedia.org/wiki?curid=1709327", "title": "Question time", "text": "La locuzione inglese question time, traducibile in italiano come tempo delle interrogazioni, \u00e8 usata per indicare una fase dei lavori di un'assemblea parlamentare, nella quale vengono presentate una serie di interrogazioni parlamentari.\nStoria.\nSorto nei parlamenti bipartitici del sistema Westminster come periodico confronto pubblico tra maggioranza ed opposizione, si \u00e8 diffuso anche altrove (in Svizzera si utilizza la locuzione \"ora delle domande\"), riferendosi ad interrogazioni gi\u00e0 presentate, di solito riguardanti argomenti di particolare urgenza, e a cui viene data risposta in aula dall'organo esecutivo.\nNel mondo.\nItalia.\nL'ordinamento italiano prevede delle sessioni di \"question time\", durante le quali i parlamentari possono intrattenere un confronto a domanda e risposta con i membri del governo. Esso \u00e8 calendarizzato periodicamente nei lavori parlamentari, o deciso dalla conferenza dei capigruppo per particolari argomenti.\nAl pari degli altri lavori pubblici delle aule parlamentari, il \"question time\" \u00e8 trasmesso pubblicamente e in \"streaming\", sia sulla rete della rispettiva aula parlamentare sia, generalmente, dalla Rai (sezione Rai Parlamento) ed in particolar modo dal canale Rai 3, con commento.\nIl tempo a disposizione di ciascun parlamentare \u00e8 fissato dal regolamento interno della Camera di appartenenza.\nSvizzera.\nAl Consiglio nazionale, la camera bassa del Parlamento svizzero, ogni deputato pu\u00f2, nel corso della prima e della seconda settimana di sessione, porre per iscritto una domanda al Consiglio federale, che gli risponde oralmente la settimana successiva durante la cosiddetta \"ora delle domande\". La durata dell'ora delle domande non pu\u00f2 eccedere 90 minuti. Se in questo lasso di tempo non tutte le domande sono state evase, le risposte vengono fornite per iscritto. L'ora delle domande \u00e8 prevista solo al Consiglio nazionale e non al Consiglio degli Stati, la camera alta del Parlamento svizzero.\nNel Regno Unito.\nQuotidianamente, un sorteggio elettronico decide i primi quindici deputati che vengono inseriti nell'\"Order Paper\", la lista degli interventi previsti per il \"question time\" del giorno successivo.\nI singoli membri possono chiedere di intervenire per le interrogazioni parlamentari in forma scritta o tramite un'\"email\" diretta allo \"speaker\" o a uno dei tre vicepresidenti (\"deputy speaker\") della Camera, i quali redigono e pubblicano la lista degli interventi prima del dibattito.\nL'ordine di precedenza \u00e8 assegnato dallo \"speaker\" e dai tre \"deputy speaker\" non \u00e8 casuale n\u00e9 \u00e8 basato sull'ordine cronologico di presentazione delle richieste di intervento. Esso viene assegnato in modo tale da evitare che qualche membro sia sempre il primo e altri sempre gli ultimi della lista: la precedenza nella calendarizzazione degli interventi, viene riservata a membri o presidenti delle commissioni parlamentari che dibattano questioni di loro competenza, ovvero ai deputati con la pi\u00f9 lunga e ininterrotta anzianit\u00e0 di servizio (chiamati \"Father of the House\" e \"Mother of the House\"). L'ordine degli interventi deve garantire un bilanciamento fra gli schieramenti di maggioranza e opposizione, fra le aree geografiche di provenienza e il genere sessuale degli oratori, cos\u00ec come fra le tematiche dei contributi, percepite pi\u00f9 o meno come rilevanti dal Parlamento e dalla societ\u00e0 civile."}
{"id": "1709330", "revid": "254059", "url": "https://it.wikipedia.org/wiki?curid=1709330", "title": "Ottavio Farnese (1598-1643)", "text": "Biografia.\nRanuccio nel 1600 spos\u00f2 Margherita Aldobrandini, nipote di papa Clemente VIII. Il matrimonio sembrava infecondo, cos\u00ec che Ranuccio, per assicurare un erede al ducato, legittim\u00f2 e riconobbe suo successore nel 1605 Ottavio.\nOttavio fu dal 1607 al 1620 Signore di Borgo San Donnino, Fiorenzuola, Val di Nure, Leonessa, Cittaducale, Montereale, Penne, Campli, Ortona, Altamura, Castellamare e Roccaguglielma.\nNel 1615 (urb.lat.1083, c.140r, avviso del 7 marzo) sposa la vedova Sofronia Sanvitale, figlia di Girolamo, marchese di Sala e Colorno .\nNel 1610 la Duchessa Margherita riusc\u00ec a dare alla luce un figlio, Alessandro. Il bambino per\u00f2 si rivel\u00f2 sordomuto e quindi incapace di poter prendere in futuro il posto del padre.\nNel 1612 per\u00f2 nacque un altro maschio, Odoardo, seguito poi da due femmine, Maria nel 1615 e Vittoria nel 1618, e da un altro maschio Francesco Maria nel 1619.\nRanuccio, dopo dieci anni di matrimonio, si ritrov\u00f2 cos\u00ec una prole legittima e, conseguentemente, riconobbe suo erede Odoardo al posto di Ottavio.\nAvendo organizzato una congiura ai danni del padre, Ottavio fu rinchiuso in carcere a Parma nel 1621, perdendo i suoi titoli.\nMor\u00ec in carcere, probabilmente di peste, dopo 21 anni di prigionia."}
{"id": "1709335", "revid": "1573940", "url": "https://it.wikipedia.org/wiki?curid=1709335", "title": "Sufflamen chrysopterum", "text": "Il pesce balestra occhio lineato (Sufflamen chrysopterum ()) \u00e8 un pesce d'acqua salata appartenente alla famiglia Balistidae\nDistribuzione e habitat.\nQuesta specie \u00e8 diffusa nell'Indo-Pacifico, dall'Africa sudorientale al Giappone. Abita la barriera corallina e le lagune atollifere.\nDescrizione.\nLa forma \u00e8 tipica dei Balistidi: il corpo \u00e8 trapezoidale, con ventre molto pronunciato. La testa \u00e8 grande, il muso allungato, con un forte becco corneo e occhi grandi. Presenta due pinne dorsali, la prima erettile e composta da pochi raggi, la seconda pi\u00f9 morbida e alta, simmetrica ed opposta alla pinna anale. La pinna dorsale e le ventrali sono piccole, la coda \u00e8 ampia, a delta. \nLa livrea \u00e8 variabile da individuo a individuo, solitamente si presenta con un fondo bruno-verdastro, bocca azzurrina, gola e parte del ventre blu elettrico, dorso pi\u00f9 chiaro (in alcuni anche la parte terminale del corpo). Una linea verticale giallo vivo (o nera in alcuni) scende dalla parte posteriore dell'occhio e attraversa l'opercolo branchiale, terminando poco sopra il ventre. La coda \u00e8 giallo vivo orlata di bianco. Gli esemplari giovanili hanno la parte superiore del corpo sopra e la parte inferiore bianca. \nRaggiunge una lunghezza di 30\u00a0cm.\nEtologia.\nHa carattere solitario e territoriale.\nRiproduzione.\nLa riproduzione avviene nei mesi di luglio e agosto. Forma coppie monogame stagionali: il maschio e la femmina provvedono a ripulire il fondale del territorio della femmina da sassi e conchiglie, e il giorno dopo avviene la deposizione in una buca o in un pertugio roccioso. La femmina cura le uova mentre il maschio pattuglia il territorio.\nAlimentazione.\nSi nutre di invertebrati.\nPesca.\n\u00c8 pescato solamente nei luoghi d'origine, non ha grande interesse commerciale.\nAcquariofilia.\nCome molti altri Balistidi, \u00e8 ospite di acquari pubblici e privati."}
{"id": "1709336", "revid": "466539", "url": "https://it.wikipedia.org/wiki?curid=1709336", "title": "Masis (citt\u00e0)", "text": "Masis (in armeno: \u0544\u0561\u057d\u056b\u057d) \u00e8 una citt\u00e0 di circa abitanti (2007) della provincia di Ararat in Armenia.\nSi trova sulla sponda sinistra del fiume Hrazdan, appena prima della sua confluenza con il fiume Aras, ai piedi del Monte Ararat."}
{"id": "1709337", "revid": "767487", "url": "https://it.wikipedia.org/wiki?curid=1709337", "title": "Facies zeolitica", "text": "La facies zeolitica \u00e8 la facies metamorfica di pi\u00f9 basso grado. Prende il nome da alcuni minerali della famiglia delle zeoliti, allumosilicati idrati, che in parte la caratterizzano. \u00c8 delimitata inferiormente dalla diagenesi e superiormente dalla facies a prehnite-pumpellyite. Le temperature e le pressioni modeste che si raggiungono in questa facies segnano, infatti, il passaggio dalla diagenesi al metamorfismo. \nCaratteristiche delle rocce della facies zeolitica.\nLa facies zeolitica spazia in un campo di temperature tra i 100 e 200 \u00b0C e le pressioni variano da circa 0,1 a 0,4 GPa, corrispondenti a profondit\u00e0 di 1-5 km. A questo stadio le rocce conservano ancora buona parte dei minerali del protolito. La comparsa della foliazione, causata dall'orientamento su piani paralleli dei minerali lamellari come le argille, le miche e le cloriti, caratterizza alcune rocce di questa facies. Una delle reazioni che indica il passaggio verso la facies a prehnite-punpellyite \u00e8 quella che segna la comparsa dell'albite:\nanalcime + quarzo \u2192 albite + H2O\nParagenesi in base al chimismo del protolito.\nLe principali paragenesi che sono presenti in questa facies a seconda del chimismo del protolito sono:\nIn rocce femiche:\nIn rocce pelitiche:\nIn rocce quarzo-feldspatiche:\nIn rocce carbonatiche e a silicati di calcio:"}
{"id": "1709341", "revid": "253269", "url": "https://it.wikipedia.org/wiki?curid=1709341", "title": "Mildred Natwick", "text": "Biografia.\nNata a Baltimora, nel Maryland, da una famiglia di origine norvegese, suo nonno fu uno dei primi norvegesi emigrati negli USA. Inizi\u00f2 la carriera teatrale a 21 anni in una compagnia amatoriale e nel 1932 fece il suo debutto a Broadway. \nAttrice dotata di raffinata ironia, per tutto il decennio lavor\u00f2 in numerosi di spettacoli, spesso in collaborazione con l'attore, sceneggiatore e regista Joshua Logan. Nel 1940 fece il suo debutto cinematografico con \"Lungo viaggio di ritorno\", diretto da John Ford, con il quale torner\u00e0 a lavorare altre volte. Negli anni cinquanta si segnal\u00f2 per la spiritosa interpretazione di Ivy Gravely, attempata e surreale vedova che cerca timidamente di sedurre il \"capitano\" Edmund Gwenn in \"La congiura degli innocenti\" (1955) di Alfred Hitchcock. Non abbandon\u00f2 il teatro, e fu candidata come migliore attrice al Tony Award nel 1957 e nel 1972.\nNel 1968, dopo vari anni di assenza dal cinema, ottenne la sua unica candidatura al premio Oscar come miglior attrice non protagonista per la briosa interpretazione di Ethel Banks, madre di Jane Fonda, nel film di grande successo \"A piedi nudi nel parco\" (1967) di Gene Saks. Partecip\u00f2 come guest-star a diverse serie televisive, tra cui \"The Snoop Sisters\" (1973), ove affianc\u00f2 Helen Hayes. Dopo il 1969 cominci\u00f2 a diradare le sue partecipazioni cinematografiche. \nIn seguito affianc\u00f2 James Caan, Sally Field e Jeff Bridges nella commedia \"C'\u00e8... un fantasma tra noi due\" (1982) di Robert Mulligan. La sua ultima apparizione sul grande schermo risale al 1988, nel film \"Le relazioni pericolose\" di Stephen Frears, ove interpret\u00f2 il ruolo dell'anziana Madame de Rosemonde. Mor\u00ec nel 1994, all'et\u00e0 di 89 anni, per un cancro."}
{"id": "1709344", "revid": "33689", "url": "https://it.wikipedia.org/wiki?curid=1709344", "title": "Veicoli ruotati dell'US Army nella seconda guerra mondiale", "text": "Questa \u00e8 una lista dei principali veicoli ruotati non combattenti utilizzati dall'Esercito degli Stati Uniti nel corso della seconda guerra mondiale. I veicoli sono divisi in trasporti leggeri (carico utile minore o uguale 1 t), trasporti medi (carico utile compreso fra 1 t e 3 t), trasporti pesanti (carico utile superiore a 3 t), trattori d'artiglieria e anfibi. In questa lista non compaiono i veicoli civili \"militarizzati\" (ambulanze, auto di servizio per ufficiali e simili) ed i veicoli utilizzati esclusivamente dalla Marina e dal corpo dei Marines.\nLa motorizzazione standard per i veicoli dell'US Army per motivi logistici era a benzina, nel caso che fossero utilizzati motori diesel \u00e8 indicato nella descrizione del mezzo.\nLista.\nTrattori d'artiglieria.\nSono indicati i mezzi il cui uso prevalente era come trattore d'artiglieria, dato che quasi tutti i camion medi e pesanti erano attrezzati per il traino di artiglierie leggere o medie."}
{"id": "1709346", "revid": "1305772", "url": "https://it.wikipedia.org/wiki?curid=1709346", "title": "World Heroes 2", "text": "World Heroes 2 \u00e8 un videogioco picchiaduro prodotto nel 1993 dalla societ\u00e0 giapponese Alpha Denshi per il sistema Neo Geo.\nUscito solamente un anno dopo il primo \"World Heroes\", questo videogioco in pratica rappresenta un'estensione del predecessore, con l'aggiunta di sei nuovi personaggi utilizzabili e di un nuovo boss finale non selezionabile, nonch\u00e9 qualche miglioria a livello di gameplay come il potenziamento del sistema delle combo.\nPer il resto sprite e gameplay restano i medesimi, come anche la storyline riguardante un torneo di combattimento tra personaggi ispirati da miti della storia.\nModalit\u00e0 di gioco.\nI personaggi del gioco che hanno tecniche di immobilizzazione dell'avversario possono sfruttare a loro vantaggio tali prese per togliere una quantit\u00e0 di energia veramente notevole all'avversario muovendo velocemente il joystick a sinistra e a destra in modo alternato.\nPersonaggi.\nGi\u00e0 presenti in \"World Heroes\".\nNinja dell'epoca Sengoku giapponese, per tecnica di combattimento e mosse speciali sembrerebbe ispirato a Ryu di Street Fighter.\nStorico rivale di Hattori Hanz\u014d, Fuuma \u00e8 anch'esso un Ninja dell'epoca Sengoku giapponese con il medesimo set di mosse. Egli sembra ispirato a Ken di Street Fighter.\nSudcoreano esperto di Jeet Kune Do e attore allo stesso tempo, \u00e8 un lottatore forte ed agile ma privo di una mossa speciale che permetta di colpire a distanza.\nPotente guardia del condottiero mongolo Gengis Khan, Carn viene affrontato in una steppa con dei nomadi mongoli presenti ad assistere al combattimento.\nBrocken \u00e8 un cyborg in grado di allungare i propri arti meccanici e di lanciare missili; ci\u00f2 lo rende anacronistico per la Germania nazista, e le somiglianze pi\u00f9 intuibili sono quelle con \"Broken Jr\" dell'anime Kinnikuman e con \"Stroheim\" di Le bizzarre avventure di JoJo. Nella tecnica di combattimento appare invece chiaramente ispirato a M. Bison e Dhalsim di Street Fighter II.\nCavaliere femmina del Medioevo, Janne \u00e8 armata di spada ed \u00e8 dotata di una buona agilit\u00e0.\nAlchimista russo del XIII secolo, Rasputin \u00e8 in grado di emanare energia da mani e piedi riuscendo a colpire a distanza; inoltre ha una notevole sospensione nell'aria.\nWrestler statunitense, nelle mosse sembra ispirato a Zangief di Street Fighter II. Rispetto all'immagine \"splash\" presente in \"World Heroes\" quella presente in \"World Heroes 2\" \u00e8 totalmente differente e distante dalla somiglianza estetica con Hulk Hogan: infatti nel 2 lo si vede privo di baffi e con i capelli grigi.\nLottatore non selezionabile.\nDal punto di vista estetico \u00e8 chiaramente ispirato al \"T-1000\" del film \"Terminator 2 - Il giorno del giudizio\", ed \u00e8 in grado di mutarsi in uno qualsiasi dei personaggi selezionabili del gioco.\nIl nome sembra una storpiatura di \"Jesus\", ovvero Ges\u00f9.\nNuovi.\nPirata di nazionalit\u00e0 non definita, lo si affronta sul fondale dell'Oceano Atlantico Settentrionale.\n\u00c8 molto abile con i calci. Alcuni suoi attacchi sono molto simili agli Hadou-ken che eseguono i vari Ryu, Ken e Akuma in Street Fighter. L'unica differenza \u00e8 che i colpi energetici di Kidd hanno le sembianze di vascelli o di squali.\nVichingo norvegese, le sue mosse speciali invocano i nomi di divinit\u00e0 pagane della mitologia norrena.\nGiocatore di Football Americano dall'aspetto demoniaco.\nHa ovviamente mosse speciali legate allo sport che pratica, come il lanciare una palla da Football Americano fantasma, oppure il caricare gli avversari come nei placcaggi.\nStregone Papua mascherato.\nHa mosse speciali legate all'utilizzo della stregoneria.\nGiovanissima lottatrice di J\u016bd\u014d, ovviamente fa leva soprattutto sulla sua abilit\u00e0 nelle prese, avendone una quantit\u00e0 inferiore solamente a \"Muscle Power\".\nIl personaggio \u00e8 ispirato alla judoka Ry\u014dko Tamura che Olimpiadi del 1992 vinse la medaglia d'argento; curiosamente nello stesso anno durante il quale venne prodotto \"World Heroes 2\" la Data East fece uscire il picchiaduro a incontri \"Fighter's History\", nel quale era presente un personaggio di nome \"Ryoko\" identico a quello di \"World Heroes 2\".\nCampione di Muay Thai, Shura appare esteticamente simile ai precedenti lottatori di Muay Thai che si sono visti nei vari picchiaduro, come Sagat di \"Street Fighter\", Hwa Jai o Joe Higashi di \"Fatal Fury\".\nLottatore non selezionabile, \u00e8 il boss finale del gioco. Lo si affronta in Italia, sulle rovine dello scontro avuto con Geegus.\nEsteticamente \u00e8 chiaramente ispirato da \"Baoh\", come anche le sue mosse speciali; il nome invece \u00e8 ripreso dalla divinit\u00e0 cristiana, ulteriore riferimento lo \u00e8 \"Geegus\", il penultimo avversario da affrontare, nome riferito a Ges\u00f9: in questo si pu\u00f2 leggere anche un omaggio ad una parte dell'archeologia misteriosa che vede nelle divinit\u00e0 un'interpretazione di contatti con forme aliene."}
{"id": "1709347", "revid": "116696524", "url": "https://it.wikipedia.org/wiki?curid=1709347", "title": "Sonali Kulkarni", "text": "Fin da piccola ha manifestato una forte propensione alla recitazione.\nParla bene tre lingue, l'hindi, il marathi e l'inglese e se la cava in altre tre (gujarati, italiano e tamil).\nHa esordito in un film di Kollywood dal titolo Cheluvi nel 1992.\nDa allora ha recitato in oltre trenta pellicole, sia a Bollywood che in Occidente, tra cui il film italiano Fuoco su di me, grazie al quale ha imparato l'italiano e vinto il premio come Migliore Attrice al Milano Film Festival."}
{"id": "1709348", "revid": "767487", "url": "https://it.wikipedia.org/wiki?curid=1709348", "title": "Miriam (gruppo musicale)", "text": "I Miriam sono un gruppo musicale italiano indie electro fondato a Roma nel 1998.\nStoria.\nIl gruppo \u00e8 stato fondato nel 1998 a Roma col nome di Windigo, composto da Daniela Bruno, Carlo Bucciarelli e Francesco Sordini, sostituito l'anno seguente dal chitarrista Massimo Bandiera.\nNel 2000 il gruppo assume l'attuale nome ed incide il CD Promo \"Im Nebel\". Nel 2002 viene pubblicato il primo album \"Scents\". Nel 2007 viene messo in commercio il secondo CD, intitolato \"When Beauty Is Invisibile\".\nIl gruppo \u00e8 attualmente attivo nel suo assetto originale."}
{"id": "1709352", "revid": "135224", "url": "https://it.wikipedia.org/wiki?curid=1709352", "title": "Tracheobionta", "text": "Le tracheobionta o tracheofite (Tracheophyta), sono un phylum appartenente al regno delle Plantae caratterizzate dalla presenza di veri tessuti ed organi. Esse, per la presenza di vasi, sono anche dette \"piante vascolari\".\nCaratteristiche.\nSono dotate di cellule con parete, completamente lignificata, caratterizzata da un ispessimento anelliforme o a elica. Lo sporangio, inoltre non possiede columella, a differenza delle piante non vascolari.\nSuddivisione di livello inferiore.\nRecenti studi filogenetici hanno dimostrato che all'interno delle piante vascolari pu\u00f2 essere effettuata una prima divisione fra le Licofite e le altre piante (dette Euphyllophyta). Le euphyllophyta, a loro volta, comprendono due grandi cladi: Spermatophyta (con oltre 260.000 specie) e Monilophyta con circa 9.000 specie, che comprendono le felci in senso lato.\nLe piante della divisione Lycophyta e quelle che ricadono nei clade delle felci (Monylophyta), sono tutte piante sporangifere; per questa loro caratteristica comune in passato sono state aggregate nel taxon Pteridophyta, che allo stato delle attuali conoscenze risulta essere un raggruppamento parafiletico.\nIl diagramma che mostra i rapporti filogenetici tra detti gruppi superiori \u00e8 illustrato nell'albero filogenetico che segue:\n Tracheophyta\n o \n \u251c\u2500 Lycopodiophyta (o Lycophyta)\n \u2502 \u251c\u2500 Lycopodiales \n \u2502 \u2514\u2500 Isoetopsida \n \u2502 \u251c\u2500 Isoetales \n \u2502 \u2514\u2500 Selaginellales \n \u2514\u2500 Euphyllophyta \n \u251c\u2500 Spermatophyta \n \u2514\u2500 Monilophyta (\"Felci\")\n \u251c\u2500 Psilotopsida\n \u2514\u2500 o \n \u251c\u2500 Equisetopsida \n \u251c\u2500 Marattiopsida\n \u2514\u2500 Polypodiopsida"}
{"id": "1709357", "revid": "1543377", "url": "https://it.wikipedia.org/wiki?curid=1709357", "title": "Laser", "text": "Il laser (acronimo dell'inglese \u00ablight amplification by stimulated emission of radiation\u00bb, in italiano \"amplificazione della luce mediante emissione stimolata della radiazione\") \u00e8 un dispositivo optoelettronico in grado di emettere un fascio di luce coerente. Il termine si riferisce oltre che al dispositivo anche al fenomeno fisico dell'amplificazione per emissione stimolata di un'onda elettromagnetica.\nStoria.\nLe prime teorie.\nNel 1917 Albert Einstein formul\u00f2 le basi teoriche del laser e del maser nell'articolo \"Zur Quantentheorie der Strahlung\" (\"Sulla teoria quantistica delle radiazioni\") attraverso una riderivazione delle leggi sulla radiazione di Max Planck. Nel 1928 Rudolf W. Ladenburg dimostr\u00f2 l'esistenza dell'emissione stimolata e dell'assorbimento negativo. Nel 1939, Valentin A. Fabrikant predisse l'uso dell'emissione stimolata per amplificare onde corte. Nel 1947, Willis E. Lamb e R. C. Retherford effettuarono la prima dimostrazione dell'emissione stimolata. Nel 1950 Alfred Kastler (vincitore del Nobel per la fisica nel 1966) propose il metodo per il pompaggio ottico confermato sperimentalmente due anni dopo da Brossel, Kastler e Winter.\nIl \"Maser\".\nIl primo maser venne costruito da Charles Hard Townes, J. P. Gordon, e H. J. Zeiger alla Columbia University nel 1953. L'apparecchio era simile a un laser, ma concentrava energia elettromagnetica in un campo di frequenza notevolmente inferiore: utilizzava infatti l'emissione stimolata per produrre l'amplificazione delle microonde invece che di onde infrarosse o visibili. Il maser di Townes poteva erogare solo una minima potenza, circa 10 nW, ma Nikolay Basov e Aleksandr Prokhorov risolsero il problema teorizzando e sviluppando un \"metodo di pompaggio\" con pi\u00f9 di due livelli di energia. Charles H. Townes, Nikolay Basov e Aleksandr Prokhorov ricevettero il premio Nobel per la fisica nel 1964, \"per il lavoro fondamentale nel campo dell'elettronica quantistica, che ha portato alla costruzione di oscillatori e amplificatori basati sul principio maser-laser.\"\nL'invenzione e la brevettazione.\nLa paternit\u00e0 dell'invenzione del laser non \u00e8 stata attribuita con certezza e il laser \u00e8 stato oggetto di un trentennale contenzioso brevettuale.\nIl 16 maggio 1960, Theodore H. Maiman azion\u00f2 il primo laser funzionante a Malib\u00f9 in California presso i laboratori della Hughes Research. Era un laser a stato solido che sfruttava il cristallo di rubino in grado di produrre un raggio laser rosso con una lunghezza d'onda di 694\u00a0nm. Sempre nel 1960, Ali Javan, William R. Bennett e Donald Herriott costruirono il primo laser utilizzando l'elio e il neon, definito maser ottico a gas, in grado di produrre un raggio infrarosso. Nel 1963 K. Patel dei Bell Laboratories mette a punto il laser ad anidride carbonica. Tre anni prima Gordon Gould, che aveva incontrato e discusso con Townes, si era annotato vari appunti sull'utilizzo ottico dei maser e sull'utilizzo di un risonatore aperto, dettaglio poi successivamente comune in molti laser. Ritenendosi inventore del laser, Gordon Gould aveva depositato presso un notaio i suoi appunti, ma nel contenzioso legale che ne nacque, non gli venne riconosciuta dall'ufficio brevetti la paternit\u00e0 dall'invenzione. Nel 1971 Izuo Hayashi e Morton B. Panish dei Bell Laboratories disegnano il primo laser a semiconduttori (diodo laser) in grado di operare in continuo a temperatura ambiente. Nel 1977 viene attribuito un brevetto per il \"pompaggio ottico\" a Gordon Gould e nel 1979 un brevetto descrive una grande variet\u00e0 di applicazioni del laser, incluso riscaldamento e vaporizzazione dei materiali, saldatura, foratura, taglio, misurazione delle distanze, sistemi di comunicazione, sistemi di fotocopiatura oltre a varie applicazioni fotochimiche. Anche se non \u00e8 mai stata attribuita a Gordon Gould l'invenzione del laser, per i suoi brevetti successivi ha incassato royalties milionarie da chi ha sviluppato sistemi laser utilizzando soluzioni e/o applicazioni da lui inventate.\nDescrizione.\nLa coerenza spaziale e temporale del raggio laser \u00e8 correlata alle sue principali propriet\u00e0:\nL'emissione unidirezionale e coerente comporta la possibilit\u00e0 di raggiungere una irradianza o densit\u00e0 di potenza elevatissima a paragone di quella delle sorgenti luminose tradizionali.\nQueste propriet\u00e0 sono alla base del vasto ventaglio di applicazioni che i dispositivi laser hanno avuto e continuano ad avere nei campi pi\u00f9 disparati:\nSchema di funzionamento.\nIl laser \u00e8 essenzialmente composto da 3 parti:\nNel laser si sfrutta il mezzo attivo, il quale possiede la capacit\u00e0 di emettere radiazioni elettromagnetiche (fotoni) quando attivato. Dal mezzo attivo dipende la lunghezza d'onda dell'emissione. Il mezzo attivo pu\u00f2 essere gassoso (ad esempio anidride carbonica, miscela di elio e neon, ecc.), liquido (solventi, come metanolo, etanolo o glicole etilenico, a cui sono aggiunti coloranti chimici come cumarina, rodamina e fluoresceina) o solido (rubino, neodimio, semiconduttori, ecc.). Il sistema di pompaggio fornisce energia al mezzo attivo portandolo all'eccitazione con emissione di fotoni. L'eccitazione pu\u00f2 avvenire tramite:\nLe radiazioni emesse vengono normalmente concentrate attraverso una cavit\u00e0 ottica con pareti interne riflettenti, e una zona di uscita semiriflettente. Questa ultima superficie \u00e8 l'unica che permette la fuoriuscita del raggio, il quale viene successivamente lavorato e riposizionato attraverso una serie di lenti e specchi per far s\u00ec che il raggio risultante abbia la posizione, concentrazione nonch\u00e9 ampiezza desiderate.\nPrincipio di funzionamento.\nCome dice la stessa sigla (LASER \u2192 Light Amplification by Stimulated Emission of Radiation), la radiazione laser proviene dal processo di emissione stimolata:\nNormalmente la luce che attraversa un materiale viene assorbita dal materiale stesso man mano che avanza, cio\u00e8 cede energia agli atomi che incontra, eccitandoli, perch\u00e9 li trova in uno stato energetico \"basso\". Se per\u00f2 interveniamo eccitando gli atomi del materiale con una fonte di energia esterna, allora secondo l'analisi di Einstein le probabilit\u00e0 che avvengano l'emissione stimolata e l'assorbimento sono date dalla percentuale di atomi eccitati a fronte di quella di atomi nello stato energetico base:\ndove B \u00e8 il coefficiente di Einstein, N1 \u00e8 la popolazione dello stato a energia E1 e N2 \u00e8 la popolazione dello stato a energia E2; (E2 &gt; E1); \u03c1(\u03bd12) \u00e8 la densit\u00e0 del campo di radiazione alla frequenza \u03bd12 = (E2 - E1)/h; Da questo si vede che se riusciamo a ottenere una inversione di popolazione, cio\u00e8 se ci sono pi\u00f9 atomi eccitati che atomi normali, la luce che attraversa il materiale \"guadagner\u00e0 potenza\" invece di perderla: cio\u00e8 verr\u00e0 amplificata dall'emissione stimolata degli atomi.\nIn condizioni di equilibrio N1 \u00e8 sempre maggiore di N2 (perch\u00e9 le popolazioni dei due livelli sono descritte dalla distribuzione di Boltzmann formula_1, da notare l'esponente negativo) e quindi per ottenere prevalenza dell'emissione stimolata \u00e8 necessario mantenere il sistema lontano dall'equilibrio, attuando l'inversione di popolazione.\nLa stimolazione o pompaggio di un laser pu\u00f2 avvenire otticamente o elettricamente. La stimolazione ottica pu\u00f2 essere effettuata da una lampada che avvolge il materiale attivo il tutto all'interno di uno specchio. In alternativa si pu\u00f2 utilizzare una lampada lineare, ma il materiale attivo e la lampada devono essere posti nei fuochi di uno specchio ellittico in modo da far convergere tutti i raggi luminosi sul materiale attivo. La stimolazione elettrica invece avviene mediante l'applicazione di una differenza di potenziale ed \u00e8 applicabile solo a materiali conduttori come, ad esempio, vapori di metalli.\nClassificazione.\nI laser sono classificati in funzione del pericolo per la salute umana. La classificazione viene effettuata dal produttore secondo le norme IEC 60825 armonizzate nell'Unione europea con le norme Cenelec EN 60825-1. Prima del 2007 i laser erano classificati in 5 classi (1, 2, 3a, 3b, 4) dipendenti dalla potenza e dalla lunghezza d'onda, considerando che le emissioni nella banda del visibile erano considerate meno pericolose grazie al riflesso palpebrale. Le norme attualmente in vigore dividono i laser in 7 classi, introducendo i parametri di:\nLa attuale classificazione introduce 2 classi M (M per magnificazione) a significare che il rischio \u00e8 diverso se si utilizzano lenti, binocoli o strumenti ottici in grado di focalizzare sulla cornea il fascio laser. La classificazione attuale considera inoltre il limite massimo di emissione accessibile in funzione della durata della esposizione considerando il rischio connesso alla esposizione a impulsi o treni di impulsi ad alta potenza ma di durata molto breve.\nAlcune ricerche hanno rilevato come l'esistenza del riflesso palpebrale per proteggere gli occhi non pu\u00f2 essere assunto come regola.\nL'ordinanza 16 luglio 1998 pubblicata nella Gazzetta Ufficiale n. 167 del 20 luglio 1998 vieta, su tutto il territorio nazionale, la commercializzazione di puntatori laser o di oggetti con funzione di puntatori laser di classe pari o superiore a 3 (&gt;1\u00a0mW), secondo la norma CEI EN 60825. L'ordinanza redatta quando erano in vigore le vecchie norme tecniche e classificazioni dei dispositivi laser, viene applicata vista l'analogia nella classificazione di rischio tra la vecchia e nuova normativa tecnica.\nLaser a impulsi.\nIn relazione all'uso a cui \u00e8 destinato, spesso \u00e8 necessario poter disporre di un laser che, piuttosto che produrre una emissione continua di radiazione di una data lunghezza d'onda, produca invece brevi impulsi di intensit\u00e0 elevata. Per ottenere tale genere di laser si ricorre al Q-switching e al Mode-locking.\nQ-switching.\nIl Q-switching \u00e8 una tecnica che prende nome dal fattore Q, un parametro che esprime la qualit\u00e0 delle cavit\u00e0 risonanti, e permette di ottenere laser con impulsi dell'ordine dei nanosecondi (10\u22129 s). Il principio sfruttato, in pratica, consiste nell'inficiare momentaneamente l'effetto delle cavit\u00e0 con il risultato di ottenere una concentrazione di energia in un ristretto intervallo di tempo.\nMode-locking.\nIl mode-locking \u00e8 una tecnica grazie alla quale, modulando opportunamente le onde che pervengono nelle cavit\u00e0 risonanti, \u00e8 possibile ottenere una intensa interferenza costruttiva con produzione di un raggio laser molto intenso a impulsi dell'ordine del picosecondo (10\u221212 s) e del femtosecondo (10\u221215 s).\nImpiego in medicina.\nSuccessivamente alla sua invenzione nel 1960, il laser \u00e8 stato usato diffusamente per scopi medici. La funzione e risposta terapeutica dipendono in maniera complessa dalla scelta della lunghezza d'onda, dalla durata di irradiazione e dalla potenza del laser. Combinazioni diverse di questi parametri sono impiegate per trasformare l'energia luminosa in energia meccanica, termica o chimica. Generalmente gli effetti meccanici sono prodotti dall'applicazione di brevi impulsi (dell'ordine dei nanosecondi) e alte energie.\nIn questo modo onde di stress meccanico possono essere prodotte con sufficiente forza per disintegrare calcoli urinari. Gli effetti termici si ottengono in funzione della energia assorbita dai diversi tessuti. Brevi impulsi laser vengono usati per ablare sottili strati di tessuto in chirurgia rifrattiva, utilizzando luce laser che penetra solo alcuni micrometri nel tessuto. La lunghezza d'onda della luce laser pu\u00f2 essere scelta in modo tale che la luce sia assorbita selettivamente dal bersaglio. La coagulazione selettiva delle vene varicose in chirurgia estetica pu\u00f2 essere compiuta usando una lunghezza d'onda assorbita selettivamente dall'emoglobina. L'impulso \u00e8 scelto allora sufficientemente breve cos\u00ec da non arrecare danno al tessuto normale circostante, ma anche lungo a sufficienza da permettere la coagulazione sull'intero diametro del vaso. Con la criolaserforesi si sfrutta la permeazione della barriera cutanea per favorire la l'immissione di principi attivi per via cutanea.\nOftalmologia.\nChirurgia refrattiva laser.\nUn altro importante uso medico del laser consiste nella correzione dei difetti refrattivi: miopia, astigmatismo e ipermetropia. In tutti questi casi il profilo della cornea - la superficie oculare trasparente - viene 'modellato' con varie tecniche (PRK e LASIK). Infatti, la cornea funziona come una lente naturale: modificandone la curvatura si varia il fuoco (il punto in cui i raggi luminosi convergono) e si pu\u00f2 fare in modo che le immagini arrivino nitide sulla retina.\n\u00c8 importante sottolineare tuttavia che, quando ci si opera con il laser, il difetto visivo si corregge ma non si elimina: a livello organico un occhio miope, in quanto pi\u00f9 lungo del normale in senso antero-posteriore, rimane della medesima lunghezza, ma questo difetto viene compensato da una correzione artificiale (\u00e8 un po' come se si portassero delle lenti a contatto naturali permanenti). Anche se l'intervento generalmente ha buon esito, come tutti gli interventi chirurgici non pu\u00f2 raggiungere il 100% dei successi. Ci\u00f2 significa che talvolta pu\u00f2 essere necessario portare ancora occhiali o lenti a contatto, sebbene di gradazione inferiore. L'eventuale insuccesso in genere non dipende tanto da un'imprecisione del macchinario, quanto piuttosto dal fatto che la cornea del paziente ha una cicatrizzazione anomala. \nL'intervento ha successo in pi\u00f9 del 90% dei casi; non pu\u00f2 provocare cecit\u00e0 incurabile; spesso si pu\u00f2 rinunciare agli occhiali o alle lenti a contatto. In alcuni casi \u00e8 necessario un secondo intervento. Arrivati all'attuale quarta generazione di macchinari, gli \"effetti collaterali\" sono: sensazione di corpo estraneo (da secchezza degli occhi), fastidi alla visione notturna, fotofobia, sdoppiamento delle immagini da astigmatismo, aloni, bruciore nei locali chiusi, occhi frequentemente arrossati. Le complicanze possono essere gravi in rari casi, tanto da impedire la guida notturna o il lavoro in ambienti a forte luminosit\u00e0. Le complicazioni possono manifestarsi fin dai primi giorni dopo l'intervento e possono aggravarsi con gli anni. Se il trattamento \u00e8 stato intenso per correggere forti difetti di vista e il lembo da rimuovere per l'incisione laser \u00e8 cicatrizzato definitivamente, oppure se l'operatore del laser ha commesso errori nel sollevare e riporre il lembo superficiale della cornea, il danno \u00e8 permanente. Talora, per rimediare a un intervento laser errato, \u00e8 necessario ricorrere al trapianto di cornea.\nLaserterapia retinica.\nIl laser retinico viene usato generalmente per cicatrizzare zone di retina malata, al fine di eliminarle o di fissare meglio la retina sana intorno a zone patologiche. L'obiettivo \u00e8 quello di ottenere delle cicatrici che rinforzino l'adesione della retina agli strati sottostanti (la retina \u00e8 simile alla pellicola di una macchina fotografica tradizionale su cui si imprimono le immagini). Per l'operazione si pu\u00f2 impiegare un tipo particolare di strumento, l'\"argon laser\", il cui fascio luminoso con lunghezza d'onda dell'ordine dei 488\u00a0nm e 514\u00a0nm comporta un maggiore riscaldando superficiale dei tessuti ricchi di cromofori. Il forte riscaldamento provoca un'infiammazione a cui segue una risposta cicatriziale.\nLaser cutaneo.\nL'utilizzo del laser sulla superficie cutanea pu\u00f2 avere finalit\u00e0 dermatologiche o estetiche.\nTrattamento delle lesioni vascolari.\nLe lesioni vascolari superficiali (spider venosi, teleangectasie, emangiomi, ecc. ) possono essere trattate con sorgenti laser che emettono a lunghezze d'onda che possono essere assorbite selettivamente dall'emoglobina e ossiemoglobina pi\u00f9 che dai tessuti circostanti. Sono utilizzati laser KTP o \"potassium titanyl phosphate\" (532\u00a0nm), PDL o \"pulsed dye\" (585\u2013595\u00a0nm), alessandrite (755\u00a0nm), diodici (800\u2013810, 940\u00a0nm), Nd-YAG (1060\u00a0nm) a seconda della lesione vascolare da trattare. I primi due modelli sono preferiti nel trattamento di vasi di diametro inferiore al millimetro mentre gli ultimi tre modelli possono essere preferiti per lesioni di dimensioni superiori.\nTrattamento delle cicatrici atrofiche, ipertrofiche e cheloidi.\nIl laser pu\u00f2 essere utilizzato con funzione ablativa, quasi o non ablativa sulle lesioni cutanee che comportano una produzione irregolare di collagene.\nI pi\u00f9 comuni ablativi sono il laser CO2 (10600\u00a0nm) e il laser erbio o Er-YAG (2640\u00a0nm). In origine \u00e8 stato utilizzato anche il laser PDL (585\u00a0nm). Non ablativi o quasi ablativi invece le tecnologie a impulsi del laser Nd-YAG (1060\u00a0nm) e diodico (1450\u00a0nm). Recentemente \u00e8 stata introdotta anche la tecnologia del laser frazionale (FRAXEL) .\nApproccio analogo \u00e8 stato sperimentato anche su cicatrici atrofiche da acne e strie distense.\nTrattamento delle lesioni pigmentate.\nMelasma, discromie cutanee, macchie iperpigmentate ma anche rimozione tatuaggi sono l'obiettivo di vari trattamenti con laser.\nSi tende a utilizzare laser a impulso molto breve, normalmente con tecnologia Q-switching. Impulsi brevi o molto brevi comportano una pari efficacia ma un rischio minore di cicatrici e iperpigmentazioni rispetto a fluenze continue.\nTrattamento di fotoepilazione.\nSono privilegiati laser con impulsi da 10 a 300 ms che emettono nella lunghezze d'onda dove maggiore \u00e8 la differenza relativa di assorbimento della luce della melanina del pelo rispetto all'emoglobina (circa da 650 a 1050\u00a0nm) e melanina della pelle. I pi\u00f9 diffusi sono laser diodici (808\u00a0nm) in grado di erogare da 10 a 60 J/cm2.\nTrattamento contro l'invecchiamento cutaneo.\nLa tecnica corrente, chiamata dall'inglese \"resurfacing\", prevede un insulto termico prodotto dal laser che comporta la rimozione degli strati pi\u00f9 superficiali che vengono sostituiti nel giro di poche settimane da strati completamente nuovi, dove normalmente sono meno evidenti i segni dell'invecchiamento. Il trattamento introdotto attorno al 1995 con laser CO2 ablativi ha visto l'utilizzo anche di laser Er-YAG, Nd-YAG e pi\u00f9 recentemente di laser FRAXEL e laser non ablativi per ridurre il rischio cicatrici e discromie.\nTrattamento laser delle emorroidi con tecnica HeLP.\nIl trattamento laser delle emorroidi con tecnica HeLP (\"Hemorrhoidal Laser Procedure\") \u00e8 un intervento mininvasivo, eseguito senza alcun tipo di anestesia con un decorso post-operatorio rapido e indolore. Consiste nella chiusura, con un laser a diodi da 980\u00a0nm di lunghezza d'onda e attraverso il canale dell'anoscopio, delle 12 arteriole che irrorano direttamente il plesso venoso emorroidario che va quindi incontro gradualmente a ostruzione. Le arterie da chiudere vengono individuate in fase intraoperatoria con una sonda Doppler, specifica per questo tipo di tecnica.\nTerapia fotodinamica contro alcuni tumori.\nIl laser viene utilizzato come tecnica non invasiva per la completa rimozione di tumori allo stadio iniziale. Nei tessuti viene iniettato una sostanza fotosensibile con un assorbimento selettivo nei tessuti malati. Al passaggio di un fascio di luce di una determinata lunghezza d'onda, il farmaco attiva una reazione che ha per protagonista l'ossigeno, ossida e distrugge le sole cellule malate. Il fatto eccezionale \u00e8 che il farmaco agisce selettivamente e le cellule sane non vengono intaccate, come purtroppo avviene durante un'asportazione chirurgica. Per tumori pi\u00f9 estesi, serve a circoscrivere la metastasi, ma non guarisce la malattia.\nFototerapia.\nParticolari laser argon cloruro eccimeri emettono nella banda dei 308\u00a0nm considerata ottimale per la fototerapia della psoriasi.\nAnalogo trattamento \u00e8 considerato efficace per la vitiligine.\nFisioterapia.\nIn fisioterapia sono diffusi laser con una irradianza tale da sviluppare un limitato calore sulla superficie corporea. Si tratta in genere di laser con emissione nell'infrarosso.\nIl \u00e8 un laser a stato solido che sfrutta un cristallo di ittrio e alluminio (YAG) drogato al neodimio (Nd:Y3Al5O12) ed emette normalmente a 1060\u00a0nm o 940\u00a0nm. Pu\u00f2 essere utilizzato anche il laser a CO2, che emette normalmente a 10600\u00a0nm. In fisioterapia sono possibili anche trattamenti laser a bassa potenza, cio\u00e8 che non sviluppano alcun effetto termico sensibile, di cosiddetta biostimolazione.\nImpiego militare.\nPremesse.\nL'utilizzo militare delle tecnologie laser ha avuto immediata applicazione in sistemi di puntamento, telemetria e accecamento. Nel 1980, il IV Protocollo della Convenzione delle Nazioni Unite su certe armi convenzionali, proibisce espressamente armi laser destinate all'accecamento dell'uomo. Nonostante sia entrato in forza il 30 luglio 1998, non ne vengono specificate le sanzioni per la sua violazione, e a marzo 2016 vi hanno aderito 106 nazioni. Il IV Protocollo non contempla il rischio di accecamento di umani che utilizzano strumenti di visione e l'accecamento di sistemi di visione elettronica.\nLe ricerche sulla possibilit\u00e0 di danneggiare con un raggio laser proiettili, missili o aerei hanno ricevuto ingenti fondi, ma i risultati ottenuti hanno mostrato specifiche limitazioni della tecnologia. Nebbia, nuvole o tempeste di sabbia normalmente assorbono gran parte della potenza del raggio laser, inoltre dimensioni e peso del sistema d'arma per ottenere irradianze adeguate lo rendono poco maneggevole e anche difficilmente trasportabile. La potenza necessaria ad alimentare un sistema d'arma da 100 kW va oltre i 400 kW con conseguenti problematiche di raffreddamento. Un altro limite intrinseco delle armi laser di alta potenza consiste nella defocalizzazione indotta dal calore dell'aria attraversata; fenomeno chiamato \"thermal blooming\".\nAnni 2000.\nDagli anni 2000, le tecnologie laser hanno ricevuto spesso ingenti fondi, ma i risultati ottenuti sono sempre stati, almeno inizialmente, piuttosto modesti. I comandi militari hanno richiesto sistemi laser di elevata potenza (100 kW almeno) e maneggevoli, cio\u00e8 apparecchiature trasportabili su mezzi cingolati o su gomma. I ricercatori sono stati in grado di realizzare laser di notevole potenza (anche diversi megawatt) e laser portatili, ma non sono stati in grado di realizzare sistemi che riunissero entrambe le caratteristiche. Gi\u00e0 nel 2005, Il Pentagono aveva annunciato il progetto HELLADS (\"High Energy Liquid Laser Area Defense System\"): si trattava di un congegno in grado di combinare laser a stato solido e liquido, riducendo enormemente dimensioni e peso, cos\u00ec da permetterne il montaggio sugli aerei da caccia. L'arma era in grado di sprigionare una potenza di circa 1\u00a0kW, anche se per la fine dell'anno il DARPA aveva previsto di aumentare la potenza a pi\u00f9 di 15\u00a0kW. Nel giro di 2 anni al massimo quindi, l'USAF avrebbe dovuto avere a disposizione un'arma laser per aerei da poco pi\u00f9 di 1600 libbre (circa 750 kg).\nNel febbraio 2007 utilizzando un laser SSHCL (\"Solid State Heat Capacity Laser\") ricercatori statunitensi hanno dichiarato di aver raggiunto potenze di 67\u00a0kW con un dispositivo trasportabile. L'arma era in grado di sparare 200 volte al secondo un raggio di luce la cui lunghezza d'onda sarebbe stata di un micron, anche se si stava studiando la possibilit\u00e0 di sparare raggi con continuit\u00e0 verso un obiettivo da distruggere. I ricercatori sostennero inoltre che, dai 6 agli 8 mesi a quella parte, avrebbero potuto produrre un congegno in grado di sprigionare i tanto richiesti 100\u00a0kW. Sistemi come questi, sprigionano una grande potenza che pu\u00f2 essere erogata continuamente per 2 minuti, al massimo, e richiedono 20 minuti per ricaricarsi.\nIl 18 marzo del 2009 la Northrop Grumman Corporation afferm\u00f2 che i suoi ingegneri avevano costruito e testato con successo a Redondo Beach un laser trasportabile capace di raggiungere potenze sopra i 105\u00a0kW.\nTuttavia armi laser in grado di distruggere o danneggiare un obiettivo in combattimento, di cui si \u00e8 molto discusso negli anni 2000, nell'ambito della strategia del surclassamento tecnologico, sono stati abbandonati; anche il sistema Tactical High Energy Laser sviluppato congiuntamente da Stati Uniti d'America e Israele per intercettare proiettili di artiglieria o razzi \u00e8 stato abbandonato nel 2006, nonostante la relativa efficacia contro razzi Katyusha o Qassam.\nAnni 2010.\nNel novembre 2014, la United States Navy effettu\u00f2 il primo montaggio e sperimentazione di un suo cannone laser. L'arma, denominata \"LaWS\", con la potenza di 30\u00a0kW, \u00e8 in grado di danneggiare elicotteri, droni e piccole imbarcazioni, ma anche di far detonare materiale esplosivo e accecare i sistemi di puntamento dei bombardieri e delle navi nemiche. Il suo costo unitario era di circa 28 milioni di dollari ma il costo del singolo colpo laser \u00e8 molto inferiore a quello di altri sistemi di intercettazione. Integrandole con altri sistemi d'arma, che non hanno le stesse limitazioni meteorologiche, si pensa che le armi laser di alta potenza avranno nei prossimi anni un importante sviluppo e non solo negli Stati Uniti d'America.\nContemporaneamente alla United States Navy, varie industrie come la Northrop, Raytheon Company e la Lockheed Martin hanno incominciato nei primi mesi del 2014 a produrre cannoni laser, con potenze e prestazioni sempre superiori. Nel giro di un anno, nel marzo 2015 la Lockheed afferm\u00f2 che \"Athena\", nome dell'arma, era in grado, pur con poco pi\u00f9 di 30\u00a0kW di potenza, di perforare e sciogliere come burro la lastra del cofano di un pick-up da quasi un miglio di distanza, ovvero circa 1,6 km.\nAltri utilizzi.\nIl laser viene utilizzato nella tecnica in una gran variet\u00e0 di apparecchiature: nelle telecomunicazioni e nelle reti di computer viene utilizzato per trasferire enormi quantit\u00e0 di dati attraverso le fibre ottiche nelle rispettive comunicazioni ottiche. Viene utilizzato come elemento di lettura nei player di CD e DVD e per la scrittura nei masterizzatori. \u00c8 inoltre alla base di visioni di ologrammi nell'ambito della tecnica di foto 3D detta olografia.\nIn ambito industriale il laser viene utilizzato per tagliare o saldare lamiere in metallo anche di elevati spessori. Nel settore del packaging \u00e8 utilizzato (generalmente in abbinamento a una testa galvanometrica) per marcare date di scadenza, codici a barre e altre informazioni o per realizzare tagli e incisioni. In metrologia grazie ai laser si possono effettuare delle misure di estrema precisione nel campo che va dai micron alle decine di metri. In campo edile vengono utilizzate sempre pi\u00f9 spesso livelle laser. Si realizzano puntatori per sistemi d'arma, o pi\u00f9 pacificamente, come indicatori per conferenzieri. Enormi laser permetteranno forse in un prossimo futuro di ottenere reattori nucleari a fusione efficienti. Lo SLAC-National Accelerator Laboratory presso l'Universit\u00e0 di Stanford ha realizzato il pi\u00f9 potente laser a raggi X al mondo, e i risultati sono stati pubblicati sulla rivista \"Nature\" a gennaio 2012.\nIl laser viene utilizzato anche per manipolare la materia a livello atomico. Il laser pu\u00f2 essere utilizzato per saldare, dividere o forare elementi a livelli atomici, inoltre viene spesso utilizzato per raffreddare i composti a temperature prossime allo zero assoluto (qualche milionesimo di kelvin). Il raffreddamento si ottiene illuminando la materia con i fotoni, sotto opportune condizioni gli atomi assorbono il fotone e ne emettono uno a energia superiore perdendo di conseguenza energia. Si sta studiando la possibilit\u00e0 di utilizzare queste tecniche per raffreddare i semiconduttori.\nIl laser pu\u00f2 essere infine utilizzato nel mondo dello spettacolo per realizzare show, far comparire scritte o figure, animazioni. Un utilizzo che si presta a utilizzi in spazi interni, e soprattutto esterni (come nello spettacolo serale di fronte all'area tematica della valle dei re a Gardaland). Basti pensare che il pi\u00f9 importante show italiano si \u00e8 svolto il 10 marzo 2006 nello stadio Olimpico di Torino in occasione della Cerimonia di apertura dei IX Giochi Paralimpici invernali.\nTaglio laser.\nIl laser pu\u00f2 tagliare i materiali in base a tre principi diversi: per vaporizzazione, per fusione o per combustione. In tutti e tre i casi, il processo di taglio si innesca e si mantiene grazie all'energia che il raggio laser pu\u00f2 concentrare in un punto molto piccolo. A seconda del tipo di laser, del tipo di materiale e delle potenze in gioco pu\u00f2 prevalere l'uno o l'altro meccanismo.\nVaporizzazione e taglio laser.\n, laser ad argon, laser Q-switch e in generale tutti i laser che funzionano a impulsi: taglio di metalli di piccolo spessore, taglio di plastica e materiali non ferrosi, marcatura, incisione, laser medicali. Ogni impulso scalda istantaneamente il materiale oltre il punto di vaporizzazione, asportandone un piccolo strato (si hanno centinaia o migliaia di impulsi al secondo). Il materiale intorno alla zona di taglio viene riscaldato molto poco. Un discorso a parte vale per i trapani laser per dentisti: questi usano una lunghezza d'onda che viene facilmente assorbita dalle molecole d'acqua. L'acqua presente nei tessuti o sulla superficie del dente assorbe l'energia dell'impulso laser e vaporizza istantaneamente, provocando una serie di microesplosioni che erodono smalto e dentina in modo pi\u00f9 sicuro, pi\u00f9 preciso, meno traumatico e doloroso di un trapano meccanico.\nFusione.\nLaser CO2 a onda continua di grande potenza, taglio di metalli di grande spessore. Il laser viene usato per portare a fusione un piccolo punto del metallo; il metallo fuso viene soffiato.\nCombustione.\nLaser CO2 a bassa potenza, bisturi laser. I laser a infrarossi a onda continua in uso in medicina tagliano per combustione: il raggio scalda il tessuto fino a far evaporare l'acqua contenuta in esso, e poi provoca la combustione del tessuto secco, che viene distrutto. La combustione del materiale asportato \u00e8 spesso presente anche nei processi di taglio per fusione, dove pu\u00f2 fornire un notevole contributo energetico. Questo tipo di taglio viene usato per fermare forti emorragie, poich\u00e9 il laser a infrarossi causa la cauterizzazione della ferita.\nSegnali di S.O.S..\nI laser possono essere usati per la segnalazione di una emergenza, puntando il puntatore in cielo e usando un fascio a intermittenza.\nSettore automobilistico.\nNel 2014 il laser entra a far parte dei vari sistemi di illuminazione utilizzati sulle automobili (alogeno, xeno, LED). Questi fari possono illuminare fino a 600 metri di distanza con un consumo di soli circa 10 watt, garantendo una visibilit\u00e0 ottimale della strada fino a 250 km/h. L'Audi e la BMW sono le prime case automobilistiche ad usare questo sistema. Inizialmente montato sulla vettura da competizione Audi R8 e-tron Quattro Laserlight del team Audi nel campionato Endurance, venne successivamente utilizzato sulla prima vettura di serie Audi R8 stradale. La BMW inizi\u00f2 con i fari al laser sulla BMW i8 stradale, autovettura ad alimentazione ibrida della casa bavarese."}
{"id": "1709360", "revid": "287204", "url": "https://it.wikipedia.org/wiki?curid=1709360", "title": "John Roddam Spencer Stanhope", "text": "Biografia.\nDi nobile famiglia, nacque nel palazzo di Cannon Hall, nello Yorkshire, e studi\u00f2 presso le prestigiose scuole di Eton e Oxford.\nContro il parere dei genitori intraprese la carriera artistica: nel 1850 inizi\u00f2 a Londra il suo apprendistato presso il pittore simbolista George Frederic Watts, ma se ne distacc\u00f2 presto dopo essere entrato in contatto con i preraffaelliti Dante Gabriel Rossetti e Edward Burne-Jones, del quale fu uno dei maggiori seguaci.\nRealizz\u00f2 numerose opere, principalmente a soggetto allegorico e mitologico, ponendo grande cura nella rappresentazione dei paesaggi di sfondo.\nAffetto da asma, nel 1880 si stabil\u00ec in Italia: mor\u00ec nel 1908 in Villa Nutti, sulla collina di Bellosguardo, presso Firenze. Anche sua nipote Evelyn De Morgan fu un'affermata pittrice."}
{"id": "1709368", "revid": "767487", "url": "https://it.wikipedia.org/wiki?curid=1709368", "title": "Hemicentetes semispinosus", "text": "Il tenrec striato di pianura (\"Hemicentetes semispinosus\") \u00e8 una specie di tenrec endemica del Madagascar, dove abita le zone ricoperte di foresta pluviale.\nDimensioni e aspetto.\nRaggiunge i 20\u00a0cm di lunghezza ed un peso di 280 g.\nHa una grande testa con un muso appuntito, zampe corte e sottili e un corpo tozzo con coda assente.\nIl pelo \u00e8 nero sul corpo e sulla parte esterna delle zampe: una banda gialla percorre la schiena dal muso al posteriore. Anche il ventre ed il collare irsuto attorno alla nuca sono gialli.\nSul dorso sono presenti delle file di radi aculei biancastri, ruvidi al tatto: anche il pelo del collare \u00e8 assai ispido, dando all'animale un aspetto generale \"unto\" e disordinato.\nDieta e abitudini.\nIl tenrec striato di pianura \u00e8 un animale gregario che si muove in gruppi di 15 o pi\u00f9 animali nel sottobosco, grufolando alla ricerca di lombrichi e larve d'insetto di cui nutrirsi."}
{"id": "1709370", "revid": "287204", "url": "https://it.wikipedia.org/wiki?curid=1709370", "title": "Patrick van de Waarsenburg", "text": "Carriera.\nPer quanto riguarda le gare del motomondiale ha usufruito per due anni di seguito di una wild card per partecipare al Gran Premio motociclistico d'Olanda.\nSia nel motomondiale 2006 che in quello del 2007 vi ha preso parte nella classe 125 guidando una Honda; in entrambe le occasioni non ha guadagnato punti validi per la classifica iridata."}
{"id": "1709371", "revid": "289247", "url": "https://it.wikipedia.org/wiki?curid=1709371", "title": "Kotayk'", "text": ""}
{"id": "1709374", "revid": "767487", "url": "https://it.wikipedia.org/wiki?curid=1709374", "title": "Luigi Milano", "text": " \nCarriera.\nClub.\nAlessandria e Lazio.\nCresciuto nell', con cui gioc\u00f2 la finale di Coppa Italia a Genova dell'11 giugno 1936 persa contro il per 5-1, si trasfer\u00ec alla nel 1936, societ\u00e0 che, dopo aver preso Piola dalla Pro Vercelli, era in procinto di allestire una squadra che puntasse allo scudetto, offrendo quindi alla squadra grigia la considerevole cifra per l'epoca di 400.000 lire per lui ed i compagni di squadra Busani e Riccardi: i dirigenti grigi accettarono, ma la squadra non fu pi\u00f9 all'altezza delle aspettative e croll\u00f2 per la prima volta in Serie B al termine del campionato 1936-37. Con la maglia dei capitolini debutt\u00f2 il 13 settembre 1936 nella vittoria casalinga della prima giornata del campionato contro il Milan per 3-0, in una stagione che vedr\u00e0 i capitolini arrivare al secondo posto in classifica finale, a solo tre punti dal vincitore. Gli anni successivi furono meno positivi per i biancoazzurri, un ottavo posto nel campionato seguente durante il quale segna il gol del pareggio finale per 1-1 nella sfida in casa contro la del 6 marzo 1938, un nono nella stagione 1938-1939 e, nel suo ultimo anno con il club, il quarto posto, in una stagione coronata dalla vittoria nel derby della capitale, giocato con quattro calciatori della squadra riserve e privo di Silvio Piola il 26 maggio 1940. Nei suoi primi anni nella capitale gioc\u00f2 sempre da titolare, saltando poche partite.\nNapoli, Roma e Cesena.\nPass\u00f2 al nel 1940, con cui esord\u00ec a Milano il 6 ottobre 1940 nella sconfitta dei campani contro il o per 4-0; in questa stagione, conclusa dalla squadra all'ottavo posto, segn\u00f2 una sola rete, nel pareggio casalingo del 27 ottobre 1940 contro la per 2-2 e disput\u00f2 tutte le partite. L'anno successivo fu quello della prima retrocessione dei campani in Serie B, con un piazzamento al quindicesimo posto; Milano salt\u00f2 la sola gara del 22 marzo 1942 contro il in una stagione dove figur\u00f2 tra i titolari delle vittorie casalinghe contro il o per 2-1 (il 2 novembre 1941) e contro la per 4-1 del 7 giugno 1942, nonch\u00e9 di due pareggi casalinghi contro il che sarebbe poi giunto al secondo posto in classifica (il 30 novembre 1941, gara terminata 0-0) e contro la Roma che avrebbe vinto quell'anno lo scudetto, nella partita del 15 febbraio 1942 conclusasi 1-1. Scese quindi in Serie B con i partenopei per il campionato 1942-1943, con la squadra che sfior\u00f2 la promozione piazzandosi al terzo posto e lo vide segnare il 7 marzo 1943 nella vittoria casalinga contro la Pro Patria per 3-0 e saltare la sola prima gara della stagione, il 7 ottobre 1942 contro il Ritorn\u00f2 a giocare per i partenopei nella stagione 1945-1946, dove per\u00f2 scese in campo solo nella vittoria casalinga per 3-0 del 30 maggio 1946 contro il Pro Livorno. Pass\u00f2 quindi per una stagione alla Roma, per tornare a Napoli e giocarvi una sola partita per poi chiudere la carriera a Cesena in qualit\u00e0 di giocatore-allenatore.\nNazionale.\nGioc\u00f2 quattro partite con la Nazionale B, siglando una rete, nella sua gara d'esordio a Novara del 5 aprile 1936, quando su passaggio di Umberto Busani apr\u00ec le marcature nella vittoria per 2-0 contro la Svizzera."}
{"id": "1709383", "revid": "287204", "url": "https://it.wikipedia.org/wiki?curid=1709383", "title": "Anfibolite", "text": "Lanfibolite \u00e8 una roccia metamorfica regionale di facies anfibolitica a chimismo basico. \u00c8 caratterizzata dall'associazione dell'anfibolo orneblenda con un plagioclasio a contenuto variabile di calcio. Il quarzo pu\u00f2 essere presente ma in quantit\u00e0 subordinate o come accessorio. Altri minerali accessori presenti possono essere clinopirosseni, granato, epidoti, biotite, titanite e scapolite. Pu\u00f2 essere foliata, o lineata (per isorientazione degli assi maggiori degli anfiboli) o entrambe le cose, ma non mancano anfiboliti a struttura isotropa, non foliate. Il colore \u00e8 verde scuro, verde-bruno scuro o nero.\nCaratteri mineralogici e variet\u00e0.\nFin da quando il termine \"anfibolite\" fu coniato da Brongniart nel 1813, \u00e8 l'associazione dell'orneblenda con il plagioclasio a caratterizzare queste rocce. Ma nel tempo \u00e8 cambiata pi\u00f9 volte, nella definizione di questo litotipo, l'importanza del rapporto percentuale tra questi due minerali e della presenza o assenza del quarzo e di altri minerali accessori. Furono coniati termini particolari anche per definire rocce di transizione tra le anfiboliti e le granuliti. Secondo le raccomandazioni della Sottocommissione sulla Sistematica delle Rocce Metamorfiche (SMCR) dell'International Union of Geological Sciences (IUGS), la definizione di anfibolite dovrebbe essere la seguente:\n\"L'anfibolite \u00e8 una roccia metamorfica gneissica o granofelsica, composta principalmente da anfibolo verde, bruno o nero e plagioclasio (inclusa l'albite), che insieme formano il 75% o pi\u00f9 del volume totale della roccia e dove ciascuno dei quali \u00e8 presente come costituente essenziale. L'anfibolo deve costituire il 50% o pi\u00f9 del totale dei minerali mafici e deve essere presente in una quantit\u00e0 pari almeno al 30% della roccia. \"\nL'anfibolo pu\u00f2 essere una Fe-orneblenda, una Mg-orneblenda o la tschermakite, ma possono essere presenti anche altri anfiboli, come la cummingtonite e l'antofillite. Il plagioclasio passa dall'oligoclasio alla labradorite con l'aumentare della temperatura.\nL'uso dei prefissi orto- e para- per indicare l'origine delle anfiboliti rispettivamente da protoliti magmatici o sedimentari basici \u00e8 accettato, sebbene sia spesso difficile risalire all'origine del protolito dalla semplice osservazione dei caratteri mineralogici. \nPer rocce con oltre il 90% di orneblenda, peraltro molto rare, la SMCR propone di usare il termine \"orneblendite\", che in precedenza era limitato a rocce ignee di analoga composizione. In alternativa vengono accettati i termini \"granofels ad orneblenda\" e \"gneiss orneblendico\". Se uno o pi\u00f9 accessori superano il 5% in volume della roccia, il loro nome viene aggiunto come prefisso (es. \"quarzo-anfibolite\", \"granato-anfibolite\"). Quando i minerali diversi da plagioclasio e anfibolo superano il 25% della roccia, si hanno i termini di transizione verso altri tipi di rocce (quarzo-feldspatiche e meta-carbonatiche).\nOrigine e ambiente di formazione.\nI protoliti delle anfiboliti sono essenzialmente le rocce ignee basiche (gabbro-basalto) ma anche, in alcuni casi, dolomie argillose e marne. La facies delle anfiboliti si colloca ad alte temperature (500 \u00b0C - 700 \u00b0C) e a medie pressioni (0.35 GPa - 0.85 GPa) e l'ambiente tipico per la formazione di queste rocce \u00e8 la base della crosta superiore della placca continentale sovrascorrente, in fase di subduzione, e di entrambe le placche a contatto in fase collisionale e postcollisionale.\nIl passaggio della roccia verso il basso dalla facies delle anfiboliti a quella delle granuliti \u00e8 indicata dalla comparsa dell'ortopirosseno. Il passaggio verso l'alto alla facies degli scisti verdi dall'associazione dell'epidoto con l'albite.\nDistribuzione.\nIn Italia le anfiboliti sono diffuse nelle Alpi centro-occidentali, nell'Appennino ligure, in Sardegna, in Calabria e nei Monti Peloritani (Sicilia).\nBibliografia.\nMichael Allaby - \"A dictionary of Earth Science - Third Edition\" - Oxford University Press (2008) - ISBN 978-0-19-921194-4"}
{"id": "1709385", "revid": "76963", "url": "https://it.wikipedia.org/wiki?curid=1709385", "title": "Ryne Sanborn", "text": "Il suo ruolo pi\u00f9 importante \u00e8 stato quello di Jason Cross in \"High School Musical\", \"High School Musical 2\" e \"High School Musical 3\". Attualmente vive a Taylorsville nello Utah e recentemente si \u00e8 anche diplomato alla Taylorville High School nel 2007. Gioca nella squadra di hockey su ghiaccio della sua citt\u00e0.\nRyne inoltre prender\u00e0 parte alle riprese del nuovo film \"The Adventures of Food Boy\", che \u00e8 in fase di post produzione e dovrebbe uscire alla fine del 2008."}
{"id": "1709386", "revid": "287204", "url": "https://it.wikipedia.org/wiki?curid=1709386", "title": "Hemicentetes nigriceps", "text": "Il tenrec striato di montagna (\"Hemicentetes nigriceps\") \u00e8 una specie di tenrec endemica del Madagascar, dove abita le zone ricoperte di foresta pluviale nelle aree montuose centrali.\nUn tempo veniva classificato come sottospecie di \"Hemicentetes semispinosus\", dal quale si differenzia per il colore tendente al bianco anzich\u00e9 al giallo e le dimensioni leggermente minori.\nVive in gruppi formati da uno o una coppia di adulti e un numero variabile di giovani individui; setaccia il sottobosco con il lungo muso alla ricerca di lombrichi e larve d'insetto, che costituiscono il suo cibo. \u00c8 attivo soprattutto nelle ore notturne.\nSe disturbato o eccitato, rizza i peli del dorso e il collare attorno alla nuca ed emette suoni simili a degli squittii."}
{"id": "1709389", "revid": "1305772", "url": "https://it.wikipedia.org/wiki?curid=1709389", "title": "Margherita di Savoia (disambigua)", "text": ""}
{"id": "1709390", "revid": "92723", "url": "https://it.wikipedia.org/wiki?curid=1709390", "title": "Samsung serie Q1", "text": "Con il termine Q1 Samsung indica la propria linea di dispositivi miniportatili ed ultraportatili (meglio noti come UMPC).\nAlla serie Q1 appartengono in realt\u00e0 diversi modelli presentati a partire dagli inizi del 2007 e l'ultimo in ordine di tempo \u00e8 rappresentato dal modello \"Q1 Ultra\" presentato nei primi mesi del 2008.\nQ1.\nCaratteristiche tecniche.\nIl primo esemplare della serie Q1 \u00e8 stato anche uno dei primi sistemi UMPC ispirati al progetto Microsoft Origami presentato nel 2006. Esso poteva essere avviato attraverso due sistemi operativi differenti, il classico Windows XP, oppure la particolare versione Windows XP Embedded che, installata in una partizione dedicata, forniva rapido accesso ad AVStation Now, un lettore multimediale in grado di riprodurre musica, foto e video, senza per\u00f2 fornire la classica interfaccia di Windows; la presenza di questo doppio sistema operativo \u00e8 stata una prerogativa solo di questo primo modello.\nDi seguito viene riportato un elenco della caratteristiche tecniche del primo modello:\nIl primo Q1 veniva equipaggiato con il processore Intel pi\u00f9 efficiente fino a quel momento, vale a dire una particolare versione del Celeron M (basato su core Dothan-1024) a bassissimo voltaggio e funzionante a 900\u00a0MHz. Le prestazioni non erano ovviamente al top, ma era necessario per poter contenere il pi\u00f9 possibile i consumi e salvaguardare quindi la durata della batteria, che si aggirava sulle 3 ore circa.\nAlcuni test indipendenti dimostrarono anche che lo slot per la memoria CompactFlash integrato nel prodotto era molto pi\u00f9 lento di un analogo lettore collegato via USB al dispositivo e, forse a causa di tale lacuna, le versioni successive non offriranno pi\u00f9 tale tipo di supporto di memoria.\nVarianti del primo Q1.\nQ1 SSD.\nPochi mesi dopo la presentazione del primo Q1, venne presentata anche una variante denominata \"Q1 SSD\", in cui l'unica differenza era rappresentata dalla sostituzione del tradizionale hard disk da 40 GB con un disco SSD (Solid State Disk) da 32 GB prodotto dalla stessa Samsung. Lo scopo non era quello di aumentare le prestazioni velocistiche ma quello di diminuire il consumo di energia e di aumentare la robustezza dell'intero dispositivo che diventava molto pi\u00f9 tollerante agli urti data l'assenza di parti mobili. L'utilizzo di tale tipo di disco per\u00f2 fece quasi raddoppiare il prezzo rispetto al Q1 standard.\nQ1P.\nDel primo esponente della serie Q1 venne presentata anche un'ulteriore variante potenziata denominata \"Q1P\". La maggior parte delle specifiche hardware rimaneva identica, ma era disponibile un processore pi\u00f9 potente, vale a dire un Pentium M Dothan (in particolare il modello 723 ULV funzionante a 1\u00a0GHz) che, tra le altre cose, portava con s\u00e9 la tecnologia di risparmio energetico SpeedStep. Era inoltre possibile acquistare una batteria a 6 celle per duplicare l'autonomia, ed era preinstallato il sistema operativo Windows Vista.\nDi seguito viene riportato un elenco della caratteristiche tecniche specifiche del modello \"Q1P\" e che lo differenziavano dal primo \"Q1\":\nQ1b.\nLa seconda generazione degli UMPC della serie Q1 venne chiamata \"Q1b\", e portava con s\u00e9 un aumento dell'autonomia generale della batteria, unita ad un contestuale aumento della luminosit\u00e0 dello schermo di circa il 30% rispetto al predecessore, grazie anche alla retroilluminazione a LED.\nVennero eliminate la porta di rete LAN e lo slot per la memoria CompactFlash, mentre la sezion audio vide la riduzione ad un unico altoparlante monofonico e un solo microfono; si tratta di scelte tecniche probabilmente dettate dalla volont\u00e0 di contenere il pi\u00f9 possibile i costi produttivi e aumentare l'autonomia di funzionamento.\nDi seguito viene riportato un elenco della caratteristiche tecniche del modello \"Q1b\":\nIl processore era diventato un Via C7-M da 1\u00a0GHz, dalle prestazioni paragonabili al Celeron M ULV utilizzato nel modello precedente, mentre il sistema operativo a disposizione ora \u00e8 solo Windows XP tradizionale. Per compensare l'assenza della scheda di rete LAN, il supporto al Bluetooth venne portato alla versione 2.0, mentre vennero resi disponibile opzionalmente anche 2 moduli necessari al collegamento wireless agli standard WiBro e HSDPA.\nQ1 Ultra.\nCaratteristiche tecniche.\nNella nuova versione \"Ultra\" il mouse \u00e8 stato sostituito da un piccolo joystick ultrapiatto e da 2 pulsanti ai lati dello schermo, dove \u00e8 stata posizionata anche una nuova tastiera integrata divisa in due parti (una per lato). Dato che comunque l'utilizzo di una tastiera integrata si rivela spesso scomodo, nella confezione viene inclusa anche un'ulteriore tastiera USB di dimensioni maggiori.\nDi seguito viene riportato un elenco della caratteristiche tecniche del modello \"Ultra\":\nLa CPU \u00e8 il modello \"A110\", prodotto da Intel, e basato sul core Stealey funzionante a 800\u00a0MHz e pensato quindi per mantenere il pi\u00f9 possibile bassi i consumi, sebbene a scapito delle prestazioni generali, specialmente con applicazioni pesanti. In effetti l'abito di utilizzo tipico di questi dispositivi \u00e8 quello delle applicazioni di tipo Office e quindi non troppo esose in termini di potenza richiesta.\nIl chipset \u00e8 invece una variante dell'i945 Lakeport (che nella particolare versione dedicata agli UMPC \u00e8 conosciuta con il nome in codice di Little River) abbinata al southbridge ICH7 e al sottosistema video GMA 950 funzionante a 400\u00a0MHz e in grado di sfruttare fino a 128 MB di memoria di sistema che per\u00f2 \u00e8 limitata ad 1 GB di DDR2 e si tratta quindi di un quantitativo un po' scarso per un corretto funzionamento con il sistema operativo Windows Vista (la stessa Microsoft consiglia 2 GB di memoria per un funzionamento fluido).\nOltre al ridotto quantitativo di memoria RAM, anche la capienza dell'hard disk lascia un po' delusi, essendo limitata a soli 60 GB; basti pensare che gi\u00e0 dal 2007 sono in commercio alcune versioni del lettore iPod, sviluppato da Apple dotate di hard disk da 80 e 120 GB.\nPiattaforma \"McCaslin\" per il Q1 Ultra.\nL'utilizzo del processore A110 Stealey e del chipset Little River evidenzia il fatto che la versione \"Ultra\" della serie Q1 \u00e8 basata sulla seconda generazione di piattaforme Intel pensate per i sistemi UMPC, e conosciuta con il nome di McCaslin (arrivata sul mercato con il nome di Intel Ultra Mobile Platform 2007)."}
{"id": "1709400", "revid": "671029", "url": "https://it.wikipedia.org/wiki?curid=1709400", "title": "Enghien", "text": "Enghien (in neerlandese \"Edingen\", in vallone \"Ingu\u00ee\") \u00e8 una citt\u00e0 belga di circa 13.000 abitanti, nella provincia vallona dell'Hainaut. Fa parte dei comuni a facilitazione linguistica."}
{"id": "1709401", "revid": "10873", "url": "https://it.wikipedia.org/wiki?curid=1709401", "title": "Samsung Q1", "text": ""}
{"id": "1709408", "revid": "88740", "url": "https://it.wikipedia.org/wiki?curid=1709408", "title": "Antonio Asturi", "text": "Artista autodidatta, dopo una breve esperienza futurista che defin\u00ec come una \"sbandata\", rest\u00f2 fedele alla pittura figurativa, profondamente influenzato dalla personalit\u00e0 del maestro napoletano Antonio Mancini.\nAntonio Mancini pos\u00f2 per lui nel 1930 poco prima della sua morte e rest\u00f2 talmente entusiasta che controfirm\u00f2 il ritratto: \"Evviva chi l'ha fatto\".\nElegante ritrattista, raffigur\u00f2 anche Vincenzo Migliaro, che controfirm\u00f2 il suo ritratto con un \"Lusingato!\" cos\u00ec come il filosofo Benedetto Croce, Salvador Dal\u00ed, Filippo Marinetti, James Ensor, Arturo Tosi, Giorgio De Chirico, Luigi Einaudi, Arturo Toscanini, Giovanni Papini.\nOltre agli oli, utilizz\u00f2 anche tempera, china e sanguigna. Tra i temi preferiti oltre ai ritratti, ricorre quello della maternit\u00e0. Nel primo periodo di produzione fino alla fine degli anni '50 utilizza prevalentemente la tecnica ad olio su tela o cartone incidendo la firma nel colore. Il successo di pubblico e critica lo port\u00f2 ad aumentare la sua produzione passando alla tecnica a tempera, che gli consentiva di creare pi\u00f9 velocemente. In un'intervista rifer\u00ec di aver creato quasi diecimila opere. Maestro molto prolifico, produsse migliaia di opere spesso su materiali di recupero, biglietti ferroviari, e copertine di riviste. Famosissima in tutto il mondo la tematica della carrozzella un soggetto molto richiesto anche all'estero.\nIl 20 Maggio del 2016 il Comune di Vico Equense gli ha intitolato il MAAAM (Museo Aperto Antonio Asturi) musei di citt\u00e0. CATALOGO ragionato a 30 anni dalla morte Antonio Asturi il pittore della luce De Rosa Editore. \nAlcune sue opere sono custodite all'interno del palazzo episcopale."}
{"id": "1709409", "revid": "124123", "url": "https://it.wikipedia.org/wiki?curid=1709409", "title": "Roger Garrison", "text": "Garrison ottenne la laurea in Elettrotecnica nel 1967 all \"Missouri University of Science and Technology\". Successivamente ottenne il master in economia alla \"University of Missouri\" (1974) e infine, nel 1981, ottenne il Ph.D. all'Universit\u00e0 della Virginia. La sua pubblicazione pi\u00f9 famosa si intitola \"Time and Money\" ed \u00e8 una profonda e accurata critica alle teorie keynesiane.\nRoger Garrison tiene conferenze in molte parti del mondo, tra le quali la London School of Economics and Political Science."}
{"id": "1709412", "revid": "110157", "url": "https://it.wikipedia.org/wiki?curid=1709412", "title": "Rebecca, la prima moglie (miniserie televisiva)", "text": "Rebecca, la prima moglie \u00e8 una miniserie televisiva del 2008 diretta Riccardo Milani. La storia \u00e8 liberamente ispirata all'omonimo romanzo del 1938 di Daphne du Maurier.\nTrama.\nNel 1940 circa a Montecarlo, la giovane Jennifer, che fa la dama di compagnia, conosce un nobile inglese, Maxim de Winter. L'uomo, da poco vedovo e tentato dal suicidio per il dolore di aver perduto la moglie Rebecca, ritrova accanto a lei la pace e la sposa.\nDopo un bellissimo viaggio di nozze i due arrivano al maniero di Manderley, da molti secoli residenza dei de Winter. L\u00ec la novella signora de Winter si scontra con il mito di Rebecca, che tutti ricordano come una splendida donna immensamente adorata dal marito. Gli sbalzi d'umore di Max e la fosca presenza della signora Danvers, la governante che vive nel rimpianto della morta, non fanno che aumentare il disagio di Jennifer che approfitta dell'assenza del marito per entrare nelle stanze che erano state di Rebecca e che la governante mantiene in perfetto stato. Dopo un'accesa contrapposizione con la Danvers, la giovane corre via da quelle camere colme di segreti, rotola per l'ampia scala del castello e perde conoscenza. Tutti hanno timore per la sua vita.\nIl marito ritorna da Londra e Jennifer, rinfrancata dalla sua presenza, si riprende, senza per\u00f2 confessargli del furioso litigio con la Danvers. Tra le due donne niente rimarr\u00e0 come prima, ma Jennifer, sciaguratamente, non si accorge della trappola che la Danvers medita a danno del suo matrimonio e del suo amore per Max. Inconsapevole, Jennifer entra nella sala delle feste di Manderley durante un ballo in maschera, indossando lo stesso abito (suggeritole dalla Danvers) indossato da Rebecca poco prima di perire in mare durante una tempesta. Max si allontana dalla sala e gli invitati lasciano in silenzio Manderley. Jennifer \u00e8 distrutta, ma affronta con forza la Danvers che le si oppone con astio, fino a condurla sull'orlo di una ringhiera per buttarla gi\u00f9. Jennifer sta per cadere quando il suono della sirena d'allarme si diffonde dalla baia.\nUn naufragio chiama tutta Manderley al soccorso. Jennifer segue Max, tra i primi a giungere sul luogo del naufragio, lo stesso tratto di costa nel quale Rebecca perse la vita. Ma quella sera viene ritrovato il panfilo su cui Rebecca scomparve in mare. Max racconta alla moglie che Rebecca gli era infedele e che mor\u00ec incidentalmente durante una lite, costringendolo a simulare l'affondamento. Ora le prove sono contro di lui e Jack Favell, cugino e amante di Rebecca, cerca di farlo accusare. I de Winter affrontano uniti le avversit\u00e0 e quando una rivelazione finale (Rebecca, alla quale restavano solo due mesi di vita a causa di un cancro, aveva detto al medico che l'aveva visitata che non si sarebbe lasciata deperire dalla malattia) libera Max da ogni sospetto, alla Danvers non resta che un'ultima, disperata follia, e si d\u00e0 la morte incendiando il castello."}
{"id": "1709413", "revid": "62004", "url": "https://it.wikipedia.org/wiki?curid=1709413", "title": "Amancio Amaro", "text": ""}
{"id": "1709414", "revid": "76963", "url": "https://it.wikipedia.org/wiki?curid=1709414", "title": "Kaycee Stroh", "text": "Carriera.\nKaycee \u00e8 apparsa in \"High School Musical\" e \"High School Musical 2\" come una ragazza di nome Martha Cox, a cui piace il mondo della danza. Non solo, la ragazza ha anche partecipato nella serie televisiva \"Zack e Cody al Grand Hotel\" nei panni di Leslie, una ragazza che giocava nella stessa squadra dei personaggi principali della serie, London e Maddie.\n\u00c8 anche stata accreditata come ospite speciale per la rivista di \"Tiger Beat\" magazine.\nStroh ha ripreso il suo ruolo che l'ha resa famosa nel film \", pubblicato nel 2008. Si \u00e8 sposata con Ben Higginson."}
{"id": "1709418", "revid": "1305772", "url": "https://it.wikipedia.org/wiki?curid=1709418", "title": "Harlequin", "text": "Harlequin (Arlecchino) o Harlequins possono riferirsi a:"}
{"id": "1709419", "revid": "941701", "url": "https://it.wikipedia.org/wiki?curid=1709419", "title": "Numerazione dei ruoli nel rugby a 15", "text": "In una squadra di rugby a 15 i giocatori schierati fin dall'inizio sono numerati da 1 a 15, ed i rimpiazzi da 16 a 23. A differenza di altri sport come ad esempio il calcio, nel quale il numero non identifica necessariamente il ruolo, nel rugby XV esiste una pi\u00f9 stretta corrispondenza tra numero di gara e posizione in campo, per via della necessit\u00e0 di individuare subito alcuni ruoli che competono solo a giocatori specialisti (come ad esempio i piloni e i tallonatori).\nIn passato alcuni club storici inglesi, come ad esempio il Leicester e il Bristol, non usavano il sistema numerico, ma quello letterale, seguendo l'ordine alfabetico crescente al posto dei numeri da 1 a 15, con opportune varianti (per esempio la numerazione del Bristol partiva dai tre quarti, mentre quella del Leicester dagli avanti). Singolare il caso del Bath che, invece, verosimilmente per ragioni scaramantiche, non usava il numero 13. Attualmente, comunque, i sistemi di numerazione delle squadre di Guinness Premiership sono uniformi e ogni squadra numera il XV titolare da 1 a 15, soprattutto per non ingenerare equivoci in coloro che si avvicinano alla fruizione della disciplina sportiva.\nLa numerazione segue per tutti l'ordine tipico, dal n\u00b0 1 (pilone sinistro) al n\u00b0 15 (estremo). Tale consuetudine esiste dagli anni cinquanta (laddove il rugby XIII mantiene la numerazione inversa, dai tre quarti agli avanti) ma non si pu\u00f2 sapere con esattezza.\nDi massima si tratta di una numerazione adottata in tutto il mondo. Piccole varianti possono esistere nel modo di numerare i compagni di reparto; per esempio, in Sudafrica o Argentina, le due terze linee ala (i flanker) hanno i numeri 6 e 7 invertiti; lo stesso dicasi per le due ali, i numeri 11 e 14."}
{"id": "1709421", "revid": "834", "url": "https://it.wikipedia.org/wiki?curid=1709421", "title": "Harlequins", "text": ""}
{"id": "1709423", "revid": "1656773", "url": "https://it.wikipedia.org/wiki?curid=1709423", "title": "Turgisio di Sanseverino", "text": "Biografia.\nLe prime notizie su Turgisio risalgono al 1045 circa, quando giunse in Italia come cavaliere con il fratello Angerio, capostipite dei Filangieri.\nPer il suo valore in battaglia, nel 1061 fu investito da Roberto il Guiscardo della contea di Rota, un centro popoloso gi\u00e0 appartenuto alla famiglia dei Principi longobardi di Salerno.\nTurgisio usurp\u00f2 altre terre e casali al principe longobardo Gisulfo ed a chiese ed abbazie. Nel settembre 1067, al Concilio di Melfi, per intervento del vescovo di Salerno, Alfano, venne scomunicato dal Papa Alessandro II, col quale poi si riconcili\u00f2 dopo un incontro a Capua.\nTurgisio nel 1077 fu confermato conte di Rota e investito dei nuovi possedimenti nella valle di Mercato San Severino, dove stabil\u00ec la sua dimora per cui tutti i suoi successori, dal nome del castello, assunsero il cognome dinastico \"de Sancto Severino\".\nNel 1081 Turgisio mor\u00ec e gli succedette nel feudo di Sanseverino il primogenito Ruggero, che spos\u00f2 la longobarda Sica, nipote di Guaimario IV di Salerno. Degli altri figli di Troisio, Silvano divenne signore di Apudmontem (Roccapiemonte), Troisio II del Cilento, di Montemiletto e di Bracigliano, mentre Diletta and\u00f2 sposa al milite Eremberto."}
{"id": "1709425", "revid": "59912", "url": "https://it.wikipedia.org/wiki?curid=1709425", "title": "Rigger", "text": "Il rigger \u00e8 un operaio arrampicatore che si occupa di manutenzione od allestimento di strutture quali alberi, tralicci, teatri, concerti, barche a vela.\nIl termine \u00e8 pi\u00f9 usato nella vela, dove il rigger si occupa dell'albero, o nello spettacolo, dove in questo caso il tecnico si occupa di appendere (in una struttura costruita per l'occasione oppure in un teatro o palazzetto) i motori elettrici che eleveranno le americane. Il compito richiede lavoro in quota tramite corde di sicurezza e la conoscenza di prove di carico delle varie strutture su cui verr\u00e0 appeso materiale audio e illuminotecnico."}
{"id": "1709430", "revid": "198277", "url": "https://it.wikipedia.org/wiki?curid=1709430", "title": "Angelo Mangiante", "text": "Carriera.\nTennista.\nDa tennista ha raggiunto la posizione numero 708 della classifica mondiale ATP in singolare, stabilizzandosi inoltre alla posizione 732 della classifica mondiale di doppio fino all'et\u00e0 di 22 anni. Ha giocato tornei internazionali in Spagna, Israele, Ungheria, Bulgaria e nell'ex Jugoslavia. \nSuccessivamente, ha conseguito la qualifica di Maestro Federale e di International Coach, allenando nel circuito l'allora numero 3 della classifica mondiale, la sudafricana Amanda Coetzer.\nGiornalista.\nIntraprende la carriera giornalistica collaborando con le riviste specializzate \"\"Tennis Oggi\", \"Match-ball\" e \"Tennis Italiano\"\" e successivamente con i quotidiani \"Il Messaggero\" e il \"Corriere dello Sport\", seguendo le quattro prove del Grande Slam da Melbourne, Parigi, Londra e New York. Ha iniziato l'esperienza televisiva nel 1998 con Eurosport, nella versione italiana, come telecronista dei pi\u00f9 prestigiosi tornei tennistici del circuito maschile ATP e femminile WTA, con una media di mille ore di telecronaca all'anno.\nNel 2001 passa a Stream TV, dove commenta come inviato sul posto i principali incontri del Torneo di Wimbledon, le Tennis Masters Cup di Lisbona (2000) e Sydney (2001), gli Internazionali d'Italia al Foro Italico e i tornei del circuito Masters Series. Oltre alle telecronache di tennis si occupa come inviato a bordocampo dei posticipi del campionato di calcio e della Champions League, compresa la finale di Champions League tra Milan e Juventus nel 2003 a Manchester.\nNel 2003, con la fusione di Tele+ e Stream TV, a Sky Sport continua il suo lavoro di inviato sul calcio e sul tennis. \nAttualmente \u00e8 il principale inviato sulla Roma in campionato e Champions League. \nSempre a Sky, dopo aver condotto il telegiornale Sport Time dal 2003 al 2008 su Sky Sport 1, svolge anche il ruolo di conduttore a Sky Sport 24. Ha seguito da inviato di Sky Sport gli ultimi tre mondiali di calcio: nel 2006 in Germania al seguito dell'Inghilterra, nel 2010 in Sudafrica con la conduzione degli studi live da Johannesburg e nel 2014 in Brasile con le dirette da Rio de Janeiro, negli studi all'IBC e a Copacabana. Segue come inviato anche Euro 2016 ed Euro 2020, che si disputa nell\u2019estate del 2021 a causa della pandemia da COVID-19."}
{"id": "1709432", "revid": "173219", "url": "https://it.wikipedia.org/wiki?curid=1709432", "title": "Margherita di Savoia (1589-1655)", "text": "Biografia.\nNacque a Torino, durante il regno di suo nonno materno, Filippo II di Spagna. Era la quintogenita di Carlo Emanuele I (1562-1630), duca di Savoia, e della moglie, l\"'Infanta\" Caterina Michela di Spagna (1567-1597). Nel 1597 rimase orfana di madre, morta di parto.\nMatrimonio.\nIl 19 febbraio 1608 spos\u00f2 a Torino Francesco Gonzaga, che divenne duca di Mantova nel 1612.\nMargherita rimase vedova nel 1612 dopo solo quattro anni di matrimonio. Sia il marito, sia l'unico figlio maschio Ludovico rimasero vittime del vaiolo, e a succedere a Francesco fu suo fratello minore Ferdinando Gonzaga. Mentre il padre Carlo Emanuele I pretendeva che erede del Monferrato fosse sua nipote Maria, l'unica figlia dei duchi di Mantova a raggiungere l'et\u00e0 adulta, Ferdinando pens\u00f2 anche di sposare sua cognata Margherita, ma gli eventi precipitarono e il 22 aprile 1613 scoppi\u00f2 la prima guerra del Monferrato, conclusasi quattro anni dopo con la pace di Madrid e la rinuncia dei Savoia al Monferrato.\nLa figlia Maria fu mandata dallo zio nel monastero di Sant'Orsola a Mantova e nel 1627 fu data in sposa a Carlo di Gonzaga-Nevers, erede di Carlo I di Gonzaga-Nevers, nuovo Duca di Mantova e Monferrato.\nViceregina del Portogallo.\nDopo la morte, nel 1633, della zia materna, l'Arciduchessa Isabella Clara Eugenia Governatrice dei Paesi Bassi, il fratello Vittorio Amedeo divenne l'erede dei diritti della loro nonna materna Elisabetta di Valois, figlia maggiore ed erede di Enrico II di Francia e Caterina de Medici.\nMargherita e i suoi fratelli avevano legami ancestrali verso il Portogallo: erano figlie del re Manuele I due delle loro bisnonne, vale a dire l'imperatrice Isabella (madre del nonno Filippo II) e la Duchessa Beatrice, madre invece del Duca di Savoia Emanuele Filiberto \"Testa di Ferro\". Margherita venne quindi nominata dal cugino Filippo IV di Spagna (che in Portogallo regnava con il nome di Filippo III) viceregina del Portogallo nel 1635. Visse l\u00ec e ricopr\u00ec l'incarico per cinque anni finch\u00e9 una rivolta mise sul trono portoghese Giovanni IV del Portogallo. Margherita venne arrestata e tenuta prigioniera per due anni, facendo ritorno in Spagna nel 1642.\nMorte.\nMor\u00ec a Miranda de Ebro nel 1655.\nDiscendenza.\nMargherita e Francesco ebbero tre figli:"}
{"id": "1709473", "revid": "10125", "url": "https://it.wikipedia.org/wiki?curid=1709473", "title": "Giornale d'Italia", "text": ""}
{"id": "1709491", "revid": "287204", "url": "https://it.wikipedia.org/wiki?curid=1709491", "title": "Georg Frohlich", "text": ""}
{"id": "1709493", "revid": "247222", "url": "https://it.wikipedia.org/wiki?curid=1709493", "title": "Vedi", "text": "Vedi (in armeno: \u054e\u0565\u0564\u056b) \u00e8 una citt\u00e0 di circa 13.300 abitanti (2007) della provincia di Ararat in Armenia.\nSi trova lungo le sponde del fiume omonimo ed \u00e8 famosa per la distilleria VEDIALCO produttrice del vino Vernashen."}
{"id": "1709496", "revid": "115382612", "url": "https://it.wikipedia.org/wiki?curid=1709496", "title": "Usura bancaria", "text": "L'usura bancaria \u00e8 una fattispecie normativa introdotta dall'Art. 644 del Codice penale italiano ed \u00e8 stata riformulata dalla Legge n. 108 del 7 marzo 1996, che ha apportato profonde innovazioni e modifiche in materia di usura nell'ordinamento giuridico dell'Italia.\nDescrizione.\nLa norma ha ridefinito il quadro complessivo descritto dalla fattispecie incriminatrice affiancando ai parametri puramente soggettivi, previsti dalla vecchia formulazione, nuovi parametri cosiddetti \"oggettivi\".\nL'intervento del legislatore, ha contribuito ad ampliare, in maniera notevole, l'ambito di applicazione del reato di usura, e conseguentemente l'area di tutela offerta dalla norma. Essa non \u00e8 pi\u00f9 relegata ad operare esclusivamente nei casi in cui sussista lo \"stato di bisogno\" del quale taluno abbia \"approfittato\" conseguendo vantaggi per s\u00e9 o per altri, ma opera anche ogni qual volta il limite (cosiddetto \"Tasso Soglia d'Usura\") posto dall'art. 2 della stessa L. 108/96 venga superato.\nPertanto, quella che era una norma destinata ad offrire tutela in casi estremi, nell'ambito dei quali l'usura costituiva, nella pratica, l'anello di una catena di fattispecie delittuose spesso complesse e pi\u00f9 gravi, grazie all'intervento legislativo del 1996, ha acquisito una diversa rilevanza. Il legislatore ha infatti inteso delineare un importante ed oggettivo discrimine tra il lecito e l'illecito nel settore dell'erogazione del credito.\nResta per\u00f2 oggetto di critica il fatto che il reato sia indirizzato a sanzionare solo la condotta soggettiva dell'autore persona fisica, senza estendersi all'ente di cui egli \u00e8 dipendente o preposto e che, oggettivamente, si avvantaggia dell'usura percependone i proventi: a tal fine \u00e8 stata avanzata la proposta di estendere a questo tipo di reato la disciplina, sopraggiunta nel 2001, della responsabilit\u00e0 amministrativa delle persone giuridiche.\nSituazione precedente.\nPrima dell'introduzione della nuova norma, modalit\u00e0 e termini relativi all'erogazione del credito ed il costo del denaro erano rimessi alla volont\u00e0 delle parti: ovviamente la parte contrattualmente pi\u00f9 forte era nella situazione di poter dettare termini e condizioni in maniera arbitraria, stante l'assenza di regole, sanzioni e conseguenti responsabilit\u00e0.\nCon tale liberalit\u00e0 di mercato, in assenza di regole specifiche, era frequente, possibile e legale, che l'erogatore del credito addebitasse costi elevati al cliente e pertanto la L.108/96 ha colmato una lacuna normativa.\nLa norma \u00e8 volta a sanzionare la condotta di chi (banche ed operatori finanziari), a fronte di operazioni di erogazione di credito, applichi \"commissioni, remunerazioni a qualsiasi titolo e [...] spese, escluse quelle per le imposte e tasse, collegate alla erogazione del credito\" (Art. 1 L. 108/96) superiori al limite determinato dall'Art 2 della L. 108/96 (Tasso Soglia d'Usura ), il principale ambito di operativit\u00e0 della disciplina \u00e8 costituito dai conti correnti, dai mutui e da altre operazioni di finanziamento e credito.\nUsura in conto corrente.\nL'Usura in conto corrente \u00e8 determinata dai costi addebitati al correntista, connessi alle operazioni di erogazione del credito, ai sensi dell'art. 1, comma 3, L.108/96:\nPer la determinazione del tasso d'interesse usurario si tiene conto, delle commissioni, remunerazioni a qualsiasi titolo e delle spese, escluse quelle per imposte e tasse, collegate all'erogazione del credito.\nDeterminazione dei tassi soglia.\nIl costo del denaro deve, dunque, essere contenuto entro il limite del tasso soglia d'usura (TSU) pubblicato trimestralmente sulla Gazzetta Ufficiale, determinato dal Legislatore (art. 2 L. 108/96) sulla base del T.E.G. (tasso effettivo globale) medio applicato dagli istituti di credito e rilevato trimestralmente dalla Banca d'Italia.\nPer la determinazione sono necessari, oltre al tasso d'interesse effettivamente applicato (TAEG), dati tra i quali alcune informazioni inerenti a costi non immediatamente rilevabili, ma deducibili tramite calcoli matematici come gli interessi generati dall'applicazione della valuta, gli interessi generati dall'anatocismo, gli interessi generati dall'addebito della commissione di massimo scoperto ed anche le spese.\nLa rilevanza della CMS, Sentenza delle Sezioni Unite n. 16303/2018.\nTra i costi rilevanti ai fini dell'usura rientra la Commissione di Massimo Scoperto. \nLa sentenza delle Sezioni Unite n. 16303/2018 conferma l'inclusione della CMS tra i costi rilevanti ai fini dell'usura. \nSecondo tale giurisprudenza, dal momento che tale onere viene addebitato in conseguenza di una esposizione debitoria, \u00e8 innegabile che esso sia connesso all\u2019erogazione del credito e pertanto vada considerato ai fini dell'usura, come stabilito dalla L.108/96.\nLa Suprema Corte ha dettato le modalit\u00e0 tecniche circa la verifica da compiere per accertare l'eventuale usurariet\u00e0 delle CMS nei conti correnti e nelle aperture di credito. \nSecondo il principio di diritto dettato dalle S.U. \u00e8 necessario un duplice raffronto: per un verso le CMS effettivamente addebitate devono essere superiori alle CMS soglia usura (CMS pubblicate nei decreti ministeriali +50%); compiuta tale verifica \u00e9 necessario controllare se l\u2019importo addebitato a titolo di CMS rientri o meno nel \u201cmargine soglia\u201d. Tale margine si determina considerando gli interessi addebitati ed il limite entro il quale gli interessi stessi devono essere contenuti. Se l\u2019aggiunta della CMS non eccede tale limite quest\u2019ultima non viene considerata usuraria. Diversamente, in caso di eccedenza la CMS si deve ritenere usuraia\nMutui ed altri finanziamenti.\nIn seguito alla riforma operata dalla L. 108/96, ed all'abbattimento dei tassi d'interesse negli anni successivi, si creava una situazione per cui i mutui contratti prima del 1996 sarebbero divenuti usurari. Inoltre, i tassi di interesse in essi previsti, in seguito alla riforma avrebbero superato il tasso soglia usura, e conseguentemente l'usurariet\u00e0 del mutuo avrebbe consentito al mutuario (colui chi accende il mutuo) di invocare l'applicazione dell'art. 1815, comma 2 C.C.:\nSe sono convenuti interessi usurari, la clausola \u00e8 nulla e non sono dovuti interessi.\nInoltre, tale circostanza avrebbe consentito al mutuario di chiedere ed ottenere la restituzione di quanto versato in eccedenza.\nDecreto \"Salva Banche\".\nPer evitare gravi ripercussioni nel sistema bancario e creditizio italiano, si ritenne opportuno varare il D.L. n. 394/2000, successivamente convertito nella legge n. 24/2001, noto, ai pi\u00f9, come \"Decreto Salva Banche\".\nTale norma \u00e8 intervenuta ad arginare la situazione che si sarebbe potuta creare a seguito dell'applicazione della L. 108/96, mediante la previsione dell'art. 1, comma 1 L. 24/2001, il quale dispone che\nAi fini dell'applicazione dell'art. 644 c.p. e dell'art. 1815, secondo comma c.c. si intendono usurari gli interessi che superano il limite stabilito dalla legge nel momento in cui essi sono promessi o comunque convenuti, a qualunque titolo, indipendentemente dal loro pagamento.\nTuttavia, al fine di non pregiudicare i diritti dell'utenza creditizia mediante tale disposizione (cosiddetta \"di interpretazione autentica\") proprio in considerazione dell'inaspettata caduta dei tassi di interesse verificatasi in Europa e in Italia, il legislatore stabil\u00ec un Tasso di sostituzione, fissato per l'8% per i mutui sulla prima casa fino a 150 milioni di lire, a favore di tutti coloro i quali avevano stipulato un mutuo a tasso fisso prima dell'aprile 1997.\nDecreto Sviluppo.\nNel 2011 \u00e8 stato emanato un Decreto attuativo detto \"Decreto Sviluppo\": \u00e8 stato constatato che finora le banche erano soggette ad un limite sui tassi di interesse che potevano applicare al mutuo; il cliente poteva, nel caso avesse riscontrato un possibile tasso d'usura, rescindere il contratto, anche se da tempo, gli istituti di credito non accettavano molto volentieri questo vincolo ritenendolo leonino. Ora per effetto del Decreto Sviluppo questo limite \u00e8 stato innalzato. In sintesi cambia il metodo per il calcolo del tasso di usura, prevedendo che la soglia venga definita aumentando del 25% il tasso medio rilevato con l'aggiunta di un ulteriore 4%. Inoltre, la norma fissa un differenziale massimo tra tasso soglia e tasso medio pari all'8%."}
{"id": "1709500", "revid": "104265", "url": "https://it.wikipedia.org/wiki?curid=1709500", "title": "Fifanti", "text": "I Fifanti sono un'importante famiglia di Firenze vissuta tra il X, XI ed il XII secolo. Furono una famiglia importante della Firenze antica ed ebbero la loro sede principale a Por Santa Maria. \nErano anche imparentati con gli Amidei, infatti la sorella di Oddo Arrigo o conosciuto anche come Oderrigo de' Fifanti, si spos\u00f2 con Lambertuccio degli Amidei, la cui figlia avrebbe dovuto sposarsi con Buondelmonte dei Buondelmonti. Oderrigo fu uno degli uccisori di Buondelmonte, causa della lotte tra guelfi e ghibellini. Quali ghibellini furono esiliati nel 1258, ma tornati dopo la battaglia di Montaperti, per essere poi definitivamente allontanati nel 1267. L'ultima notizia su questa famiglia risale al 1311.\nI Fifanti sono stati anche citati pi\u00f9 volte nella Divina Commedia. Infatti Dante parla dei Fifanti come famiglia nel XVI canto del Paradiso, nei versi 103-105. Dante infatti parla di questa famiglia dicendo:\n\"Grand'era gi\u00e0 la colonna del Vaio,\"\n\"Sacchetti, Giuochi, Fifanti e Barucci\"\n\"e Galli e quei ch'arrossan per lo staio\"\ned evocando altre importanti famiglie fiorentine citate dall'antenato di Dante, Cacciaguida. Fu citato personalmente, sebbene l'identificazione non sia sicura, da Dante nella Divina Commedia nel Sesto canto nell'Inferno VI verso 80, quando chiede a Ciacco cosa \u00e8 capitato a grandi personaggi illustri della storia di Firenze, e dice:\n\"Farinata e 'l Tegghiaio, che fuor si` degni,\"\n\"Iacopo Rusticucci, Arrigo e 'l Mosca\"\n\"e li altri ch'a ben far puoser li 'ngegni,\"\n\"dimmi ove sono e fa ch'io li conosca,\"\n\"che` gran disio mi stringe di savere\"\n\"se 'l ciel li addolcia o lo 'nferno li attosca\"\nQuesta famiglia nella divisione tra guelfi e ghibellini si schiero` dalla parte di altre importanti famiglie ghibelline come gli Uberti, gli Amidei, i Lamberti ed altri.\nSi ricorda Oderrigo de' Fifanti un personaggio valoroso che segn\u00f2 la storia di Firenze e fu imparentato con la famiglia degli Amidei."}
{"id": "1709504", "revid": "118089892", "url": "https://it.wikipedia.org/wiki?curid=1709504", "title": "Re portoghesi della dinastia di Borgogna", "text": ""}
{"id": "1709510", "revid": "287204", "url": "https://it.wikipedia.org/wiki?curid=1709510", "title": "Idrografia della Lombardia", "text": "L'idrografia della Lombardia \u00e8 molto complessa, essendo una delle regioni pi\u00f9 ricche d'acqua in Italia: vi si trovano infatti, lunghi e importanti fiumi, grandi laghi glaciali, torrenti di montagna, laghetti alpini, laghi artificiali, torrenti che si originano dalle colline moreniche e canali irrigui e navigabili. Quasi la totalit\u00e0 delle acque lombarde appartiene al bacino del fiume Po.\nLaghi.\nGuardando un'immagine ripresa dal satellite della Lombardia, ci si accorge che la regione \u00e8 costellata da molti laghi di grandi e piccole dimensioni, i principali dei quali sono:\nFiumi.\nPer il territorio lombardo passano centinaia di fiumi e torrenti, il pi\u00f9 rilevante dei quali \u00e8 sicuramente il Po che con i suoi \u00e8 il pi\u00f9 lungo d'Italia. Per un lungo tratto costituisce il confine meridionale della regione e scorre interamente in Lombardia solo nelle provincia di Pavia e Mantova.\nGli altri principali fiumi provengono dal versante alpino della Pianura Padana e sono tutti affluenti del Po, infatti il territorio lombardo \u00e8 quasi interamente compreso nel bacino idrografico del principale fiume italiano. Data la scarsa estensione del territorio regionale a sud del Po la Lombardia \u00e8 praticamente priva di fiumi Appenninici: nell'Oltrep\u00f2 pavese non si trovano corsi d'acqua significativi, mentre l'unica eccezione \u00e8 costituita dal Secchia che nell'ultimo tratto del suo corso, prima di confluire nel Po, scorre nell'Oltrep\u00f2 mantovano.\nIl pi\u00f9 lungo fiume della Lombardia, con 313\u00a0km, \u00e8 l'Adda, che scorre totalmente nella regione. Nasce in Val Alpisella e dopo aver attraversato l'intera Valtellina s'immette nel lago di Como, riuscendone dal ramo di Lecco, per ricevere due grossi affluenti: il Brembo e il Serio, provenienti dalle Prealpi Orobie, prima d'affluire nel Po nei pressi di Castelnuovo Bocca d'Adda (LO).\nIl Ticino \u00e8 il maggior fiume lombardo, dopo il Po, per portata (350\u00a0m\u00b3/s), ma dei suoi 248\u00a0km, solo 110 sono in territorio lombardo, e sono in gran parte condivisi col Piemonte. Il Ticino, infatti nasce nello svizzero canton Ticino e successivamente si getta nel Lago Maggiore, uscendone a Sesto Calende, al confine tra Piemonte e Lombardia. Nel suo tratto lombardo non riceve importanti affluenti, e gran parte delle sue acque vengono imbrigliate in una serie di canali artificiali (Naviglio Grande, Canale Industriale, Canale Villoresi).\nIl fiume Mincio \u00e8 l'emissario del Lago di Garda e con quest'ultimo e l'immissario Sarca pu\u00f2 essere considerato parte di un unico sistema fluviale denominato Sarca-Mincio. I 75\u00a0km del fiume scorrono quasi tutti in Lombardia, anche se alcuni tratti iniziali si trovano in Veneto. Il Mincio \u00e8 placido e paludoso, tanto che presso la citt\u00e0 di Mantova il fiume si allarga in una serie di laghi, per raggiungere il Po poco pi\u00f9 a valle.\nInteramente lombardo \u00e8 il fiume Oglio, lungo 280\u00a0km, esso nasce sopra Ponte di Legno, in Val Camonica, non lontano dall'Adamello, in seguito percorre l'intera vallata, fino a confluire nel Lago d'Iseo, dal quale esce a Sarnico, in seguito percorre la pianura dove, come l'Adda, riceve due grossi affluenti: la Mella e il Chiese. Dopodich\u00e9 sfocia nel Po.\nEntrambi affluenti del Po, Olona e Lambro, provengono dalle Prealpi lombarde, ed in seguito solcano valli in cui nel XX secolo \u00e8 fiorita l'industria, determinando, per\u00f2, anche l'inquinamento delle acque dei due fiumi, che lambiscono poi Milano ed infine scorrono nella campagna pavese e lodigiana, fino a raggiungere il Po.\nL'Olona \u00e8 indicato anche come \"Olona settentrionale\" per l'omonimia con un altro Olona, che nasce a Bornasco e che sfocia nel Po dopo aver attraversato la provincia di Pavia. Questo secondo Olona, a sua volta, viene designato come \"inferiore\" o \"meridionale\". L'omonimia non \u00e8 di origine imitativa o etimologica, ma \u00e8 dovuta al fatto che originariamente si trattava di due tronconi dello stesso fiume, deviato dagli antichi Romani nel suo tratto superiore verso Milano.\nIn Lombardia, per\u00f2, non tutti i fiumi confluiscono nel Po. Vi sono cinque grossi subaffluenti, tre dei quali appartengono al bacino dell'Adda (Brembo, Serio, Mera) e due a quello dell'Oglio (Mella e Chiese).\nInoltre, grazie a due piccole valli poste al confine nord, la Lombardia risulta tributaria anche del Reno e del Danubio, due tra i pi\u00f9 importanti fiumi dell'Europa.\nA nord-est di Chiavenna, in provincia di Sondrio, si trova la piccola e disabitata val di Lei, ben nota ai frequentatori della localit\u00e0 sciistica di Madesimo. Qui nasce l'omonimo Reno di Lei, il cui corso \u00e8 interrotto dopo pochi chilometri da una diga che si trova gi\u00e0 in territorio elvetico, anche se quasi tutta la superficie del lago di Lei, formato dalla diga stessa, si estende in Italia. La val di Lei \u00e8 raggiungibile per via stradale solo dalla Svizzera tramite un lungo percorso, che transita dal passo dello Spluga (aperto per\u00f2 solo nei mesi estivi) o dalla galleria del San Bernardino.\nSempre in provincia di Sondrio si trova la valle di Livigno, nota localit\u00e0 turistica che gode anche di privilegi extra-doganali. La valle \u00e8 attraversata dal fiume Sp\u00f6l (anticamente denominato Aqua Granda), affluente dell'Inn, che \u00e8 sua volta uno dei pi\u00f9 importanti affluenti del Danubio.\nNella parte pi\u00f9 meridionale della regione, nella zona a sud dell'Oltrep\u00f2 Pavese vi \u00e8 il fiume Trebbia, che per un piccolo tratto segna il confine regionale nel punto pi\u00f9 a sud della Lombardia.\nLa Lombardia pu\u00f2 vantare pure uno dei fiumi pi\u00f9 corti del mondo: il Fiumelatte.\nTorrenti.\nIn Lombardia oltre ai numerosissimi fiumi, esistono anche molti torrenti, che si dividono, in base alla loro sorgente, in due gruppi, i torrenti che nascono e scorrono in montagna, e i torrenti che nascono dalle colline moreniche della Lombardia Nord Occidentale, interessando, poi anche l'Alta Pianura Padana. Questi ultimi hanno molte volte una portata minore dei torrenti alpini, ma hanno un regime pi\u00f9 costante e una maggiore lunghezza. I maggiori torrenti che nascono dalle zone collinari sono il Seveso, la Lura, il Merlata, la Mussa, la Bevera di Molteno, il Lanza, la Bevera, l'Arnetta, il Cherio, la Staffora, la Coppa ed il Versa. In particolare, tra questi i maggiori sono il Seveso, che bagna Milano, il Cherio, che forma il Lago di Endine e la Staffora, che attraversa l'Oltrep\u00f2 Pavese."}
{"id": "1709520", "revid": "599013", "url": "https://it.wikipedia.org/wiki?curid=1709520", "title": "Franck Silvestre", "text": ""}
{"id": "1709521", "revid": "38427", "url": "https://it.wikipedia.org/wiki?curid=1709521", "title": "Armavir (provincia)", "text": ""}
{"id": "1709527", "revid": "669954", "url": "https://it.wikipedia.org/wiki?curid=1709527", "title": "Oderrigo de' Fifanti", "text": ""}
{"id": "1709531", "revid": "307923", "url": "https://it.wikipedia.org/wiki?curid=1709531", "title": "European Champions Tournament 1987-1988", "text": "Il quarto European Champions Tournament fu giocato dal 15 al 17 gennaio 1988 a Velenje, nell'allora Iugoslavia, e vi parteciparono quattro formazioni rappresentanti Ungheria, Italia, Belgio e Paesi Bassi.\nFu l'unica edizione ad essere disputata con la formula del girone all'italiana tra le quattro compagini iscritte. I belgi del ZVK Ford Genk furono i mattatori del girone con tre vittorie su altrettante gare ed il lusinghiero score di dodici reti segnate e solo due subite. L'ufficialit\u00e0 della manifestazione fu sancita dalla presenza del delegato FIFA ungherese Gyula Szepesi. Mentre gli arbitri della manifestazione furono:"}
{"id": "1709532", "revid": "83531", "url": "https://it.wikipedia.org/wiki?curid=1709532", "title": "Fratelli Angiulo", "text": "I Fratelli Angiulo (Donato, Francesco, Gennaro, James e Nicol\u00f2), erano un gruppo di fratelli mafiosi italo-americani, che operavano principalmente nella Boston settentrionale, durante gli anni cinquanta e primi anni sessanta. Furono membri di spicco della Famiglia Patriarca, la famiglia mafiosa di Boston che dominava tutti i racket negli stati del Massachusetts, e del Rhode Island, dove alla met\u00e0 degli anni 70 si aprirono delle sanguinose faide con le bande irlandesi della Winter Hill Gang e della Charlestown Mob.\nGennaro Angiulo, detto Jerry, fu l'unico dei 5 fratelli ad essere stato arrestato dall'FBI nel 1983, dopodich\u00e9 fu rilasciato il 14 settembre 2007; sempre questi, \u00e8 morto a seguito di una malattia renale presso il Massachusetts General Hospital, il 29 agosto 2009."}
{"id": "1709533", "revid": "6923", "url": "https://it.wikipedia.org/wiki?curid=1709533", "title": "Subaru Tribeca", "text": "Il Subaru Tribeca \u00e8 un grande SUV prodotto da Subaru a partire dal 2006.\nIl nome \"Tribeca\" deriva da un quartiere di New York.\n\u00c8 un veicolo lussuoso, nonch\u00e9 il primo modello della casa delle pleiadi ad avere 7 posti. Nonostante le buone qualit\u00e0 costruttive, la prima versione (chiamata B9 Tribeca) non ha riscosso il successo commerciale sperato, forse anche a causa del design particolare che la caratterizzava (soprattutto nel curioso frontale). In Italia \u00e8 stata venduta solo nell'allestimento Limited.\nSeconda serie (2007-2014).\nIl modello \u00e8 stato sottoposto ad un restyling nel 2007, mediante il quale la linea \u00e8 stata adattata ai canoni occidentali, il motore 3.0 EZ30H6 benzina boxer a 6 cilindri \u00e8 stato sostituito dal 3.6 EZ36H6, la cui potenza \u00e8 di 258 CV.\nIl nome ha perso il prefisso B9 ed \u00e8 diventato semplicemente Tribeca. Il grosso SUV \u00e8 stato quindi venduto in un'unica versione (ben accessoriata) abbinata al cambio automatico sequenziale a cinque marce e alla trazione integrale gestita elettronicamente. In Italia venne commercializzata una sola versione della Tribeca restyling, detta \"3.6 Limited\", di serie aveva fari allo xeno, Radio/CD/MP3, sistema intrattenimento passeggeri DVD, cambio automatico, tettuccio apribile, 7 posti, retrovisori elettrici, clima automatico bi-zona, clima indipendente per i passeggeri posteriori, trazione integrale. La produzione di questa versione \u00e8 terminata a causa dei pochi esemplari prodotti."}
{"id": "1709534", "revid": "599013", "url": "https://it.wikipedia.org/wiki?curid=1709534", "title": "Christian Perez", "text": ""}
{"id": "1709536", "revid": "122653773", "url": "https://it.wikipedia.org/wiki?curid=1709536", "title": "Collezione Rosini Gutman", "text": "La Collezione Rosini Gutman \u00e8 una collezione d'arte moderna e contemporanea.\nTra le collezioni pi\u00f9 importanti si annoverano quelle dedicate ad Amedeo Modigliani, Andy Warhol, Steve Kaufman e la raccolta \u201cDal Futurismo alla Street Art\u201d.\nInoltre la \"Rosini Gutman Collection\" comprende oggi opere e collezioni di artisti nazionali ed internazionali quali: Giacomo Balla, Joseph Beuys, Massimo Campigli, Filippo De Pisis, Fortunato Depero, Mario Giacomelli, Giovanni Gurioli, Niki de Saint Phalle, Renato Guttuso, Antonio Ligabue, Roy Lichtenstein, Marco Lodola, Man Ray, Yves Klein, Mark Kostabi, Fathi Hassan, Francesco Messina, Pablo Picasso, Ottone Rosai, Gino Severini, Alberto Sughi, Mario Schifano, Gianluigi Toccafondo, Mario Tozzi, William Zanca, Ilaria Rezzi, oltre a molti altri Maestri del Novecento e artisti contemporanei.\nStoria e sviluppo.\nLa Collezione Rosini Gutman nasce nel 1999 dall\u2019incontro spirituale ed affettivo tra Gianfranco Rosini e Delilah Gutman, che nel 2001 si uniscono in matrimonio.\nGianfranco Rosini, direttore delle collezioni d\u2019Arte di famiglia, \u00e8 attualmente l\u2019unico tra i Rosini a raccogliere l\u2019esperienza e la tradizione di una famiglia di galleristi e mercanti d\u2019arte.\nTra le collezioni pi\u00f9 importanti da lui gestite si annoverano quelle dedicate ad Amedeo Modigliani, Andy Warhol, Steve Kaufman e la raccolta \u201cDal Futurismo alla Street Art\u201d.\nLa \"Andy Warhol Collection\" comprende una delle pi\u00f9 vaste ed importanti antologiche dell\u2019intramontabile artista tra i fondatori della Pop Art. \nSi tratta di oltre 150 pezzi tra multipli ed opere uniche che tracciano gran parte dell\u2019intero percorso artistico ed iconografico dell\u2019artista dal 1957 al 1987, narrando una visione antologica attraverso i suoi soggetti pi\u00f9 noti: dal Gold Book \u2013 realizzato da Warhol in occasione della sua prima mostra personale di successo presso la \"Bodley Gallery\" di New York \u2013 e Wild Raspberries, ad alcuni dei soggetti pi\u00f9 famosi degli anni Sessanta e anni Settanta fra cui Flowers, Mao, Marilyn, Mick Jagger, Liza Minnelli, Joseph Beuys, Liz Taylor e Ladies and Gentlemen. Oltre ai soggetti pi\u00f9 noti, la collezione presenta opere inedite come gli Space Fruits \u2013 di cui Warhol stesso descrive la realizzazione nei suoi diari, a dieci anni dall\u2019attentato subito, parlandone come l\u2019inizio della sua rinascita emotiva ed artistica \u2013 e le serie di Dollars, Fish, Candy Box, Drag Queen, Kiku, oltre a molte Cover, Interview, Dress e Campbell's Soup Box, fondamentali per comprendere il suo percorso artistico.\nLa \"Rosini Gutman Collection\" dona con le opere di \"Andy Warhol\" uno sguardo alternativo rispetto alle grandi collezioni dedicate all'artista, focalizzando l\u2019attenzione sulle opere che rappresentano la parte pi\u00f9 intima, per affinit\u00e0, e pi\u00f9 vicina, per estetica, alle sue radici europee, sia dal punto di vista intellettuale che da quello artistico. Tale visione si esprime attraverso un\u2019attenta scelta delle opere che dipinge la completezza e la sensibilit\u00e0 estetica ed artistica di Andy Warhol. \nNegli ultimi anni la \"Andy Warhol Collection\" \u00e8 stata esposta in numerose citt\u00e0 in Italia e all\u2019estero, come in Andorra, Germania, Principato di Monaco,Repubblica di San Marino, Spagna, Svizzera e Taiwan.\nLa sezione dedicata ad \"Amedeo Modigliani\" \u00e8 composta da opere dedicate alla musica e ai suoi affetti. Essa include tra le opere pi\u00f9 importanti, sia dal punto di vista sentimentale che artistico, i ritratti di: Jeanne Hebuterne Modigliani, Hanka Zborowska, Ren\u00e8e Kisling, Lunja Czestochova, Erik Satie, una bellissima \u201cTesta di cariatide\u201d \u2013 uno dei ritratti di Mariska Diederich \u2013 e due affascinanti nudini, entrambi seduti \u2013 uno di Mariska ed uno di Jeanne.\nLa \"Amedeo Modigliani Collection\" \u00e8 stata esposta alla Biennale di Venezia, in numerose citt\u00e0 italiane \u2013 quali Ascoli Piceno, Cagliari, Caserta, Catania, Domodossola, Forl\u00ec, Riccione, Roma \u2013 e all\u2019estero \u2013 Lugano, Monte Carlo, Mosca, Praga e Kaohsiung (Taiwan).\nOltre alla \"Andy Warhol Collection,\" la \"Amedeo Modigliani Collection\" e la raccolta denominata dal \"Futurismo alla Street Art\", la \"Rosini Gutman Collection\" comprende oggi opere e collezioni di artisti nazionali ed internazionali quali: Atomo Giacomo Balla, Joseph Beuys, Massimo Campigli, Filippo De Pisis, Fortunato Depero, Mario Giacomelli, Giovanni Gurioli, Niki de Saint Phalle, Renato Guttuso, Antonio Ligabue, Roy Lichtenstein Marco Lodola, Man Ray, Yves Kline, Steve Kaufman, Mark Kostabi, Fathi Hassan, Francesco Messina, Pablo Picasso, Ottone Rosai, Gino Severini, Alberto Sughi, Mario Schifano, Marco Teatro, Gianluigi Toccafondo, Mario Tozzi, oltre a molti altri Maestri del Novecento e artisti contemporanei.\nLa Rosini Gutman Collection ha sostenuto la Rosini Gutman Foundation nel progetto internazionale \u201cReStArt \u2013 Human Art Shield\u201d che \u00e8 stato presentato alle celebrazioni del 20\u00ba anniversario della Asian Europe Meeting (ASEM) al Palazzo di vetro dell\u2019ONU di New York nel Giugno 2016 sotto l\u2019egida della European Union Association e dell\u2019ASEM UN NGO Network\u2019s. \"ReStArt \u2013 Human Art Shield\" \u00e8 stato premiato con \u201cThe Spirit of Eurasia\u201d Award.\nMostre ed Eventi.\n- 2016\nAndy Warhol- Steve Kaufman: \u201cForever\u201d\nCollective Exhibition / Mostra Collettiva\n\"Stadtsparkasse\"\nDusseldorf, Germania\nAndy Warhol \u00e8 Noto: Il Barocco Immaginario\nSolo Exhibition / Mostra Personale\n\"Ex Convitto Ragusa\"\nNoto (SR), Italia\nAndy Warhol \u2013 Deeply Superficial \nSolo Exhibition / Mostra Personale\nOreaMali\u00e0\nBologna, Italia\nAndy Warhol \u2013 Dall\u2019Apparenza alla trascendenza\nSolo Exhibition / Mostra Personale\n\"Centro Saint B\u00e8nin\"\nAosta, Italia\nPOP ART Gli Anni \u201980 \u2013 Irriverenza \u2013 Indecenza \u2013 Innocenza\nCollective Exhibition / Mostra Collettiva\n\"Orea Mali\u00e0\"\nBologna, Italia\nAndy Warhol\nSolo Exhibition / Mostra Personale\n\"Palazzo dei Capitani\"\nAscoli Piceno, Italia\nAndy Warhol, La Moda\nSolo Exhibition / Mostra Personale\n\"Maison Glamour\"\nBologna, Italia\nPop Art, gli anni \u201980\nCollective Exhibition / Mostra Collettiva\n\"Porto Santo Caffe\"\nCattolica (RN), Italia\nPop Art, gli anni \u201980\nCollective Exhibition / Mostra Collettiva\n\"Piazza Dante\"\nGiulianova (TE), Italia\nPop Art, gli anni \u201980\nCollective Exhibition / Mostra Collettiva\nCantieri Navali Della Pasqua DC\nMarina di Ravenna (RA), Italia\nDa Modigliani a Warhol\nCollective Exhibition / Mostra Collettiva\nArte Padova\n-2015\nAndy Warhol \u201cForever\u201d\nSolo Exhibition / Mostra Personale\n\"Galleria Comunale di Arte Contemporanea\"\nArezzo, Italia\nDal Futurismo alla Street Art\nCollective Exhibition / Mostra Collettiva\n\"Le Trottoir\"\nMilano, Italia\n- 2014\nCracking Art: Regeneration\nCollective Exhibition / Mostra Collettiva\n\"Orea Mali\u00e0\"\nBologna, Italia\n-2013\nAndy Warhol \u201cInever read, I just look at pictures\nSolo Exhibition / Mostra Personale\n\"Pinacoteca Comunale\"\nCitt\u00e0 di Castello (PG), Italia\n-2009\nAndy Warhol\nSolo Exhibition / Mostra Personale\nChiang Kai Shek Memorial Hall\nTaipei, Taiwan\nAndy Warhol\nSolo Exhibition / Mostra Personale\nKaohsiung Fine Arts Museum\nKhaosiung, Taiwan\nAndy Warhol\nSolo Exhibition / Mostra Personale\nPalazzo SUMS\nRepubblica di San Marino\nAndy Warhol in the City\nSolo Exhibition / Mostra Personale\nCentro Servizi Camerali Galeazzo Alessi\nPerugia, Italia\nAmedeo Modigliani e Andy Warhol\nSolo Exhibition / Mostra Personale\nPoltrona Frau\nBologna, Italia\nCollettiva\nCollective Exhibition / Mostra Collettiva\nSpazio Dolce Vita\nArezzo, Italia\n-2008\nAmedeo Modigliani. La Vita e il Genio\nSolo Exhibition / Mostra Personale\ncon / with Modigliani Institut\nVilla Franceschi\nRiccione (Rn), Italia\nAndy Warhol &amp; Amedeo Modigliani\nCollective Exhibition / Mostra Collettiva\nLuxury Yacht Riccione (Rn), Italia\nAndy Warhol &amp; Amedeo Modigliani\nCollective Exhibition / Mostra Collettiva\nLuxury Yacht\nPorto Cervo (OT), Italia\nMaestri del \u2018900, da Modigliani a Warhol\nCollective Exhibition / Mostra Collettiva\nSala Espositiva Ex-Anagrafe\nLoreto (AN), Italia\n-2007\nAndy Warhol\nSolo Exhibition / Mostra Personale\nMuseo d\u2019Arte Moderna Vittorio Colonna\nPescara, Italia\nAndy Warhol\nSolo Exhibition / Mostra Personale\nPiazza Dante\nGiulianova (TE), Italia\nAndy Warhol\nSolo Exhibition / Mostra Personale\n\"Museo d\u2019Arte Moderna Vittorio Colonna\"\nPescara, Italia\nAndy Warhol\nSolo Exhibition / Mostra Personale\n\"Piazza Dante\"\nGiulianova (TE), Italia\nHappy Birthday Andy\nSolo Exhibition / Mostra Personale\n\"Villa Mussolini\"\nRiccione (Rn), Italia\nAndy Warhol\nSolo Exhibition / Mostra Personale\nVilla Mussolini\nRiccione (Rn), Italia\n- 2006\nAndy Warhol\nSolo Exhibition / Mostra Personale\n\"Sala d\u2019Exposicions del Govern d\u2019Andorra\"\nAndorra La Vella, Andorra\nAndy Warhol\nSolo Exhibition / Mostra Personale\n\"Museu Dioces\u00e0 Catedral de Nuestra Se\u00f1ora de la Almudena\"\nBarcellona, Spagna\nAndy Warhol\nSolo Exhibition / Mostra Personale\n\"Sala de Exposiciones Museisticas Cajasur\"\nCordoba, Spagna\nTime boxes Andy Warhol\nSolo Exhibition / Mostra Personale\n\"Salone degli Incanti (ex-Pescheria)\"\nTrieste, Italia\nAndy Warhol\nSolo Exhibition / Mostra Personale\n\"Museo es Baluard\"\nPalma de Mallorca, Spagna\n-2005\nLa filosofia dell\u2019estetica - Andy Warhol\nSolo Exhibition / Mostra Personale\n\"Antichi Magazzini del Sale\"\nCervia (Ra), Italia\nLa filosofia dell\u2019estetica - Andy Warhol\nSolo Exhibition / Mostra Personale\n\"Palazzo del Comune\"\nCesena (FO), Italia\nLa filosofia dell\u2019estetica - Andy Warhol\nSolo Exhibition / Mostra Personale\n\"Palazzo Racani Arroni\"\nSpoleto, Italia\nLa filosofia dell\u2019estetica- Andy Warhol\nSolo Exhibition / Mostra Personale\n\"Antico Castello sul mare\"\nRapallo (GE), Italia\nAnticamera con Andy Warhol - Dino Pedriali\nSolo Exhibition / Mostra Personale\n\"Palazzo del Comune\"\nCesena (FO), Italia\nAnticamera con Andy Warhol - Dino Pedriali\nSolo Exhibition / Mostra Personale\n\"Palazzo Racani Arroni\"\nSpoleto, Italia\nAnticamera con Andy Warhol - Dino Pedriali\nSolo Exhibition / Mostra Personale\n\"Antico Castello sul mare\"\nRapallo (Ge), Italia\nNew Alliance - Mark Kostabi\nSolo Exhibition / Mostra Personale\n\"Palazzo Racani Arroni\"\nSpoleto, Italia\n-2004\nCollettiva\nCollective Exhibition / Mostra Collettiva\n\"Salone delle Fiere\"\nLugano, Svizzera\n-2003\nCollettiva\nCollective Exhibition / Mostra Collettiva\nMonte Carlo, Monaco\nMaestri del \u2018900 Italiano\nCollective Exhibition / Mostra Collettiva\n\"Galleria Rosini\"\nRiccione (Rn), Italia\nMario Giacomelli\nMostra Personale / Solo Exhibition\n\"Galleria Rosini\"\nRiccione (Rn), Italia\nFathi Hassan\nMostra Personale / Solo Exhibition\n\"Galleria Rosini\"\nRiccione (RN), Italia\nGiovanni Gurioli\nSolo Exhibition / Mostra Personale\n\"Galleria Rosini\"\nRiccione (RN), Italia\n- 2002\nOpening\nCollective Exhibition / Mostra Collettiva\n\"Galleria Rosini &amp; Spazio RM12\"\nRimini, Italia\nPrime pagine - Giovanni Lombardini\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nIl tesoro di Gino De Dominicis\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nMaster pieces\nCollective Exhibition / Mostra Collettiva\n\"Museo dell\u2019arredo contemporaneo\"\nRavenna, Italia\nMaman Africa - Aissi Genevieve\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nPrivate Collection - Mark Kostabi\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nFriscura - Angelo Borgese\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nLa sostanza dell\u2019Anima - Fathi Hassan\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nSolvet et Coagula - Massimo Pulini\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nRimini- Gianluigi Toccafondo\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nPhoto grafie - Carmine Stellaccio\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia\nGiochi di luce-light games\nCollective Exhibition / Mostra Collettiva\n\"Galleria Rosini &amp; Spazio RM12\"\nRimini, Italia\nRime - Giovanni Lombardini\nSolo Exhibition / Mostra Personale\n\"Galleria Rosini &amp; Spazio RM12\"\nRiccione, Rimini, Italia\nEnergia Contemporanea - Giovanni Lombardini\nSolo Exhibition / Mostra Personale\n\"Galleria Rosini\"\nRiccione, Forl\u00ec, Italia\n-2001\nCracking Art Group \u2013 S.O.S Natura allarme rosso\nCollective Exhibition / Mostra Collettiva\n\"Galleria Rosini e Viale Ceccarini\" Riccione (Rn), Italia\nDistorted Mirror - Mark Kostabi\nSolo Exhibition / Mostra Personale\n\"Galleria Rosini e Castello degli Agolanti\" Riccione (Rn), Italia\nTeatro dei misteri - Angelo Borgese\nSolo Exhibition / Mostra Personale\n\"Galleria Rosini e Castello degli Agolanti\"\nRiccione (RN), Italia\nHappy Days - Mario Schifano\nSolo Exhibition / Mostra Personale\n\"Galleria Rosini e Castello degli Agolanti\"\nRiccione (Rn), Italia\nOmaggio a Michelangelo - Tano Festa\nSolo Exhibition / Mostra Personale\n\"Galleria Rosini\"\nRiccione (RN), Italia\nLe tracce del tempo\nCollective Exhibition / Mostra Collettiva\n\"Galleria Rosini\"\nRiccione (RN), Italia\n110 e Lode\nCollective Exhibition / Mostra Collettiva\nRocca Malatestiana\nMontefiore Conca (RN), Italia\nArchifellini, il corpo, gli interni, la citt\u00e0\nFederico Fellini\nSolo Exhibition / Mostra Personale\n\"Galleria Rosini &amp; Spazio RM12\"\nRimini, Italia"}
{"id": "1709540", "revid": "709406", "url": "https://it.wikipedia.org/wiki?curid=1709540", "title": "Dietrologia", "text": ""}
{"id": "1709541", "revid": "767487", "url": "https://it.wikipedia.org/wiki?curid=1709541", "title": "Crisi di valori", "text": "Crisi di valori \u00e8 un singolo del gruppo Alternative rock Disciplinatha, pubblicato in vinile rosa."}
{"id": "1709544", "revid": "729019", "url": "https://it.wikipedia.org/wiki?curid=1709544", "title": "Membrana interossea", "text": "La membrana interossea \u00e8 uno strato largo e sottile di tessuto fibroso che separa alcune ossa del corpo. \u00c8 un elemento importante di diverse articolazioni.\nLe membrane interossee nel corpo umano.\nNell'uomo le membrane interossee sono due:\nMembrana interossea dell'avambraccio.\nNell'avambraccio, la membrana collega il radio e l'ulna. \u00c8 l'elemento principale della sindesmosi fra radio e ulna, un'articolazione fibrosa fra i due ossi.\nLa membrana divide l'avambraccio in due sezioni, anteriore e posteriore, serve come punto di inserimento per i muscoli e scarica le forze dal radio sull'ulna e sull'omero.\nMembrana interossea della gamba.\nNella gamba, la membrana collega la cresta interossea della tibia e quella del perone. La membrana presenta fori per il passaggio di vasi e nervi e separa i muscoli della loggia anteriore della gamba da quelli della loggia posteriore."}
{"id": "1709547", "revid": "599013", "url": "https://it.wikipedia.org/wiki?curid=1709547", "title": "Christophe Cocard", "text": ""}
{"id": "1709554", "revid": "599013", "url": "https://it.wikipedia.org/wiki?curid=1709554", "title": "Jean-Philippe Durand", "text": ""}
{"id": "1709556", "revid": "599013", "url": "https://it.wikipedia.org/wiki?curid=1709556", "title": "Fabrice Divert", "text": ""}
{"id": "1709560", "revid": "767487", "url": "https://it.wikipedia.org/wiki?curid=1709560", "title": "L'agnello rimbalzello", "text": "L'agnello rimbalzello \u00e8 un cortometraggio del 2003, diretto da Bud Luckey. Prodotto dai Pixar Animation Studios, \u00e8 stato mostrato all'inizio de \"Gli Incredibili\" in sala e distribuito in DVD.\nIl cortometraggio Pixar, oltre a essere diretto, scritto, narrato e composto dallo storico animatore, \u00e8 il primo, allegato ad un film, a contenere dialoghi.\nTrama.\nNella radura abita un agnello che danza elegante ed \u00e8 molto popolare tra gli altri animali. Un giorno un uomo lo prende per le zampe posteriori e lo tosa. Senza il suo morbido manto, l'agnello, viene deriso dai suoi amici che lo trovano buffo, diventa timido, e perde sicurezza nel danzare. Un jackalope (lepronte in italiano) di passaggio, per\u00f2, consola l'animale, insegnandogli a saltellare, e a non badare al fatto di venire tosato. L'agnello segue i consigli dell'amico e inizia a saltare, di nuovo felice."}
{"id": "1709562", "revid": "287204", "url": "https://it.wikipedia.org/wiki?curid=1709562", "title": "Re portoghesi della dinastia di Aviz", "text": "Primi re della casa di Aviz e l\"'\u00cdnclita gera\u00e7\u00e3o\".\nGiovanni di Aviz fu eletto re del Portogallo, nell'aprile del 1385, dalle \"Cortes\" portoghesi convocate a Coimbra come Giovanni I del Portogallo e subito, nel 1386, firm\u00f2 il trattato di Windsor e si alle\u00f2 col re d'Inghilterra, Riccardo II, mentre Giovanni di Gand, duca di Lancaster, figlio di Edoardo III d'Inghilterra, zio di Riccardo II e aspirante al trono di Castiglia perch\u00e9 marito della figlia di Pietro I di Castiglia, Costanza, sbarc\u00f2 a La Coru\u00f1a e invase la Galizia e si incontr\u00f2 con Giovanni I.&lt;br&gt;La campagna anglo-portoghese fu poco proficua e dopo circa un anno, fu accettata la proposta di pace che stabiliva, tra Portogallo e Castiglia, una tregua di tre anni.&lt;br&gt;Giovanni I intraprese spedizioni oltremare che portarono alla conquista (21 agosto 1415) ed alla occupazione permanente di Ceuta; due giorni prima della presa della citt\u00e0 era morta, di peste nera, la moglie, Filippa di Lancaster, figlia Giovanni di Gand.&lt;br&gt;Le spedizioni ebbero anche un carattere esplorativo e furono condotte e coordinate dal figlio, Enrico detto il Navigatore, che portarono alla riscoperta di Porto Santo (1418) e Madera (1419), ripopolate e sfruttate economicamente e all'inizio del ripopolamento delle Azzorre (1427) e della conquista delle Canarie, che diedero inizio al periodo delle scoperte.&lt;br&gt;Dato che la corona, durante le guerre si era molto impoverita mise allo studio una legge, la \"Lei mental\" (le terre concesse dalla corona non potevano essere divise n\u00e9 alienate e venivano trasmesse in eredit\u00e0 solo al maggiore dei figli maschi e non alle femmine, ovviamente per tornare alla corona in mancanza di eredi), che fu poi promulgata da suo figlio, Edoardo del Portogallo.\n&lt;br&gt;In materia di tassazioni Giovanni I estese la \"sisa\", in origine, una tassa comunale ad essere una tassa regale regolare e ripristin\u00f2 la \"Lei das sesmarias\", che prevedeva che le terre non coltivate fossero date in concessione a chi le avrebbe lavorate e chi si mostrava inoperoso veniva costretto a lavorare e se persisteva veniva arrestato.&lt;br&gt;\nGiovanni I fu un monarca molto istruito, amante delle lettere e aperto alle novit\u00e0 che seppe trasmettere questo amore anche ai suoi figli, Edoardo, il suo successore (fu anche poeta); Pietro, detto \"Pr\u00edncipe das Sete Partidas\" (grande viaggiatore, visit\u00f2 la sette parti del mondo); Enrico detto il Navigatore (diede inizio al periodo delle scoperte); Isabella, che spos\u00f2 il duca di Borgogna, Filippo il Buono (fu reggente del ducato in assenza del marito e fu l'artefice degli accordi presi, tra il marito Filippo ed il re di Francia, Carlo VII, che sanciva la nuova alleanza, tra Francia e ducato di Borgogna); Giovanni, conestabile del regno (difese strenuamente Ceuta, dopo il disastro di Tangeri e dom\u00f2 la ribellione di Lisbona del 1438); e Ferdinando, detto il Santo (prefer\u00ec morire prigioniero dei Mori piuttosto che scambiare la sua liberazione con la citt\u00e0 di Ceuta, quando i fratelli avevano gi\u00e0 accettato).&lt;br&gt;Il grande poeta portoghese, Lu\u00eds de Cam\u00f5es, li cita nel racconto epico, I Lusiadi, come \"\u00cdnclita gera\u00e7\u00e3o\".\nEdoardo (o Duarte) divenne re il 14 agosto 1433 e durante il suo breve regno durato cinque anni, convoc\u00f2 le \"Cortes\" (l'assemblea nazionale) non meno di cinque volte per discutere gli affari e la politica interna. Prosegu\u00ec anche la politica del padre riguardo all'esplorazione marittima dell'Africa. Incoraggi\u00f2 e finanzi\u00f2 il fratello, il Principe Enrico \"il Navigatore\" che fond\u00f2 una scuola di navigazione a Sagres e che intraprese varie spedizioni. Fra queste quella di Gil Eanes, nel 1434, per prima oltrepass\u00f2 Capo Bojador sulla costa nord-occidentale dell'Africa, arrivando al Rio do Ouro, nel 1436, e aprendo la strada a un'ulteriore esplorazione verso sud della costa africana.&lt;br&gt;Nel 1434, Edoardo promulg\u00f2 la \"Lei mental\", che era stata preparata da suo padre, Giovanni.&lt;br&gt;Nel 1437, i suoi fratelli Enrico il Navigatore e Fernando persuasero Duarte a lanciare un'offensiva in Marocco per ottenere una migliore base africana per la futura esplorazione dell'Atlantico e per risollevare le sorti di Ceuta, che da quando era portoghese aveva perso la sua importanza commerciale che era passata a Tangeri. La spedizione non era sostenuta in modo unanime: Pietro, Duca di Coimbra e Giovanni, conestabile del Portogallo erano entrambi contrari all'iniziativa; preferivano evitare un conflitto con il re del Marocco. I fatti dettero loro ragione. L'attacco a Tangeri ebbe successo, ma a prezzo di alte perdite umane. Il fratello pi\u00f9 giovane di Duarte, Ferdinando d'Aviz (1402\u20131443), fu catturato, tenuto in ostaggio e mor\u00ec in seguito in prigionia a F\u00e8s e Duarte mor\u00ec di peste, come suo padre, sua madre e sua nonna prima di lui, il 13 settembre del 1438, poco dopo l'attacco a Tangeri.&lt;br&gt;Quando mor\u00ec stava occupandosi della revisione del codice legale portoghese e, alla sua morte, gli successe il figlio Alfonso V, minorenne, sotto la reggenza della madre, Eleonora, come da suo espresso desiderio testamentario.\nIl periodo delle scoperte.\nLa reggenza fu confermata dalle \"cortes\", tenute a Torres Novas ancora nel 1438, ma questa decisione non piacque alla popolazione di Lisbona, che inizi\u00f2 a ribellarsi, ma il cognato di Eleonora, conestabile di Portogallo, Giovanni entr\u00f2 nella citt\u00e0 e riusc\u00ec a spegnere ogni tentativo di ribellione, mentre l'altro cognato, Pietro raccoglieva il malcontento intorno a s\u00e9, per cui fu richiesto alle cortes di pronunciarsi sulla reggenza, se lasciarla ad Eleonora, appoggiata dalla maggioranza dei nobili, tra cui il fratellastro del marito, Alfonso, conte di Barcelos e futuro duca di Braganza, come da volont\u00e0 testamentarie, oppure darla a Pietro, Duca di Coimbra, lo zio del re, che aveva l'appoggio di una parte della nobilt\u00e0 ma soprattutto della popolazione.&lt;br&gt;Le \"cortes\", riunite a Lisbona, nel 1439, si pronunciarono per Pietro.&lt;br&gt;La regina madre, Eleonora, e Alfonso, conte di Barcelos, si rivolsero allora a Giovanni (fratellastro e genero di Alfonso), che aveva il controllo della citt\u00e0 di Lisbona, per avere il suo appoggio e poter mantenere la reggenza contro la volont\u00e0 delle \"cortes\", ottenendone per\u00f2 un rifiuto.&lt;br&gt; Eleonora, nel 1440, dovette cedere il potere a Pietro, lasci\u00f2 il Portogallo per Toledo.\nLa politica di Pietro fu a favore della borghesia cittadina e un poco meno della grande nobilt\u00e0 ed inoltre riprese a concede sussidi al fratello Enrico che pot\u00e9 continuare le spedizioni per l'esplorazione dell'Atlantico, mentre i rapporti col fratellastro, Alfonso (pur avendolo creato primo duca di Braganza, dopo la morte di Giovanni, nel 1442), lo zio pi\u00f9 ascoltato dal re, Alfonso V, continuarono ad essere pessimi.&lt;br&gt;Alfonso V, nel 1448, cominci\u00f2 a governare direttamente senza pi\u00f9 bisogno della reggenza dello zio Pietro, e sotto l'influenza dell'altro zio, Alfonso I di Braganza, annull\u00f2 tutti i provvedimenti presi durante la reggenza di Pietro, che non condividendo le posizione del re fu ritenuto un ribelle. Gli eventi precipitarono e sfociarono in una guerra aperta, che vide Pietro alleato del proprio figlio, Pietro di Coimbra nuovo conestabile del Portogallo, contro Alfonso di Braganza ed il re Alfonso V, che si concluse con la battaglia d'Alfarrobeira, nelle vicinanze di Vila Franca de Xira, dove il duca di Coimbra perse la vita ed il figlio, il conestabile del Portogallo, dovette lasciare il Portogallo e andare in esilio in Castiglia.\nCon la morte di Pietro il regno di Alfonso V cadde sotto l'influenza di Alfonso di Braganza, che aveva pi\u00f9 potere del re, che in politica interna continu\u00f2 ad applicare la \"Lei das sesmarias\", mentre continu\u00f2 a finanziare le esplorazioni sia della costa africana che dell'Atlantico e a partire dal 1450, Alvise Cadamosto esplor\u00f2 le coste africane dell'Atlantico arrivando al fiume Gambia nell'attuale Senegal e, tra il 1455 ed il 1456 scopr\u00ec (probabilmente avvist\u00f2 le isole senza esplorarle) le prime cinque isole dell'arcipelago di Capo Verde. Antonio da Noli vi giunse negli stessi anni e le esplor\u00f2 e poi le colonizz\u00f2.&lt;br&gt;Nel 1459 un geografo, cartografo e monaco camaldolese veneziano del XV secolo, Fra Mauro, gli invi\u00f2 in Portogallo un planisfero del vecchio Mondo (andato perduto), ordinatagli da Enrico.&lt;br&gt;Nel 1460 la costa africana era stata esplorata fino all'attuale Sierra Leone.&lt;br&gt;Alfonso V continu\u00f2 le esplorazioni anche dopo la morte dello zio Enrico (1460) e, nel 1461, Pedro da Cintra si spinse sino a capo Mesurado e, pur non trascurando l'esplorazione marittima, nel 1469 appalt\u00f2 i diritti reali sul commercio della Guinea a Ferr\u00e3o Gomes a condizione che egli scoprisse cento leghe (circa 555 km.) di costa ogni anno, col risultato che tra il 1469 ed il 1471 venne attraversato l'equatore e raggiunto capo Catherine, e nel 1474, Alfonso V affid\u00f2 al figlio Giovanni l'amministrazione dei forti e delle stazioni commerciali della costa africana.&lt;br&gt;Nel 1458, Alfonso V era partito per il Nordafrica dove conquist\u00f2 la citt\u00e0 marocchina di Alc\u00e1cer-Ceguer, e poi, nel 1460, conquist\u00f2 Tangeri, che fu persa e riconquistata definitivamente, nel 1471.&lt;br&gt;Nel 1465, Alfonso V aveva inviato una flotta portoghese ad aiutare il cugino Pietro di Coimbra, che nel 1463 era stato eletto re d'Aragona, a rompere l'assedio di Barcellona da parte delle truppe di Giovanni II di Aragona.\nNel 1474, alla morte del re di Castiglia, Enrico IV, Alfonso V appoggi\u00f2 la legittima erede al trono, Giovanna, figlia di sua sorella, Giovanna d'Aviz contro Isabella, la Cattolica, che col marito, Ferdinando erano stati incoronati re di Castiglia (Isabella I e Ferdinando V); anzi Alfonso spos\u00f2 la nipote e dopo aver invaso la Castiglia (1475), per difendere i diritti di sua moglie, dichiarato re di Castiglia e Le\u00f3n, dai partigiani della moglie, fu sconfitto, il 1\u00ba marzo 1476, nella battaglia di Toro, e dovette rientrare mestamente in Portogallo. La pace fu siglata ad Alc\u00e1\u00e7ovas (Viana do Alentejo), il 4 settembre del 1479, dove il re del Portogallo, Alfonso V e la moglie Giovanna rinunciavano ad ogni pretesa sul regno di Castiglia e sulle isole Baleari e sulle isole Canarie mentre i regni di Castiglia e Aragona rinunciavano a Madera, alle Azzorre e alle isole di Capo Verde ed inoltre lasciavano al Portogallo tutte le terre a sud del Capo Bojador; il trattato venne controfirmato dai re Cattolici a Toledo nel marzo del 1480.\nGiovanni II, nel 1481, trov\u00f2 il tesoro in dissesto a causa delle guerre e della liberalit\u00e0 e prodigalit\u00e0 del padre mentre, per la compiacenza del padre, la famiglia di Braganza era giunta a considerarsi quasi pari del sovrano. Impostando una politica assolutistica, tolse alla nobilt\u00e0, avocandola a s\u00e9, la giurisdizione su molte citt\u00e0, che gli permise di rimettere in sesto le finanze e ottenere un certo controllo anche sulla nobilt\u00e0.&lt;br&gt; Nel 1483, Giovanni, in base alla corrispondenza segreta tra la famiglia di Braganza e la casa reale di Castiglia, fece arrestare il duca di Braganza, Ferdinando II, che fu processato; nel corso del processo fu provata l'accusa di tradimento a carico del duca e di suo fratello il marchese di Montemor-o-Novo, che riusc\u00ec a fuggire e a sottrarsi alla giustizia, mentre il fratello della regina, Diego I di Viseu, coinvolto nel complotto, fu perdonato. Il duca di Braganza fu condannato a morte e giustiziato ad \u00c9vora.&lt;br&gt;L'anno dopo, il cognato, Diego I, 4\u00ba duca di Viseu, divenuto, dopo la morte di Ferdinando II di Braganza, il pi\u00f9 influente nobile del regno, nel 1484, non condividendo la politica accentratrice del cugino, il re, Giovanni II del Portogallo, organizz\u00f2 una congiura per uccidere Giovanni e l'erede al trono, il figlio di Giovanni, Alfonso del Portogallo; ma, essendo stato scoperto il suo piano, il cugino Giovanni lo uccise con le sue mani, mentre altri complici venivano o imprigionati o uccisi (tra questi il vescovo di \u00c9vora e molto probabilmente il marchese di Montemor-o-Novo, Giovanni).&lt;br&gt;Giovanni, che aveva cominciato ad interessarsi delle scoperte, nel 1474, quando era responsabile dei forti e delle stazioni commerciali della costa africana, appena salito al trono, diede impulso alla ricerca della via di accesso all'India, con lo stesso zelo del prozio, Enrico il Navigatore:\nGli successe il cugino nonch\u00e9 cognato Manuele I, che spos\u00f2, nel 1497, Isabella di Trast\u00e1mara, figlia di Ferdinando II, re di Aragona, e della regina di Castiglia, Isabella I, nonch\u00e9 sorella dell'erede al trono dei regni di Aragona e Castiglia, il principe della Asturie, Giovanni, alla cui morte, nello stesso anno divenne l'erede al trono dei regni di Castiglia e di Aragona. Il 23 ottobre del 1498, Isabella diede alla luce l'erede al trono dei regni di Portogallo, Castiglia e Aragona, Michele, ma lei un'ora dopo mor\u00ec e, nel 1500, mor\u00ec anche Michele.&lt;br&gt;\nManuele, continuando la politica di Giovanni II, privilegi\u00f2 la politica di espansione verso l'India e realizz\u00f2 il viaggio, progettato da Giovanni II, di Vasco da Gama che arriv\u00f2 in India (1498), mentre Pedro \u00c1lvares Cabral scopr\u00ec il Brasile (1500), Francisco de Almeida fu il primo vice-re dell'India (1505) e l'ammiraglio, Alfonso de Albuquerque assicur\u00f2 il controllo delle rotte commerciali dell'Oceano Indiano e Golfo Persico e conquist\u00f2 al Portogallo luoghi importanti come la Malacca, Goa e Ormuz.&lt;br&gt;Durante il suo regno, furono altres\u00ec organizzati viaggi verso occidente, che portarono alla scoperta della Groenlandia e di Terranova. Manuele allacci\u00f2 relazioni diplomatiche anche con la Cina e con la Persia. Con i proventi delle conquiste fece costruire diversi luoghi di culto, come chiese e monasteri e diede sviluppo allo stile manuelino, di cui due esempi significativi furono il Monastero dos Jer\u00f3nimos e la Torre di Bel\u00e9m.&lt;br&gt;Papa Giulio II lo insign\u00ec della \"Rosa d'oro\", onorificenza conferita ai sovrani che si distinguevano nella difesa e nella promozione della religione cattolica, mentre Manuele invi\u00f2 al papa pietre preziose ed animali rari, in special modo al papa Leone X.&lt;br&gt;Infine continu\u00f2 la penetrazione portoghese in Marocco, arrivando a conquistare, Safim, Azamor e Agadir.&lt;br&gt;In politica interna continu\u00f2 con la politica iniziata da Giovanni II di rafforzare il potere centrale a scapito delle grandi famiglie nobili, per\u00f2 con meno rudezza. Miglior\u00f2 inoltre il sistema tributario.&lt;br&gt;Per poter concludere il contratto di matrimonio con Isabella di Trast\u00e1mara, nel 1496, prese l'impegno nei confronti dei Re Cattolici, di cacciare gli Ebrei dal Portogallo, lasciando la possibilit\u00e0 di conversione al cristianesimo, in alternativa. Molti Ebrei si fecero battezzare e Manuele garant\u00ec loro la protezione; ma nulla pot\u00e9, nel 1506, quando una folla inferocita infier\u00ec contro gli ebrei convertiti, passato alla storia come il \"massacro di Lisbona\", dove circa 4000 Ebrei persero la vita. Manuele fece giustiziare i caporioni che avevano guidato quel massacro.&lt;br&gt;A Manuele successe il figlio, Giovanni III del Portogallo.\nUltimi re della casa di Aviz.\nGiovanni III sal\u00ec al trono, nel 1521, in un'epoca in cui il Portogallo era all'apice del suo potere politico, e Lisbona era in una posizione di importanza commerciale mai raggiunta prima. I possedimenti asiatici vennero estesi con ulteriori conquiste, mentre iniziava anche la colonizzazione sistematica del Brasile.&lt;br&gt;Sfortunatamente per il Portogallo Giovanni fu attratto da un certo fanatismo religioso che gli fece appoggiare la Compagnia di Ges\u00f9, approvata da papa Paolo III, nel 1534 e soprattutto gli fece accettare l'introduzione dell'Inquisizione nel regno, nel 1536, il cui impatto sulla economia portoghese fu dannoso, perch\u00e9 colp\u00ec soprattutto i mercanti che erano soprattutto ebrei, che furono perseguitati ed anche uccisi, mentre altri dovettero fuggire e abbandonare il paese.\nLe conseguenze furono disastrose per la prosperit\u00e0 commerciale e sociale del suo; il Portogallo cadde infatti in una stagnazione che caratterizz\u00f2 poi il regno del suo successore, il nipote, Sebastiano I \"il Desiderato\".\nSebastiano I era l'unico figlio di Giovanni del Portogallo, figlio di Giovanni III e di Giovanna d'Asburgo. Il padre mor\u00ec lo stesso anno della sua nascita, mentre la madre lo abbandon\u00f2 di soli tre mesi di et\u00e0, per chiudersi in un convento, e non la rivide mai pi\u00f9. Alla morte del nonno (1557), divenne re sotto la reggenza della nonna, Caterina d'Asburgo (1507-1578), sino al 1562, e poi del prozio Enrico I.&lt;br&gt;Sebastiano, divenuto maggiorenne, decise di rafforzare l'influenza portoghese sul Marocco, e, nella primavera del 1578, s'imbarc\u00f2 a Bel\u00e9m con una flotta di 800 navi e circa 20000 uomini e, arrivato in Marocco, schier\u00f2 le proprie truppe nei pressi di Ksar-el-Kebir (Alcazarquivir) incurante della grande supremazia di uomini su cui poteva contare il suo rivale Mulay Abdelmalik, che aveva radunato all'incirca 40000 cavalieri. La battaglia dur\u00f2 circa 5 ore e nonostante il comportamento eroico dei soldati portoghesi si concluse in una carneficina. Soltanto alcune centinaia di cavalieri portoghesi riuscirono a riparare nelle piazzeforti costiere. Il corpo di re Sebastiano I non fu mai trovato e tale assenza di certezza relativamente alla sua morte diede vita alla leggenda del ritorno di Sebastiano.&lt;br&gt;La scomparsa del giovane re precipit\u00f2 il suo paese in una profonda crisi dinastica, perch\u00e9 gli successe il prozio Enrico I, che era un ecclesiastico.\nEnrico era il fratello minore del re Giovanni III ed aveva preso gli ordini sacri, non pensando di arrivare un giorno al trono, con l'intenzione di aumentare l'influenza del Portogallo all'interno della Chiesa cattolica, dominata, in quel tempo, dalla Spagna.\nAvanzando rapidamente nella gerarchia ecclesiastica era stato arcivescovo di Braga, poi primo arcivescovo di \u00c9vora, poi arcivescovo di Lisbona, ed ancora grande inquisitore generale e infine cardinale. Si era anche impegnato molto ad introdurre l'Ordine dei Gesuiti in Portogallo, utilizzando i loro servizi nell'impero coloniale. Dopo avere ricevuto la conferma della morte del nipote nel monastero di Alcoba\u00e7a, egli rinunci\u00f2 alle sue funzioni ecclesiastiche al fine di potere contrarre un matrimonio e dare seguito alla dinastia d'Aviz, ma papa Gregorio XIII, alleato degli Asburgo, non lo liber\u00f2 dai suoi voti.&lt;br&gt;Dovette subito occuparsi del recupero dei prigionieri rimasti in Marocco.&lt;br&gt;Alla sua morte, nel 1580 e una giunta di cinque governatori costitu\u00ec il \"Consiglio di Reggenza\", con il compito di trovare un successore. Ma non essendoci eredi diretti nacque una disputa, della quale ebbe la meglio Filippo II di Spagna, del Casato degli Asburgo, che ottenne l'unione della corona portoghese con quella spagnola, e che invi\u00f2 il Duca d'Alba ad impossessarsi del regno di Portogallo con la forza. Lisbona capitol\u00f2 rapidamente ed egli fu eletto Re di Portogallo e dell'Algarve col nome di Filippo I, alla condizione per\u00f2, che ne il Regno ne le Colonie potessero un giorno trasformarsi in provincie spagnole."}
{"id": "1709563", "revid": "767487", "url": "https://it.wikipedia.org/wiki?curid=1709563", "title": "Pascal Vahirua", "text": ""}
{"id": "1709564", "revid": "599013", "url": "https://it.wikipedia.org/wiki?curid=1709564", "title": "Proloterapia", "text": "La Proloterapia (anche chiamata \"terapia proliferante\" oppure \"terapia rigenerativa tissutale\") \u00e8 un acronimo che deriva da proliferation therapy (prolo-therapy), coniato negli anni cinquanta da G. Hackett, un chirurgo ortopedico americano. Consiste in una metodica infiltrativa che ha lo scopo di stimolare la guarigione dei tessuti molli (legamenti, tendini, fasce, cartilagini), rinforzando il tessuto connettivo indebolito ed alleviare cos\u00ec il dolore muscoloscheletrico.\nUtilizzi.\nLa proloterapia non \u00e8 riconosciuta dalla medicina.\nStoria.\nLe iniezioni di soluzioni irritanti erano state introdotte verso la fine dell'Ottocento nella cura delle ernie addominali, e all'inizio del Novecento per il dolore all'articolazione temporo-mandibolare dovuto a lassit\u00e0 articolare. Il Dr. George Hackett svilupp\u00f2 la sua tecnica per eseguire queste infiltrazioni intorno alla met\u00e0 del XX secolo. Hackett nella prefazione della Terza edizione del suo libro (Ligament and Tendon Relaxation), descrive la proloterapia come il rinforzo delle saldature dei tendini e dei legamenti all\u2019osso stimolando la produzione di nuovo tessuto cellulare osseo e fibroso.\nIl medico Gustav Hemwall fu un altro pioniere che inizi\u00f2 a praticare la proloterapia sotto l'insegnamento di Hackett. Si tratta di un trattamento molto valido anche per le instabilit\u00e0 dovute a lesioni di primo e secondo grado dei legamenti.\nPratica clinica.\nLa proloterapia \u00e8 una tecnica infiltrativa rigenerativa non chirurgica molto diffusa negli Stati Uniti e in Europa , soprattutto in ambito medico-sportivo, inclusa nei protocolli di evidence-based medicine di trattamento delle patologie del tessuto connettivo (tendinopatie e lesioni legamentose non chirurgiche).La terapia comporta la somministrazione di una sostanza irritante di piccole quantit\u00e0 nel sito doloroso e degenerato delle inserzioni tendinee (entesi), articolazioni e legamenti. Le soluzioni irritanti contengono pi\u00f9 frequentemente destrosio (d-glucosio), una forma naturale di glucosio normalmente presente nell'organismo, ma possono anche contenere combinazioni di polidocanolo, manganese, zinco, ormone della crescita umano, pomice, ozono, glicerina o fenolo . Nei casi pi\u00f9 gravi possono anche essere necessarie soluzioni cellulari autologhe, come plasma ricco di piastrine (PRP), midollo osseo o tessuto adiposo, nell'area in cui il tessuto connettivo \u00e8 stato indebolito o danneggiato a causa di un sovraccarico funzionale o di un trauma, \u00e8 rilevante anche l'uso della Proloterapia nella cura dell'artrosi come riportato da una ricerca scientifica supportato dallo studio di Rabago.\nEvidenze scientifiche.\nSeppur non sia ancora una tecnica riconosciuta dalla medicina ufficiale, negli ultimi anni, a testimonianza dell'interesse verso la pratica, sono aumentati di molto gli studi rivolti ad analizzare la proloterapia.\nIn una recente monografia pubblicata sulla rivista Physical Medicine and Rehabilitation Clinics of North America, la terapia infiltrativa con destrosio \u00e8 stata inserita assieme al PRP nel gruppo delle terapie insiltrative rigenerative.\n\"(1. Tendinopatia:stato dell'arte e prospettive A.Frizziero F.Oliva N.Maffulli pag.57)\"\n\"La proloterapia \u00e8 indicata in tutte le manifestazioni patologiche dell'artrosi e dell'instabilit\u00e0 articolare e nella degenerazione tendinea.\"\n\"(2. J Foot Ankie Res 2015 Oct 20;8:57. doi:10.1186/s12047-015-0114-5 eCollection 2015.\"\n\"Effectiveness and safety of prolotherapy injections for management of lower limb tendinopathy and fasciopathy: a systematic review.\"\nUna revisione della letteratura aveva evidenziato uno scarso livello di efficacia nell\u2019utilizzo di FANS nel trattamento delle tendinopatie e uno studio pi\u00f9 recente, del 2006, mostra come la semplice attivit\u00e0 fisica e in particolare gli esercizi di contrazione eccentrica siano superiori, in una patologia comune come l\u2019epicondilite, rispetto all\u2019infiltrazione con steroidi. Altri studi confermano che la terapia con corticosteroidi, nel contrastare il processo infiammatorio, induce una diminuzione, anche a bassi dosaggi, della vitalit\u00e0 dei tenociti che perdono la capacit\u00e0 di depositare collagene.\nL'efficacia della proloterapia col destrosio nel dolore miofasciale non pu\u00f2 essere determinata da un singolo trattamento di breve durata , ma \u00e8 dimostrata la sua efficacia sul lungo periodo ed essere considerato un trattamento per il dolore e la disfunzione associata a condizioni muscolo-scheletriche croniche anche in presenza di terapie multiple a seconda dei casi.\n\"Rabago, D; Nourani, B (2017). \"Prolotherapy for Osteoarthritis and Tendinopathy: a Descriptive Review\". Current Rheumatology Reports. 19 (6): 34. doi:10.1007/s11926-017- 0659-3.\"\nCritiche.\nNegli USA la maggior parte delle compagnie di assicurazione non rimborsa il trattamento. Nel 1999 Medicare ha rifiutato di includere la procedura fra i trattamenti rimborsabili per la lombalgia cronica adducendo il fatto che nell'ultimo esame della procedura eseguito dalla Health Care Financing Administration (HCFA) nel 1992 era stato dato parere negativo. In Italia \u00e8 teoricamente possibile eseguire le infiltrazioni nell'ambito del Servizio Sanitario Nazionale in quanto esiste una voce specifica nel Tariffario Nazionale (infiltrazione di legamenti e articolazioni) ma non \u00e8 diffusa."}
{"id": "1709565", "revid": "15756", "url": "https://it.wikipedia.org/wiki?curid=1709565", "title": "Dispersione scolastica", "text": "La dispersione scolastica o \"evasione scolastica\" si riferisce all'insieme di comportamenti derivanti dall'ingiustificata e non autorizzata assenza di minorenni dalla scuola dell'obbligo. In particolare la dispersione si riferisce al fenomeno nel suo insieme, mentre l'evasione si riferisce all'attivit\u00e0 posta in essere, individualmente, dal minore. Il termine descrive la frequente assenza degli studenti di propria volont\u00e0 e non \u00e8 da confondersi con le assenze per motivi di salute n\u00e9 con il doposcuola. Il significato, in particolare, varia da scuola a scuola ed \u00e8, solitamente specificato nei manuali di intervento delle autorit\u00e0 di polizia.\nSe si collegano tali dati, emerge che la dispersione scolastica raggiunge percentuali in Italia con picchi superiori al 20% nel meridione. \nPu\u00f2 anche riferirsi a studenti che frequentano la scuola, ma non frequentano le lezioni. o di essere promossi per l'anno seguente, fino a quando il tempo perso per le assenze ingiustificate non sar\u00e0 recuperato da una combinazione di lavori socialmente utili, multe o doposcuola.\nIl disagio sperimentato dai minori che frequentano la scuola dell'obbligo ha due componenti: la prima \u00e8 di tipo evolutivo e deriva dalla crescita individuale in un contesto poco familiare rappresentato dalla nuova realt\u00e0 in cui i soggetti vengono catapultati; la seconda \u00e8 di tipo ambientale e deriva dal contesto sociale in cui i soggetti vivono, tra cui anche la famiglia.\nQualora i fattori del disagio ambientale si aggiungano al disagio evolutivo, le influenze esterne possono aggravare la situazione evolutiva ed abbassare ulteriormente la stima che la persona ha di se stessa.\nDifesa sociale.\nLa dispersione scolastica \u00e8 un fenomeno che interessa sia i paesi ricchi sia i paesi poveri e riassume un insieme di manifestazioni negative all'interno del sistema scolastico: frequenze irregolari, bocciature, frequenti malattie, cambiamenti di sede e casi di analfabetismo o di scarso apprendimento anche quando la scuola viene frequentata regolarmente.\nIn Australia, i dirigenti scolastici, in molti casi, contattano direttamente la polizia per combattere la dispersione, in particolare, quelle che sono situate in prossimit\u00e0 delle stazioni di polizia, sono dotate di speciali strumenti di videosorveglianza che possono identificare i ragazzi. Il governo locale, inoltre, ha promosso degli interventi nei confronti dei genitori finalizzati alla prevenzione della dispersione tramite la minaccia della perdita dei benefici fiscali previsti per famiglie in particolare \"status\" di bisogno.\n, le scuole stanno predisponendo dei sistemi di rilevazione della dispersione mediante, ad es., la possibilit\u00e0 di avvisare in tempo i genitori tramite sms oppure di installare delle macchine obliteratrici e dotare ogni studente di un tesserino magnetico cos\u00ec come gi\u00e0 accade negli enti pubblici. Questi accorgimenti, insieme ai sistemi di rilevazione tradizionale e di videosorveglianza, rappresentano il modo migliore per prevenire la dispersione scolastica.\nIn Danimarca, i benefici dei servizi sociali possono essere diminuiti o sospesi per quei giovani che non frequentano la scuola. Non tutti i paesi, comunque, ricorrono a tale strategia per riportare i ragazzi a scuola. Altre giurisdizioni sono intente a concentrarsi nel periodo successivo alle ferie estive perch\u00e9 alcuni gruppi etnici prevedono il ritorno in patria per motivi culturali. Nella citt\u00e0 di Aarhus, ad es., 155 ragazzi non hanno fatto pi\u00f9 ritorno a scuola per una settimana dopo l'inizio delle lezioni. Una ricerca dell'aprile 2009 ha scoperto che su 4000 soggetti, almeno un terzo presenta un numero di assenze fino a due settimane.\nIn Finlandia gli evasori possono anche essere tratti in arresto o quanto meno trascorrere un periodo di tempo in una comunit\u00e0 di accoglienza. La polizia, tuttavia, non \u00e8 competente al controllo quanto piuttosto gli stessi insegnanti che sono tenuti a denunciare le evasioni all'autorit\u00e0 giudiziaria. Se l'evasione si protrae ulteriormente, possono essere comminate delle sanzioni pecuniarie ai genitori, in modo da indurli a seguire pi\u00f9 da vicino i propri figli nelle attivit\u00e0 scolastica.\nIn Germania i genitori degli evasi da scuola senza una giustificazione legittima sono denunciati a piede libero dalla scuola. Se questi si rifiutano di collaborare o sono recidivi nella loro condotta, gli assistenti sociali possono richiedere alla polizia di piantonare i ragazzi a scuola e, in casi estremi, chiedere al Tribunale di sottrarre la potest\u00e0 genitoriale o quanto meno porne dei severi limiti.\nIn Inghilterra, i fallimenti riscontrati nel garantire la frequenza scolastica hanno indotto l'autorit\u00e0 giudiziaria a comminare sanzioni penali sia ai genitori che ai minori. In tal modo, la polizia pu\u00f2 prelevare con la forza un figlio da casa o da qualsiasi altro luogo in cui si trovi e piantonarlo a scuola.\nIn alcuni paesi, come in Canada e gli Stati Uniti, gli agenti di polizia che hanno il minimo sospetto che un minore evada la scuola, possono direttamente trarlo in arresto. Solo a Los Angeles nel 2008 sono stati arrestati oltre 12000 minorenni per aver evaso la scuola.\nProspettive sulla dispersione scolastica.\nMolti Stati provvedono alla formazione di personale specializzato competente nell'arresto e nel piantonamento dei giovani evasori. Altri Stati hanno anche il potere di revocare la patente di guida per coloro che hanno compiuto sedici anni. Il ruolo dell'agente di polizia, comunque, . La prevenzione della dispersione oggi \u00e8 generalmente disposta di concerto con le risorse municipali quali la scuola, la parrocchia, le e quanto altro pu\u00f2 servire a risolvere o quanto meno isolare il problema. Le ITC stanno sempre assumendo un ruolo chiave nella predisposizione di misure di sorveglianza e controllo non invasive al fine di coordinare e migliorare tali risorse.\nIl problema pu\u00f2 essere potenzialmente risolto o almeno attutito solo conoscendo le situazioni - tutte diverse tra di loro - che determinano questo fenomeno, cos\u00ec da aiutare i ragazzi della scuola dell'obbligo ad accrescere la stima in se stessi, a sviluppare le proprie potenzialit\u00e0, a migliorare il proprio rendimento scolastico, a prevenire in generale l'abbandono della scuola.\nIn Polonia, il 21 marzo \u00e8 un'occasione informale per i giovani evasori per incontrarsi e confrontarsi. Similmente, gli studenti americani hanno il Senior Skip Day.\nItalia.\nDati 2014.\nNel 2014 la quantificazione ufficiale offerta da Eurostat, secondo la quale il tasso di abbandono scolastico in Italia si attesterebbe attualmente\nal 17% con un trend decisamente positivo di miglioramento (6 punti percentuali di riduzione in 10 anni, lascerebbe presagire il certo raggiungimento\ndell'obiettivo italiano, deciso dal Governo italiano nel 2011, del 15-16%; l'obiettivo europeo per il 2020 \u00e8 tuttavia del 10%). La disaggregazione del dato per\ngenere segnala come il problema riguardi quasi esclusivamente la componente maschile della popolazione, avendo quella femminile gi\u00e0 raggiunto l'obiettivo da\ncinque anni. La disaggregazione territoriale mostra invece come il fenomeno continui a interessare in misura pi\u00f9 sostenuta il Mezzogiorno, con punte del 25,8% in\nSardegna, del 25% in Sicilia e del 21,8% in Campania(dati riferiti al 2012\u00a0\u2013 MIUR 2013). L'indagine \"LOST.Dispersione scolastica, il costo per la collettivit\u00e0 e il ruolo di scuole e terzo settore\", promossa dall'ong WeWorld insieme alla Fondazione Giovanni Agnelli e all'Associazione Bruno Trentin, ha voluto esplicitare una lettura del fenomeno anche dal punto vista economico, attraverso l'analisi dei dati sulle frequenze scolastiche forniti da Istat, incrociando dati anagrafici (popolazione residente) e dati amministrativi (iscritti e diplomati) provenienti dalle scuole. Il rapporto tra diplomati e popolazione nella fascia d'et\u00e0 rilevante (convenzionalmente\npresa a 19 anni, ma i risultati non cambierebbero se si prendesse una media su un intervallo pi\u00f9 ampio tipo 18-20 anni) evidenzia che ogni anno il 23,8% della popolazione non raggiunge un titolo di scuola secondaria che dia accesso all'universit\u00e0. Il fenomeno pu\u00f2 apparire ancora pi\u00f9 grave se invece\nsi ritiene di poter desumere una stima dei tassi di abbandono a partire dai dati sulle mancate reiscrizioni dichiarate dalle scuole e raccolti dal MIUR.\nDati 2016.\nSecondo il rapporto realizzato da Save the Children intitolato \"\"Liberare i bambini dalla povert\u00e0 educativa: a che punto siamo?\"\" il tasso di dispersione si aggira attorno al 13,8%. Sicilia, Sardegna, Campania, Calabria e Puglia, collocandosi ai primi posti, necessitano di interventi per porre rimedio alla povert\u00e0 di offerta educativa legata anche a condizioni di indigenza molto rilevanti.\nDati 2017.\nSecondo il rapporto Benessere equo e sostenibile (BES) 2018 pubblicato dall\u2019Istat, il 14% dei giovani tra i 18 ed i 24 anni ha abbandonato gli studi dopo aver conseguito la licenza media. Come negli anni passati Sardegna, Sicilia, Campania, Puglia e Calabria si classificano, in ordine, ai primi posti ed al di sopra della media italiana.\nDati 2018.\nIn Italia, nel 2018 si sono verificati alti tassi di dispersione scolastica, variabili tra il 18 e il 26%. Dati preoccupanti per l'istituzione scolastica che, costantemente, cerca di attuare misure di \"prevenzione giovanile\", in special modo sulla didattica.\nCause sociali.\nL'adolescenza, la poca comprensione da parte delle famiglie e la digressione culturale sono elementi principali che allontano i giovanissimi dalla scuola. Il desiderio di trovare un \"rifugio\" dai propri demoni interiori \u00e8 decisamente pi\u00f9 elevato rispetto all'impegno scolastico. La psicologia gioca un ruolo incisivo nella sfera didattico-comportamentale, dove i ragazzi non sono spinti verso il desiderio di scoprire le proprie attitudini e desideri. Ad oggi, \u00e8 fondamentale proporre agli alunni una didattica innovativa, basata sullo studio del pensiero, che deve essere sviluppato e non lasciato sfuggire via."}
{"id": "1709571", "revid": "15339347", "url": "https://it.wikipedia.org/wiki?curid=1709571", "title": "Saginara (Contursi Terme)", "text": ""}
{"id": "1709576", "revid": "287204", "url": "https://it.wikipedia.org/wiki?curid=1709576", "title": "R\u00e9mi Garde", "text": "Carriera.\nR\u00e9mi \u00e8 un ex calciatore francese militante, durante la sua carriera, nel Lione, nello Strasburgo e nell'Arsenal. Si \u00e8 ritirato nel 1999. Nel 2010 lavora come direttore del centro di allenamento dell'Olympique Lyon. Alcuni mesi dopo, il 22 giugno 2011 viene nominato allenatore dell'Olympique Lione. Nel suo debutto come allenatore in Ligue 1 (stagione 2011-2012) porta la squadra lionese al quarto posto e a vincere la Coppa di Francia il che li valse la riconferma. Il 25 maggio 2012 rinnova il proprio contratto fino al 2014. Nella stagione 2012-2013 il Lione termina terzo in classifica e in Coppa non riusc\u00ec a confermarsi campione.Al termine del campionato 2013-2014 viene sollevato dall'incarico.\nIl 3 novembre 2015 subentra sulla panchina dell'Aston Villa nel campionato inglese, venendo poi esonerato il 29 marzo 2016.\nStatistiche.\nAllenatore.\nClub.\n\"Statistiche aggiornate al 23 agosto 2019.\""}
{"id": "1709577", "revid": "767487", "url": "https://it.wikipedia.org/wiki?curid=1709577", "title": "One Man Band (film)", "text": "One Man Band \u00e8 un cortometraggio del 2005, diretto da Andrew Jimenez e Mark Andrews.\nIl corto, allegato alla versione cinematografica e a quella in DVD del film \"Cars - Motori ruggenti\", presenta la vicenda di due uomini orchestra che si contendono a colpi di musica l'offerta di una bambina.\nLa prima visione mondiale \u00e8 avvenuta al 29\u00b0 \"Annecy Animation Festival\", ad Annecy, ed ha vinto il Platinum Grand Prize al Future Film Festival di Bologna.\nTrama.\nNella piazza di un piccolo paese medioevale la giornata \u00e8 quasi conclusa e Bass, un uomo orchestra, sta suonando, nella speranza di essere notato da un qualsiasi passante, disposto a dargli qualche moneta in cambio della sua musica. Tippy, una piccola bambina, gli passa accanto, con l'intenzione di buttare la moneta d'oro che ha in mano nell'alta fontana della piazza per esprimere un desiderio. Bass, vedendola, attira la sua attenzione suonando la tromba e i tamburi. La bimba, sorridendo, avvicina la moneta al recipiente ai piedi del suonatore.\nImprovvisamente dall'altro capo della piazza compare Treble, un fine suonatore di violino, che inizia ad esibirsi, e Tippy si dirige verso di lui. I due allora, iniziano uno scontro musicale. Sempre pi\u00f9 caotica e assordante, la musica spaventa la bambina, che lascia cadere la moneta nello sbocco verso le fogne.\nSenza versare una lacrima, chiede di riavere la sua moneta. I due non hanno un soldo e Tippy domanda il violino a Treble. La bimba accorda lo strumento ed inizia ad esibirsi. Subito, un passante le dona una saccoccia piena di monete d'oro. La ragazza ne pesca un paio e le mostra agli uomini orchestra, offrendogliele.\nI due si avvicinano, ma Tippy lancia le monete sulla cima della fontana. La notte dopo, Bass e Treble cercano invano di raggiungere le monete, cadendo prima di arrivarci."}
{"id": "1709579", "revid": "125910727", "url": "https://it.wikipedia.org/wiki?curid=1709579", "title": "Carl Attrezzi e la luce fantasma", "text": "Carl Attrezzi e la luce fantasma (\"Mater and the Ghostlight\") \u00e8 un cortometraggio prodotto dalla Pixar Animation Studios. \u00c8 un diretto spin-off del film \"Cars - Motori ruggenti\".\nTrama.\nIl malandato autocarro-meccanico Carl Attrezzi, detto Cricchetto, ha compiuto diversi scherzi ai danni dei suoi concittadini veicoli di Radiator Springs. Essi decidono di rendergli pan per focaccia, cos\u00ec lo Sceriffo si inventa una storia terribile basata su una leggenda del luogo: il \"Semaforo Fantasma\". Secondo la leggenda, il Semaforo Fantasma sarebbe un misterioso globo di luce blu che si aggira sulle strade della zona nelle notti d'estate e fa scomparire nel nulla i veicoli che incontra sul suo percorso. Dopo che Cricchetto, piuttosto intimorito, ha fatto ritorno alla sua abitazione e sta cercando di tranquillizzarsi, Saetta e Guido appendono una lanterna blu al suo gancio. Cricchetto crede di essere inseguito dal Semaforo Fantasma e si mette a correre spaventato ed a tutta velocit\u00e0 per le strade di Radiator Springs, per poi accorgersi della burla e venire raggiunto dagli amici che lo tranquillizzano, con Doc che gli dice che l'unica cosa di cui aver paura sono le proprie paure e, ovviamente, la Strega Urlante. Il corto termina con Cricchetto di nuovo solo e impaurito, sovrastato da un'enorme ruspa a cui raccomanda di fare attenzione alla Strega Urlante, non rendendosi conto che proprio quella \u00e8 la strega."}
{"id": "1709580", "revid": "124515653", "url": "https://it.wikipedia.org/wiki?curid=1709580", "title": "Cavalcanti", "text": "I Cavalcanti furono un'antica e importante famiglia fiorentina.\nStoria familiare.\nOrigini.\nI Cavalcanti furono originari di Volterra, in seguito signori del Castello di Libbiano in val di Cecina e di Montecalvi in val di Pesa, di Luco e di Ostina nella val d'Arno superiore; l'origine della loro ricchezza fu per\u00f2 quasi sicuramente mercantile. \nFurono a Firenze famiglia del primo cerchio e famiglia consolare: Cavalcante fu console civitatis nel 1176 e Aldobrandino suo figlio lo fu nel 1204. \nLe lotte tra guelfi e ghibellini.\nDurante tutto il Duecento furono una delle pi\u00f9 importanti famiglie fiorentine. Di tradizione guelfa, ebbero un ruolo importante nelle lotte tra guelfi e ghibellini: nel 1246 \u00e8 un Cavalcanti insieme a un Adimari a guidare la fazione guelfa. Furono una delle consorterie fiorentine pi\u00f9 ricche di uomini, e molti di loro furono personalit\u00e0 rilevanti. Membri tra i pi\u00f9 influenti dell'Arte di Calimala possedevano numerose case botteghe e magazzini. Dopo la rotta di Montaperti a cui parteciparono subirono danni considerevoli alle loro propriet\u00e0 per mano ghibellina, tanto che al rientro dei Guelfi ottennero un risarcimento di oltre 3000 lire.\nAl loro rientro in Firenze ebbero un ruolo assai rilevante: nel Consiglio del 1278 sono presenti nove Cavalcanti, e sul versante religioso in questo periodo si segnala la presenza di Aldobrandino Cavalcanti, priore domenicano di Santa Maria Novella e vescovo di Orvieto. Membri della famiglia si segnalano altres\u00ec tra i guelfi giuranti la pace del cardinale Latino.\nColpiti dagli Ordinamenti di Giustizia e dichiarati Magnati, furono esclusi dalla guida del Comune. \nLa loro fine politica arriv\u00f2 nel momento della divisione dei Guelfi in Bianchi e Neri, quando i Cavalcanti tennero in prevalenza per la parte bianca, che doveva poi risultare sconfitta. \nIn questo periodo il celebre poeta stilnovista Guido Cavalcanti, amico e compagno di parte di Dante Alighieri, ebbe a soffrire un esilio (furono esiliati, per sedare i tumulti, alcuni capi delle due parti e tra questi Guido) che lo doveva condurre a morte. \nE le Stinche col loro nome rammentavano ai Cavalcanti quel periodo difficile: le antiche prigioni fiorentine, prendono infatti tristemente nome da uno dei castelli dei Cavalcanti e ricordano quei Cavalcanti di parte bianca asserragliati nel castello catturati e gettati in quel carcere.\nPeriodo difficile che culmin\u00f2 nel disastro economico dovuto all'incendio appiccato da Neri degli Abati che distrusse in quantit\u00e0 le loro case e le loro botteghe.\nIl Rinascimento.\nNel Trecento le leggi antimagnatizie relegarono questa famiglia a un ruolo del tutto secondario. \nTra il 1361 e il 1380 alcuni Cavalcanti rinunciarono all'agnazione e allo stemma avito chiedendo esser fatti di popolo. Cos\u00ec alcuni Cavalcanti mutarono il cognome in Cavalleschi, Malatesti, Ciampoli, Cavallereschi, Popolani.\nI Cavalcanti poterono finalmente ottenere il ceto popolare nel 1434. Cosimo il Vecchio, cercando di consolidare il proprio potere, cerc\u00f2 l'alleanza anche con alcune famiglie magnatizie e tra queste i Cavalcanti, offrendo in cambio la riammissione ai pubblici uffici. Cos\u00ec i Cavalcanti poterono nuovamente essere imborsati per gli uffici della Repubblica. E furono cos\u00ec estratti 13 volte come Priori della Repubblica. Ginevra d\u00e8 Cavalcanti spos\u00f2 il fratello di Cosimo, Lorenzo il Popolano e forse, tramite l'intercessione dei Medici, in quegli anni fecero decorare la propria cappella in Santa Croce (oggi scomparsa), con una celebre \"Annunciazione\" scolpita da Donatello e annoverata tra i suoi capolavori.\nIl pi\u00f9 prolifico e longevo ramo dei Cavalcanti si trasfer\u00ec nel XIV secolo nel Regno di Napoli e, in particolare, in Calabria; un altro ramo, sempre nel XIV secolo, si trasfer\u00ec in Veneto nella citt\u00e0 di Serravalle (Vittorio Veneto), dando origine alla famiglia Casoni, aggregata al Consiglio Nobile di quella citt\u00e0 (fu la famiglia di Guido Casoni importante letterato del XVII secolo, cavaliere di San Marco); un altro ancora si trasfer\u00ec in Brasile, attraverso Filippo Cavalcanti, figlio di Giovanni Cavalcanti (illustre commerciante e rispettato amico di Enrico VIII) e Ginevra Manelli, che si trasferi nello Stato del Pernambuco verso la fine del 1560.\nIl Granducato.\nCaduta la Repubblica durante il principato ebbero tre senatori del Granducato di Toscana, inoltre ebbero Cavalieri di Santo Stefano e di Malta.\nIn Brasile.\nUn ramo della famiglia si stabil\u00ec nel nord del Portogallo: da l\u00ec alcuni si trasferirono in Brasile, a Recife. Per questo il cognome Cavalcanti \u00e8 poi diventato comune in Brasile, annoverando anche alcune personalit\u00e0 illustri, come il cardinale Joaquim Arcoverde de Albuquerque Cavalcanti, il primo cardinale sudamericano della storia, e il pittore Emiliano Di Cavalcanti.\nParentele.\nI Cavalcanti s'imparentarono con tutte le famiglie pi\u00f9 importanti di Firenze, ed anche con famiglie di fede ghibellina come i Lamberti e gli Amidei nell'ambito di quelle paci con cui vanamente si cercava di riportare la concordia nella citt\u00e0.\nSepolture.\nA Firenze ebbero le sepolture principalmente in Santa Maria Novella ma anche in San Simone e in Santa Maria sopra Porta. "}
{"id": "1709583", "revid": "339392", "url": "https://it.wikipedia.org/wiki?curid=1709583", "title": "Iruka", "text": ""}
{"id": "1709584", "revid": "599013", "url": "https://it.wikipedia.org/wiki?curid=1709584", "title": "Gilles Rousset", "text": ""}
{"id": "1709587", "revid": "767487", "url": "https://it.wikipedia.org/wiki?curid=1709587", "title": "Il tuo amico topo", "text": "Il tuo amico topo (\"Your Friend the Rat\") \u00e8 un cortometraggio d'animazione del 2007, diretto da Jim Capobianco. Prodotto dalla Walt Disney Pictures e dalla Pixar Animation Studios, il corto, basato sui personaggi del film \"Ratatouille\", \u00e8 stato distribuito direttamente per il mercato dell'home video in DVD e Blu-ray Disc in contemporanea con il film \"Ratatouille\". Il titolo della versione italiana \u00e8 fuorviante: il cortometraggio - cos\u00ec come il film \"Ratatouille\" - non tratta di topi, bens\u00ec di ratti.\nCon la sua durata di 11 minuti \u00e8 il cortometraggio pi\u00f9 lungo della filmografia Pixar, oltre ad essere il primo realizzato in gran parte in animazione tradizionale, con intermezzi in tecniche di animazione differenti (CGI, stop-motion, simulazione di videogame).\nTrama.\n\"Il tuo amico topo\" si inserisce nella tradizione dei cortometraggi educativi della Disney degli anni '50, e tratta del ruolo del ratto nella storia e nella societ\u00e0 umana, ovviamente con il tono ironico proprio dei cartoon. Dopo aver analizzato gli scontri fra uomini e ratti, i due roditori protagonisti Remy e Emile auspicano infine un periodo di amicizia. A questa utopia dedicano una canzone, \"Plan B\" (\"Piano B\" in italiano), scritta appositamente per il cortometraggio da James G. Dashe (musica e testo) e Jim Capobianco (testo). Alla fine i due ratti cercano invano di togliere i titoli di coda."}
{"id": "1709591", "revid": "599013", "url": "https://it.wikipedia.org/wiki?curid=1709591", "title": "European Champions Tournament 1988-1989", "text": "Il quinto European Champions Tournament fu giocato dal 20 al 22 dicembre 1988 a Debrecen, in Ungheria, e vi parteciparono otto formazioni formazioni rappresentanti Ungheria (3), Danimarca, Jugoslavia (2), Austria e Paesi Bassi.\nL'edizione viene ricordata per la massacrante maratona a cui furono chiamate le formazioni: 5 partite tre giorni con la semifinale e le finali tutti nella giornata del 22 dicembre, furono gli jugoslavi del MNK Uspinja\u010da Zagreb dapprima ad eliminare in semifinale i padroni di casa del Debreceni MVSC, e poi a battere i connazionali del MNK Kutina diventando la prima formazione balcanica a vincere un trofeo di calcio a 5. L'ufficialit\u00e0 della manifestazione fu sancita dalla presenza del delegato FIFA Eric van Deulen. Mentre gli arbitri della manifestazione furono:"}
{"id": "1709593", "revid": "287204", "url": "https://it.wikipedia.org/wiki?curid=1709593", "title": "Johnny Cash Sings the Songs That Made Him Famous", "text": "Johnny Cash Sings the Songs That Made Him Famous \u00e8 il secondo album, prevalentemente una raccolta di brani apparsi su singoli, del cantante country Johnny Cash.\nFu originariamente pubblicato nel 13 novembre 1958 e ripubblicato nel 2003 dall'etichetta Varese Sarabande con quattro bonus tracks, ovvero versioni alternative di brani gi\u00e0 presenti nel LP originale, \"Don't Make Me Go\", \"The Ways of a Woman in Love\", \"Ballad of a Teenage Queen\" e \"Guess Things Happen That Way\"."}
{"id": "1709628", "revid": "438678", "url": "https://it.wikipedia.org/wiki?curid=1709628", "title": "Propriet\u00e0 privata (film)", "text": "Propriet\u00e0 privata (\"Nue propri\u00e9t\u00e9\") \u00e8 un film del 2006 diretto da Joachim Lafosse."}
{"id": "1709629", "revid": "287204", "url": "https://it.wikipedia.org/wiki?curid=1709629", "title": "Nue propri\u00e9t\u00e9", "text": ""}
{"id": "1709630", "revid": "287204", "url": "https://it.wikipedia.org/wiki?curid=1709630", "title": "Grido del Douglas", "text": "Il grido del Douglas \u00e8 un forte dolore dovuto ad accumulo di liquido infiammatorio e purulento nello scavo del Douglas (scavo retto uterino della donna e retto vescicale nell'uomo)\nClinica.\nDolore molto intenso che si ha all'esplorazione digitale del fornice posteriore vaginale in pazienti anche incoscienti. Questo segno pu\u00f2 essere patognomonico di peritonite.\nVivo dolore durante l'esplorazione vaginale o rettale, dovuto a versamento libero in cavit\u00e0 peritoneale che tende per gravit\u00e0 a depositarsi a livello dello scavo del Douglas per viva reazione della parete peritoneale. \nRiconosce diverse cause, tra cui uno stato di flogosi degli organi pelvici che porta ad una reazione a livello del peritoneo (sierosa che riveste la cavit\u00e0 addominale).\nPu\u00f2, ad esempio, essere presente in caso di appendicite con annessa peritonite."}
{"id": "1709637", "revid": "438678", "url": "https://it.wikipedia.org/wiki?curid=1709637", "title": "Sotto la sabbia", "text": "Sotto la sabbia (\"Sous la sable\") \u00e8 un film del 2000 diretto da Fran\u00e7ois Ozon.\n\u00c8 il primo film della cosiddetta \"Trilogia del Lutto\", che continua nel 2005 con la pellicola \"Il tempo che resta\" e si conclude nel 2009 con \"Il rifugio\".\nTrama.\nMarie e Jean sono una coppia di mezza et\u00e0 sposata da 25 anni. Lui francese e lei inglese, vivono a Parigi, non hanno figli. Un giorno, durante una vacanza al mare, Marie si addormenta sulla spiaggia mentre Jean va a fare un bagno. L'uomo, per\u00f2, scompare nel nulla. Tornata in citt\u00e0, Marie tenta di ricominciare a vivere, mentre la polizia prosegue le indagini sulla scomparsa del marito. D'altro canto, per\u00f2, non accetta la scomparsa o morte del marito e inizia a condurre una vita in bilico tra fantasia e realt\u00e0. \u00c8 soggetta a sbalzi di umori, crisi di stanchezza e di ilarit\u00e0.\nLa suocera le rinfaccia il fatto di non essere stata una buona moglie, per cui Jean non sarebbe morto, ma semplicemente scappato per costruirsi una nuova vita. Marie, del resto, ha un amante sin dai tempi del matrimonio.\nCon notevole ritardo, la donna ritorna sul luogo della scomparsa del marito: infatti, da parecchio tempo le autorit\u00e0 si aspettano che venga riconosciuta la salma di un uomo annegato sulla spiaggia delle vacanze della coppia. Una volta arrivata sul posto, la protagonista si rifiuta comunque di ammettere che si tratti della salma di suo marito, e questo a dispetto del fatto che svariati test eseguiti dai responsabili confermino che si tratta proprio di lui. Marie dichiara semplicemente che l'orologio ritrovato al polso del cadavere non \u00e8 quello di Jean.\nIn tal modo, la protagonista evita di confrontarsi con la morte del marito e riprende a barcamenarsi tra verit\u00e0 e illusione."}
{"id": "1709638", "revid": "124937403", "url": "https://it.wikipedia.org/wiki?curid=1709638", "title": "Duodenocefalopancresectomia", "text": "La duodenocefalopancreasectomia \u00e8 un intervento chirurgico che consiste nell'asportare la testa del pancreas, il duodeno, la colecisti e, spesso ma non sempre, 8\u00a0cm di stomaco. Pu\u00f2 essere chiamata anche procedura di Whipple (in inglese \"Whipple's Procedure\"). Viene considerata la pi\u00f9 complessa procedura di chirurgia generale.\nIndicazioni.\nSi procede a questa complessa operazione quando questi organi sono parzialmente o completamente colpiti da tumore o linfoma. Un'altra motivazione per l'esecuzione dell'intervento pu\u00f2 essere la necrosi massiccia della zona a seguito di un infarto a carico dell'arteria pancreatico-duodenale superiore o inferiore.\nCarcinoma Pancreatico.\nIl carcinoma pancreatico \u00e8 una delle principali indicazioni a tale procedura. Ma purtroppo la sintomatologia inizia ad essere presente quando ormai \u00e8 troppo tardi per un intervento e soltanto il 15-20% dei pazienti \u00e8 elegibile alla procedura. Spesso tale operazione viene effettuata in concomitanza o seguita da una chemioterapia adiuvante, per ridurre le dimensioni del tumore. Il decesso post-operatorio \u00e8 sceso molto dal 20-30% negli anni '80 fino al 5% degli anni 2000.\nColangiocarcinoma.\nIl colangiocarcinoma, o il tumore del dotto biliare, \u00e8 la seconda indicazione per l'intervento. Spesso nei pazienti colpiti da tumore del dotto biliare l'intervento \u00e8 meno demolitivo per la porzione di pancreas, ma pu\u00f2 richiedere una epatectomia parziale.\nPancreatite croniche.\nQuesto procedimento non \u00e8 considerato il gold standard per le pancreatiti croniche, poich\u00e9 viene preferito effettuare un controllo del dolore e casomai solamente una pancreatectomia parziale, per limitare la porzione demolitiva.\nTrauma.\nPer danni al pancreas e al duodeno, a seguito di traumi addominali che causano necrosi o emorragie della zona, viene eseguita tale operazione. La casistica \u00e8 molto rara e spesso riguarda incidenti stradali che coinvolgono motociclisti.\nControindicazioni.\nTale procedura, come tutte le procedure di chirurgia oncologica, \u00e8 sconsigliata in presenza di metastasi a distanza, sia in organi addominali che in altri organi. Altre controindicazioni possono essere la compromissione dei vasi addominali o patologie cardio-respiratorie gravi pregresse.\nProcedimento.\nPreparazione.\nL'intervento chirurgico dura dalle 6 alle 8 ore. Richiede una anestesia generale, e il supporto respiratorio per il paziente. Il chirurgo esegue una incisione addominale mediana, esegue una iniziale esplorazione addominale accertandosi dell'assenza di metastasi a distanza. Quindi verificata l'assenza di metastasi inizia la rimozione chirurgica.\nDemolizione.\nPer primo viene sezionata la colecisti, il coledoco e il dotto cistico dal dotto epatico. Segue la separazione del duodeno dallo stomaco, se quest'ultimo non deve essere rimosso, a livello dello sfintere pilorico; se parte dello stomaco deve essere rimossa l'incisione avviene a livello dell'antro pilorico. Successivamente viene sezionata la testa del pancreas dalla coda e dal corpo, questo punto \u00e8 ad alto rischio poich\u00e9 l'incisione avviene solitamente a livello dell'arteria mesenterica superiore e della vena mesenterica superiore, le quali si trovano anteriormente al pancreas. Nel caso di aggressione dei vasi anche questi vengono rimossi. Segue la rimozione del duodeno dal digiuno, il taglio avviene dopo la flessura duodeno digiunale.\nRicostruzione.\nInizia la fase di ricostruzione, per primo viene chiuso il digiuno a livello del taglio. Il chirurgo esegue una anastomosi fra il pancreas rimanente e il digiuno, e fra il dotto epatico e il digiuno. Infine viene anastomizzato lo stomaco con il digiuno, in una porzione a valle delle due precedenti per permettere una migliore digestione. \nIl procedimento pu\u00f2 essere effettuato anche in laparoscopia. \nPost-operatorio.\nIl paziente deve essere monitorato in una terapia intensiva fino al suo risveglio, e solitamente viene inserito un catetere addominale per il drenaggio dei liquidi formatisi. Per il primo periodo dalla durata minima di una settimana il paziente deve essere alimentato parentalmente, segue un graduale ritorno alla normalit\u00e0 prima con l'alimentazione naso-gastrica e poi con la normale alimentazione. Spesso i pazienti nel primo periodo vanno incontro ad difficolt\u00e0 nella peristalsi e della defecazione, solitamente viene controllata incoraggiando una attivit\u00e0 motoria modica."}
{"id": "1709639", "revid": "729019", "url": "https://it.wikipedia.org/wiki?curid=1709639", "title": "Okt'abrskoje Pole", "text": "Oktjabr\u2019skoe pole (), che letteralmente significa \"Campo d'Ottobre\", \u00e8 una stazione della Metropolitana di Mosca, situata sulla Linea Tagansko-Krasnopresnenskaja. La stazione fu inaugurata il 30 dicembre 1972 come parte del ramo Krasnopresnenskij, e per esattamente tre anni ha costituito il capolinea nord della Linea Krasnopresnenskaja. La fermata ha preso questo nome da Khodynka, una localit\u00e0 vicina che durante il periodo sovietico era conosciuta come \"Campo d'Ottobre\".\nDisegnata da Nina Aleshina e Zaitseva, la stazione presenta un tipico design a tre arcate con pilastri poligonali ricoperti in alluminio e mura ricoperte in marmo grigio chiaro decorate con oggetti di alluminio anodizzato (opera di Bodniek e Rysin). Il pavimento \u00e8 ricoperto di marmo bianco eccetto l'area intorno ai pilastri, che \u00e8 in granito nero. I due ingressi sono collegati con sottopassaggi che permettono l'accesso a via Narodnogo Opolchenija e via Mar\u0161ala Biryuzova (\u0443\u043b. \u041c\u0430\u0440\u0448\u0430\u043b\u0430 \u0411\u0438\u0440\u044e\u0437\u043e\u0432\u0430).\nIl traffico quotidiano di passeggeri nella stazione \u00e8 di 75.910 persone.\nA qualche centinaia di metri dalla stazione si trova la fermata di Panfilovskaja, interscambio con l'Anello centrale di Mosca."}
{"id": "1709641", "revid": "17654", "url": "https://it.wikipedia.org/wiki?curid=1709641", "title": "Lyriske stykker", "text": ""}
{"id": "1709644", "revid": "767487", "url": "https://it.wikipedia.org/wiki?curid=1709644", "title": "Tutto il bene del mondo", "text": "Tutto il bene del mondo (\"Un mundo menos peor\") \u00e8 un film del 2004 diretto da Alejandro Agresti.\nTrama.\nIl film \u00e8 ambientato in Argentina nei primi anni del XXI secolo. Isabel scopre che Cholo, il marito di cui non ha avuto pi\u00f9 notizie da oltre vent'anni e da lei creduto vittima della guerra sporca attuata dalla giunta militare argentina fino al 1983, \u00e8 invece vivo e risiede in un piccolo villaggio turistico in prossimit\u00e0 della Patagonia. Isabel decide pertanto di incontrarlo nuovamente, e si mette in viaggio assieme alle sue due figlie: Sonia, figlia di Cholo ma che non ha mai visto il padre, e Beba, una bambina che Isabel ha avuto da un altro uomo.\nGiunta nel villaggio, Isabel cerca di farsi riconoscere da Cholo senza affrontarlo direttamente, ma Cholo (che ora lavora come fornaio, conduce una vita molto modesta e agli abitanti del villaggio ha raccontato che la sua famiglia \u00e8 morta in un incidente stradale) sembra non accorgersi di lei. Quando Isabel, stanca dell'apparente indifferenza del marito, decide ad affrontarlo, Cholo nega di conoscerla. Una lunga lettera scritta da Sonia al padre, spinger\u00e0 Cholo a prendere contatto con le tre donne."}
{"id": "1709646", "revid": "827882", "url": "https://it.wikipedia.org/wiki?curid=1709646", "title": "Tutti Frutti/I'm Just a Lonely Guy", "text": "Tutti Frutti/I'm Just a Lonely Guy \u00e8 un singolo del cantautore statunitense Little Richard, pubblicato nel 1955.\nIl brano \u00e8 entrato alla 17\u00aa posizione delle classifiche statunitensi, nella 2\u00aa nella classifica R&amp;B statunitense e nella 22\u00aa in quella britannica dei singoli.\nDescrizione.\n\"Tutti Frutti\" \u00e8 stata scritta da Richard Penniman, Dorothy LaBostrie e fu inclusa due anni dopo nell'album \"Here's Little Richard\".\nIl \"\u00abWomp-bomp-a-loom-op-a-womp-bam-boom!\u00bb\" che introduce la canzone \u00e8 un'onomatopea dell'introduzione della batteria.\nLa co-autrice del testo, Dorothy LaBostrie, dichiar\u00f2 che l'idea della prima strofa che d\u00e0 il titolo al brano le era stata suggerita da un nuovo gusto di gelato in un chiosco vicino a casa, \"tutti frutti\", in italiano.\nCover.\nIl brano \u00e8 stato oggetto di cover da parte di numerosi artisti. Tra le pi\u00f9 famose rivisitazioni si possono citare quella di Elvis Presley del 1956 e quella di Pat Boone.\nTra gli italiani Adriano Celentano ha inciso una versione nel 45 giri \"Blueberry Hill/Tutti frutti\".\nI'm Just a Lonely Guy.\nScritta da Dorothy LaBostrie, \"I'm Just a Lonely Guy\" venne inclusa solo nel terzo album di Little Richard, \"The Fabulous Little Richard\" del 1959."}
{"id": "1709648", "revid": "287204", "url": "https://it.wikipedia.org/wiki?curid=1709648", "title": "Robin L\u00e4sser", "text": "Carriera.\nIl suo primo successo di rilievo \u00e8 la vittoria nel campionato nazionale tedesco di velocit\u00e0 nel 2006, in classe 125 e alla guida di una KTM, cosa che ne fa il pi\u00f9 giovane vincitore nella storia della competizione. Sempre lo stesso anno esordisce nel motomondiale correndo sempre in 125 il GP di Germania come wildcard, ritirandosi in gara.\nAveva peraltro gi\u00e0 partecipato nel 2005 al campionato Europeo Velocit\u00e0, giungendo al 40\u00ba posto; nel 2006 aveva migliorato il suo rendimento anche in questa categoria, classificandosi al 14\u00ba posto.\nNella stagione 2008 ha la possibilit\u00e0 di partecipare come pilota titolare alle competizioni del motomondiale, sempre nella stessa classe, con l'Aprilia RS 125 R del team Grizzly Gas Kiefer Racing, raccogliendo durante l'anno due piazzamenti a punti e il 31\u00ba posto finale nel campionato."}
{"id": "1709653", "revid": "1305772", "url": "https://it.wikipedia.org/wiki?curid=1709653", "title": "Hugo Makibi Enomiya-Lassalle", "text": "Biografia.\nHugo Lassalle nacque in Germania nel 1898 da famiglia di origine ugonotta. Fu ordinato sacerdote nell'ordine della Compagnia di Ges\u00f9 e and\u00f2 come missionario in Giappone, paese che divenne la sua seconda patria. L\u00e0 impar\u00f2 la pratica della meditazione zen (denominata \"zazen\") e ne divenne un insegnante. Nel 1945, quando esplose la bomba atomica, Hugo Lassalle era a Hiroshima e in quella circostanza rimase ferito. Port\u00f2 gli effetti delle radiazioni per il resto della sua vita.\nHa viaggiato instancabilmente tra il Giappone e l'Europa per far conoscere la sua opera sacerdotale, umanitaria e culturale e per tenere corsi di meditazione Zen - una pratica che favorisce uno straordinario risveglio spirituale. \"Nello Zen - diceva p. Lassalle - l'anima va incontro a Dio fino all'estremo limite delle sue possibilit\u00e0.\"\nUna delle sue opere pi\u00f9 significative - il suo testamento spirituale - trova espressione in \"Zen e spiritualit\u00e0 cristiana\". L'opera, frutto di mezzo secolo di esperienze, dimostra come un cristiano possa praticare la via dello Zen senza timore di perdere la propria identit\u00e0 cristiana. \nPadre Lassalle \u00e8 considerato tra i pi\u00f9 significativi rappresentanti dell'integrazione tra spiritualit\u00e0 occidentale e orientale. A questa integrazione la Chiesa cattolica si \u00e8 aperta dopo il Concilio Vaticano II, indetto da Papa Giovanni XXIII, al quale padre Lassalle partecip\u00f2 insieme al vescovo di Hiroshima. Da quell'occasione egli ha potuto portare avanti, ufficialmente, la sua missione di integrazione culturale tra Oriente e Occidente.\nVa tenuto presente che questo approccio verso il Buddhismo Zen non \u00e8 considerato, dalle scuole buddhiste Zen, quello pienamente corretto. Esso viene indicato con il termine \"Ged\u014d Zen\" (giapp. \u5916\u9053 \"Ged\u014d\": \"via al di fuori\") che, come ricorda Michael S. Diener nel \"Dizionario della Sapienza orientale\" \u00abindica un tipo di Zen che, nonostante abbia una impronta religiosa, segue tuttavia insegnamenti che sono al di fuori della dottrina buddhista.\u00bb. Il termine \"Ged\u014d Zen\" riporta la classificazione del monaco cinese del IX secolo Guifeng Z\u014dngm\u00ec (o Kuei-feng Tsung-mi, \u572d\u5cf0 \u5b97\u5bc6, 780-841) che, nel \"Ch\u00e1nyu\u00e1n zh\u016bqu\u00e1n j\u00ed d\u016bx\u00f9\" (\u79aa\u6e90\u8af8\u8a6e\u96c6\u90fd\u5e8f, Prefazione all'opera sulle origini degli insegnamenti Chan, T.D. 2015.48.399a-413c) indicava le pratiche \"eterodosse\" con il termine \u5916\u9053 (\"w\u00e0id\u00e0o\", dal sanscrito \"t\u012brthika\", dottrine non buddhiste)"}
{"id": "1709662", "revid": "767487", "url": "https://it.wikipedia.org/wiki?curid=1709662", "title": "El abrazo partido - L'abbraccio perduto", "text": "El abrazo partido - L'abbraccio perduto \u00e8 un film del 2004 diretto da Daniel Burman.\nTrama.\nAriel \u00e8 un ragazzo ebreo di origine polacca che vive in Argentina in seguito all\u2019emigrazione dei nonni per scampare all\u2019Olocausto. Oltre ad essersi instaurato in una galleria commerciale in un sobborgo di Buenos Aires con sua madre e suo fratello, \u00e8 in continua ricerca di suo padre, partito in guerra in Israele e mai pi\u00f9 tornato."}
{"id": "1709663", "revid": "8596", "url": "https://it.wikipedia.org/wiki?curid=1709663", "title": "El Abrazo Partido", "text": ""}
{"id": "1709664", "revid": "767487", "url": "https://it.wikipedia.org/wiki?curid=1709664", "title": "Angelo Boccardi", "text": "Carriera.\nCresce tra le file del Codogno, con cui esordisce nell'immediato dopoguerra in Serie C. Su segnalazione di Bruno Arcari viene acquistato dal , che lo gira in prestito al , in Serie B. Rientrato a Bologna, dopo una stagione di anticamera esordisce in Serie A il 18 settembre 1949 nella sconfitta esterna contro il , disputando da titolare l'intera stagione.\nNella stagione successiva rimane vittima di un grave infortunio, che lo tiene fermo per un anno intero; al rientro non riesce a recuperare il posto da titolare, collezionando fino al 1954 11 presenze, concentrate nella stagione 1951-1952. Viene quindi ceduto all'Atalanta, inizialmente in prestito, e vi disputa sette stagioni consecutive, giocando con una certa continuit\u00e0 tra Serie A e Serie B, e conquistando da titolare la promozione nella massima serie al termine del campionato 1958-1959.\nAppende le scarpette al chiodo a 33 anni, nel 1961, ma tre stagioni pi\u00f9 tardi torna a difendere la porta del Codogno, a causa degli infortuni che avevano colpito i due portieri della formazione lombarda prima della partita contro il Corsico."}
{"id": "1709666", "revid": "486946", "url": "https://it.wikipedia.org/wiki?curid=1709666", "title": "Re della dinastia di Borgogna", "text": ""}
{"id": "1709674", "revid": "287204", "url": "https://it.wikipedia.org/wiki?curid=1709674", "title": "Alberto Moncayo", "text": "Carriera.\nEsordisce nella classe 125 del motomondiale nel 2008, correndo il Gran Premio casalingo con una Derbi RS 125 R del team Andalucia Derbi, in qualit\u00e0 di wild card, senza ottenere punti.\nNel 2009 ottiene il titolo nazionale nel campionato spagnolo della 125 e nella stagione del mondiale partecipa ai Gran Premi di Spagna, Catalogna, Portogallo e Comunit\u00e0 Valenciana, ancora come wild card, con una Aprilia RS 125 R, senza ottenere punti.\nNel 2010 viene confermato dal team Andalucia Cajasol, il compagno di squadra \u00e8 Danny Webb. Dopo una buona stagione, in cui ottiene una serie di piazzamenti tra i primi 15 (un quinto posto in Giappone come miglior risultato), ottiene 70 punti e si classifica al 13\u00ba posto finale.\nNel 2011 rimane nello stesso team, questa volta con compagno di squadra Miguel Oliveira. Ottiene un terzo posto in Repubblica Ceca e termina la stagione al 10\u00ba posto con 94 punti. In questa stagione \u00e8 costretto a saltare il Gran Premio di Indianapolis a causa della frattura della clavicola destra rimediata nelle prove libere del GP.\nNel 2012 viene ingaggiato dal team Mapfre Aspar, che gli affida una Kalex KTM per correre nella classe Moto3, ma dopo il Gran Premio d'Italia viene sostituito da Jonas Folger. Continua per\u00f2 la sua stagione sulla FTR M312 del team Andalucia JHK Laglisse partecipando al Gran Premio di Indianapolis in sostituzione dell'infortunato Iv\u00e1n Moreno, per poi prenderne definitivamente il posto dal Gran Premio della Repubblica Ceca, saltando solo l'ultimo GP nella Comunit\u00e0 Valenciana, quando viene sostituito da Faubel. Ottiene un secondo posto in Francia e 52 punti iridati.\nNel 2013 passa in Moto2, ingaggiato dal team Argi\u00f1ano &amp; Gines Racing, che gli affida una Speed Up SF13. Non ottiene punti. In questa stagione \u00e8 costretto a saltare il Gran Premio di Germania per la frattura della rotula sinistra rimediata in un allenamento."}
{"id": "1709676", "revid": "201347", "url": "https://it.wikipedia.org/wiki?curid=1709676", "title": "Winry", "text": ""}
{"id": "1709677", "revid": "767487", "url": "https://it.wikipedia.org/wiki?curid=1709677", "title": "Sergio Carpanesi", "text": "Caratteristiche tecniche.\nGiocatore.\nGiocava come mediano.\nCarriera.\nGiocatore.\nInizi\u00f2 a giocare alla Spezia in una squadra denominata \"Carpanesi Boys della Spezia\" e approd\u00f2 alla Fiorentina nel 1953. Con i viola esord\u00ec in Serie A il 13 maggio 1956 a Ferrara contro la segnando il gol della vittoria. Al termine di quel campionato la Fiorentina, guidata da Fulvio Bernardini, si laure\u00f2 campione d'Italia e vinse anche il torneo internazionale Coppa Grasshoppers. A Firenze rest\u00f2 fino al 1959, giocando complessivamente 31 partite di campionato e 2 di Coppa Italia; perse la finale di Coppa Italia 1958.\nNel campionato successivo pass\u00f2 al in prestito e, dopo un campionato da titolare, torn\u00f2 a Firenze, per essere poi ceduto a quella SPAL contro la quale aveva esordito e segnato in Serie A, Dopo 34 presenze e 2 reti in maglia biancazzurra, l'anno successivo, assieme al portiere Enzo Matteucci, pass\u00f2, alla Roma. \nCon i giallorossi disput\u00f2 158 partite nel corso di sei campionati, vincendo anche la Coppa delle Fiere nell'autunno del 1961 e la Coppa Italia nel 1964. Pass\u00f2 poi, nel 1967, alla in Serie A, per poi concludere nel 1971 la sua carriera in Serie C con l'Anconitana di Mario David assieme a Beniamino Di Giacomo Infine disput\u00f2 una stagione con l'Angelana in Serie D prima di chiudere con il calcio giocato nel 1972.\nDa calciatore ha disputato anche 3 gare in Nazionale giovanile.\nAllenatore.\nSuccessivamente sar\u00e0 allenatore di Serie B e Serie C con il , il Prato (con primo posto nel campionato di Serie C2 nel 1982-1983), lo Spezia e il e la .\nViene chiamato alla guida dello Spezia nell'estate del 1985; La squadra ottiene 2\u00ba posto che voleva dire promozione in Serie C1. Esonerato a fine stagione, Carpanesi si riprende la panchina dello Spezia subentrando a sua volta al posto di Gian Piero Ventura e ottenendo la salvezza con un turno d'anticipo pareggiando 0-0 nel vecchio stadio Sada di Monza mentre Carrarese e Piacenza pareggiavano tra loro.\nNel 1987-1988 Carpanesi sfiora la promozione in Serie B dopo aver conquistato il titolo d'inverno, la squadra perde punti nel girone di ritorno e risulter\u00e0 decisivo il 3-1 rimediato a Lucca all'ultima giornata di campionato."}
{"id": "1709681", "revid": "1982", "url": "https://it.wikipedia.org/wiki?curid=1709681", "title": "Bullange", "text": ""}
{"id": "1709684", "revid": "1305772", "url": "https://it.wikipedia.org/wiki?curid=1709684", "title": "Sacchetto", "text": ""}
{"id": "1709685", "revid": "767487", "url": "https://it.wikipedia.org/wiki?curid=1709685", "title": "Phil Urso", "text": ""}
{"id": "1709688", "revid": "438678", "url": "https://it.wikipedia.org/wiki?curid=1709688", "title": "La ni\u00f1a santa", "text": "La ni\u00f1a santa \u00e8 un film del 2004 diretto da Lucrecia Martel, presentato in concorso al 57\u00ba Festival di Cannes.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "1709689", "revid": "4239", "url": "https://it.wikipedia.org/wiki?curid=1709689", "title": "Costo incrementale", "text": "In economia il costo incrementale rappresenta l'incremento di costo che l'aumento di una certa quantit\u00e0 di prodotto comporta. Per la prima unit\u00e0 coincide con il costo marginale e successivamente per le altre unit\u00e0 prodotte \u00e8 pari al costo aggiuntivo diviso le unit\u00e0 di prodotto aggiuntive descrivendo il costo medio di quell'incremento di produzione."}
{"id": "1709691", "revid": "287204", "url": "https://it.wikipedia.org/wiki?curid=1709691", "title": "V\u00edctor Mu\u00f1oz", "text": "Carriera.\nGiocatore.\nClub.\nInizi\u00f2 la carriera nella squadra della sua citt\u00e0, il , dove gioc\u00f2 fino al luglio 1981, anno in cui venne definitivamente ceduto al .\nLascia la Spagna per una breve parentesi nel club ligure della Sampdoria nel 1988. In questi due anni a Genova Victor non venne a svernare ma contribu\u00ec alla vittoria di una Coppa Italia (da menzionare l'assist per Vialli in occasione del primo gol della finale di ritorno contro il Napoli, terminata con il risultato di 4-0) e di una Coppa delle Coppe l'anno successivo (dove la Sampdoria batt\u00e9 in finale a G\u00f6teborg i belgi dell'Anderlecht per 2-0 dopo i tempi supplementari).\nDue anni dopo fece ritorno nel club che lo lanci\u00f2 calcisticamente, per poi chiudere la carriera nel 1991 con la squadra scozzese del St. Mirren.\nNazionale.\nV\u00edctor, nome con cui era noto durante la sua carriera calcistica, gioc\u00f2 con la dal 1981 al 1988, collezionando 60 presenze e 3 reti. Prese parte ai campionati europei del 1984 in Francia e del 1988 giocato in Germania. Prese parte anche alla spedizione della Spagna per la Coppa del Mondo 1986, dove tuttavia la nazionale iberica non riusc\u00ec ad andare oltre i quarti di finale.\nAllenatore.\nAnnunciato il ritiro dal calcio giocato, V\u00edctor intraprese la carriera di allenatore guidando diverse squadre spagnole come Maiorca, SD Logro\u00f1\u00e9s, Villareal fino al ritorno al , squadra in cui aveva militato da calciatore dal 1976 al 1981. Con il club Aragonese conquist\u00f2 la Coppa del re e la Supercoppa di Spagna con conseguente qualificazione per la Coppa UEFA 2004-2005, nella quale raggiunse i sedicesimi di finale per poi essere eliminato dal club turco del Fenerbah\u00e7e.\nNel 2006 \u00e8 stato l'allenatore del Panathinaikos, dopodich\u00e9 \u00e8 tornato in Spagna nelle file del Recreativo Huelva fino al febbraio 2008. La stagione successiva diventa l'allenatore del Getafe sostituito nell'aprile 2009 dall'ex centrocampista madrilegno M\u00edchel.\nDopo un periodo di inattivit\u00e0 nel dicembre 2010 firma un contratto con il , club che milita nella Prem'er-Liga, tuttavia l'avventura russa di V\u00edctor \u00e8 breve, infatti nel gennaio 2011 viene sostituito dall'olandese Ruud Gullit. Il 13 dicembre 2012 firma con il Sion. Il 23 febbraio 2013, con la squadra al quarto posto in campionato a 9 punti dalla vetta, viene esonerato dopo la sconfitta esterna per 4-0 contro il Thun."}
{"id": "1709694", "revid": "599013", "url": "https://it.wikipedia.org/wiki?curid=1709694", "title": "John Carlos", "text": "Biografia.\nIl 23 settembre 2019 il Comitato Olimpico degli Stati Uniti annuncia che il 1\u00ba novembre, con cerimonia a Colorado Springs, John Carlos sar\u00e0 introdotto nella Hall of Fame dello sport statunitense, assieme a Tommie Smith."}
{"id": "1709695", "revid": "1719883", "url": "https://it.wikipedia.org/wiki?curid=1709695", "title": "Scarborough Fair (fiera)", "text": "Scarborough Fair \u00e8 una tradizionale fiera inglese.\nLa fiera.\nDurante il periodo medievale la localit\u00e0 marittima di Scarborough era un importante punto di riferimento per i commercianti provenienti da tutto il Regno Unito. La cittadina era sede di un'esposizione commerciale che aveva inizio il 15 agosto e durava quarantacinque giorni, un periodo eccezionalmente lungo per una fiera, a quei tempi.\nI mercanti giungevano da ogni parte dell'Europa: Inghilterra, Norvegia, Danimarca, il Baltico e l'Impero bizantino. La fiera di Scarborough nacque da uno statuto approvato dal re Enrico III d'Inghilterra il 22 gennaio 1253. Il documento, che confer\u00ec a Scarborough numerosi privilegi, stabiliva che i cittadini e i loro eredi avrebbero potuto tenere una fiera all'interno delle mura del paese; fiera che sarebbe iniziata con l'Assunzione della Beata Vergine Maria e avrebbe avuto termine con la Festa di San Michele Arcangelo. Secondo il moderno calendario cattolico, le date corrispondono al 15 agosto e al 29 settembre.Questa manifestazione attir\u00f2 non solo commercianti: essi necessitavano di un luogo dove potersi rifocillare e amavano essere intrattenuti con giochi. Pertanto la fiera era affollata da compratori, venditori e i cosiddetti \"cercatori di divertimento\". I prezzi erano stabiliti dalla regola della \"domanda e offerta\", e i beni venivano scambiati anche con la regola del baratto. Testimonianze mostrano che dal 1383 il successo di Scarborough era destinato a crollare.\nNei primi anni del XVII secolo la concorrenza dei mercati e dalle fiere delle citt\u00e0 vicine e la tassazione sempre pi\u00f9 opprimente furono un duro colpo per la fiera, tanto che alla fine dovette essere abolita. Il mercato si riprese nuovamente nel XVIII secolo, ma a causa dell'accesa concorrenza, Scarborough Fair si spense definitivamente nel 1788.\nLa tradizionale Scarborough Fair non esiste oggigiorno, sebbene si svolgano ancora alcune celebrazioni durante il mese di settembre per ricordare l'evento originale.\nNel luglio 2006 Scarborough Fair fu testimone delle \"Medieval Jousting Competitions\", finanziate attraverso il patrimonio reale, in aggiunta alle usuali attrazioni."}
{"id": "1709702", "revid": "729019", "url": "https://it.wikipedia.org/wiki?curid=1709702", "title": "Tessera (isola)", "text": "Tess\u00e8ra (anche Batteria Tess\u00e8ra) \u00e8 un'isola della Laguna di Venezia (7937\u00a0m\u00b2, di cui 531 edificati). \nSi trova lungo il canale omonimo e prende il nome dalla vicina localit\u00e0 di terraferma sede dell'aeroporto di Venezia.\nUtilizzata sin dai tempi della Serenissima come presidio militare (vi sorgevano allora dei semplici fortini di palafitte), fu potenziata a partire dal 1798 dai francesi e in seguito dagli austriaci e dagli italiani. Con questi ultimi le batterie subirono dei drastici interventi di miglioramento e l'isola fu utilizzata come stazione radiotelegrafica della Marina Militare Italiana.\nIn seguito abbandonata e decaduta, \u00e8 stata infine acquistata da privati che l'hanno restaurata adibendo le costruzioni a villino."}
{"id": "1709717", "revid": "69794", "url": "https://it.wikipedia.org/wiki?curid=1709717", "title": "Giovanni Cattozzo", "text": "Carriera.\nCresce a Rovigo, dove esordisce in Serie C disputandovi cinque tornei.\nPassa quindi al , dove disputa due campionati di Serie B (nel primo 33 presenze, nel secondo 37 presenze) al termine dei quali sale di categoria approdando al Bologna.\nIn Emilia disputa due stagioni in Serie A, per poi trasferirsi all'Atalanta, societ\u00e0 in cui disputa sette stagioni, delle quali sei nel massimo campionato.\nDurante la militanza nella societ\u00e0 bergamasca fu protagonista suo malgrado del tentativo di \"combine\" noto come Caso Cappello. Avvicinato dall'ex-compagno di squadra ai tempi del Bologna Gino Cappello che gli lasci\u00f2 un milione di lire come acconto per perdere la partita contro il , Cattozzo finse di accettare, ma avvis\u00f2 il vicepresidente dell'Atalanta, Luigi Tentorio, che a sua volta si rivolse all'Ufficio Indagini. Il tentativo di illecito cost\u00f2 la squalifica a vita a Cappello e una penalizzazione per il Genoa da scontare nel campionato successivo."}
{"id": "1709720", "revid": "287204", "url": "https://it.wikipedia.org/wiki?curid=1709720", "title": "Aguiarn\u00f3polis", "text": "Aguiarn\u00f3polis \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709723", "revid": "61749", "url": "https://it.wikipedia.org/wiki?curid=1709723", "title": "Federigo dagli Alberighi", "text": ""}
{"id": "1709725", "revid": "287204", "url": "https://it.wikipedia.org/wiki?curid=1709725", "title": "Anan\u00e1s", "text": "Anan\u00e1s \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709726", "revid": "287204", "url": "https://it.wikipedia.org/wiki?curid=1709726", "title": "Angico", "text": "Angico \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709730", "revid": "287204", "url": "https://it.wikipedia.org/wiki?curid=1709730", "title": "Araguatins", "text": "Araguatins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709731", "revid": "188116", "url": "https://it.wikipedia.org/wiki?curid=1709731", "title": "Etterna", "text": "Etterna \u00e8 un album del soprano francese Emma Shapplin, pubblicato nel 2002"}
{"id": "1709732", "revid": "122842088", "url": "https://it.wikipedia.org/wiki?curid=1709732", "title": "Quadranti e regioni addominali", "text": "L'addome pu\u00f2 essere suddiviso in anatomia topografica in quattro quadranti o in nove regioni.\nQuadranti addominali.\nI quadranti addominali si dividono in:\nEssi si delimitano tramite 2 piani fra loro perpendicolari e facilmente individuabili: \n1. Il piano sagittale mediano, ossia il piano verticale che attraversa longitudinalmente il corpo dividendolo in una met\u00e0 destra e in una sinistra, e che - intersecando la parete addominale anteriore - individua la \"linea xifopubica\", che si estende dall'apice del processo xifoideo dello sterno al margine superiore della sinfisi pubica;\n2. Il piano ombelicale trasverso (o transombelicale), ossia il piano trasversale parallelo al suolo e passante per l'ombelico.\nRegioni addominali.\nLe regioni addominali, dall'alto verso il basso, sono le seguenti: \nLe nove regioni sono individuate da quattro linee tracciate avvalendosi dei punti di repere scheletrici del torace e dell'addome: di queste, due sono individuate da piani sagittali e due da piani trasversali.\nLe due linee \"sagittali\" (verticali) sono le linee emiclaveari (o medioclavicolari), ossia due linee individuate sulla parete addominale anteriore da piani verticali (parelleli al piano mediano) passanti per il punto medio della clavicola considerata. Si estendono dal punto medio della clavicola considerata fino al punto medio della linea congiungente la spina iliaca anteriore superiore omolaterale e il margine superiore della sinfisi pubica. \nLe due linee \"trasversali\" (orizzontali), cio\u00e8 perpendicolari alle due linee emiclaveari e alla linea sagittale mediana, sono:\n1. La linea sottocostale, ossia la linea individuata sulla parete addominale anteriore dal piano orizzontale parallelo al suolo e tangente alle estremit\u00e0 inferiori dell'arcata costale, rappresentate dal decimo paio di coste e rispettive cartilagini;\n2. La linea intertubercolare, ossia la linea individuata sulla parete addominale anteriore dal piano orizzontale parallelo al suolo e passante per i tubercoli delle creste iliache delle due ossa dell'ileo.\nVariabilmente, a volte, al posto delle linee emiclaveari, si possono utilizzare le linee semilunari (\"di Spigelio\"), linee perpendicolari al suolo e tangenti ai margini laterali del muscolo retto dell'addome.\nAnalogamente la linea transpilorica, cio\u00e8 la linea indviduata sulla parete addominale anteriore dal piano trasversale parallelo al suolo e passante per il punto medio della linea tesa fra l'incisura giugulare del manubrio dello sterno e il margine superiore della sinfisi pubica, \u00e8 utilizzato al posto della linea sottocostale.\nInfine, la linea interspinale o bisiliaca o, anche, bispiniliaca (\"di Lenzmann\"), cio\u00e8 la linea individuata sulla parete addominale anteriore dal piano trasversale parallelo al suolo e passante per le spine iliache anteriori superiori delle creste iliache; \u00e8 utilizzato al posto della linea intertubercolare."}
{"id": "1709736", "revid": "287204", "url": "https://it.wikipedia.org/wiki?curid=1709736", "title": "Augustin\u00f3polis", "text": "Augustin\u00f3polis \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709739", "revid": "289247", "url": "https://it.wikipedia.org/wiki?curid=1709739", "title": "Linea sottocostale", "text": ""}
{"id": "1709740", "revid": "287204", "url": "https://it.wikipedia.org/wiki?curid=1709740", "title": "Axix\u00e1 do Tocantins", "text": "Axix\u00e1 do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709741", "revid": "289247", "url": "https://it.wikipedia.org/wiki?curid=1709741", "title": "Linea bicrestoiliaca", "text": ""}
{"id": "1709744", "revid": "287204", "url": "https://it.wikipedia.org/wiki?curid=1709744", "title": "Buriti do Tocantins", "text": "Buriti do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709748", "revid": "2140725", "url": "https://it.wikipedia.org/wiki?curid=1709748", "title": "Cachoeirinha (Tocantins)", "text": "Cachoeirinha \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709749", "revid": "289247", "url": "https://it.wikipedia.org/wiki?curid=1709749", "title": "Linea emiclaveare", "text": ""}
{"id": "1709751", "revid": "287204", "url": "https://it.wikipedia.org/wiki?curid=1709751", "title": "Carrasco Bonito", "text": "Carrasco Bonito \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709755", "revid": "287204", "url": "https://it.wikipedia.org/wiki?curid=1709755", "title": "Darcin\u00f3polis", "text": "Darcin\u00f3polis \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709758", "revid": "1924342", "url": "https://it.wikipedia.org/wiki?curid=1709758", "title": "Ohi Maria", "text": "Ohi Maria, conosciuto anche come Maria Maria, \u00e8 un singolo del gruppo musicale italiano Articolo 31, pubblicato nel 1994 come terzo estratto dal secondo album in studio \"Messa di vespiri\".\nNel 2004 viene pubblicata sempre dagli Articolo 31 una versione dal vivo della canzone (), per la quale \u00e8 stato girato anche un video.\nDescrizione.\nComposto da J-Ax per quanto riguarda i testi e da DJ Jad dal lato musicale, \"Ohi Maria\" racconta la storia d'amore \"metaforica\" fra J-Ax e \"Maria\", termine slang per indicare la marijuana. La versione originale contiene un esplicito riferimento alla battaglia antiproibizionista di Marco Pannella (\"le vacanze le far\u00f2 in Giamaica, dalla mia Maria bella, aspetto, intanto voto Pannella e canto\").\nIl brano ha permesso agli Articolo 31 di vincere l'edizione 1995 de \"Un disco per l'estate\", evento che ha notevolmente contribuito a rendere popolare il gruppo ad un pubblico mainstream."}
{"id": "1709759", "revid": "287204", "url": "https://it.wikipedia.org/wiki?curid=1709759", "title": "Radio3 scienza", "text": "Radio3 Scienza \u00e8 una trasmissione scientifica di Rai Radio 3, in onda dal luned\u00ec al venerd\u00ec dalle 11:30 alle 12:00. Nasce nel 2003 da un'idea di Rossella Panarese, che continua in veste di curatrice fino alla morte avvenuta nel 2021. Il curatore \u00e8 ora Marco Motta, che gi\u00e0 precedentemente affiancava Panarese.\nRadio3 Scienza indaga il rapporto tra scienza e societ\u00e0 attraverso interviste in diretta con i protagonisti dell\u2019attualit\u00e0 scientifica. Descrive le nuove scoperte, le contestualizza storicamente, ne discute con i ricercatori e le ricercatrici. Presenta libri e saggi scientifici, racconta con speciale attenzione il ruolo della scienza nel dibattito culturale e politico, segue festival e rassegne su tutto il territorio nazionale: il Festival della Scienza di Genova, il Festival delle Scienze di Roma, il Festival della Scienza Medica di Bologna e molti altri.\nTutte le puntate di Radio3 Scienza a partire dal 2015 sono disponibili sulla piattaforma Raiplayradio nell'archivio della trasmissione e su tutte le principali piattaforme di podcasting.\nNegli anni Radio3 Scienza ha proposto diversi cicli speciali. Ogni puntata degli speciali ha durata di qualche minuto, \u00e8 stata trasmessa all\u2019interno delle dirette ed \u00e8 tuttora disponibile in streaming sul sito di Radio3Scienza. Tra gli altri Lessico vaccinale (2021), Dizionavirus (2020), La scimmia nuda legge (2020), La rivoluzione della salute universale (2018), Gettoni di scienza (2017-), Com'\u00e8 fatto un calendario (2017), L'arca di Natale (2016), Si pu\u00f2 fare. La Rete in 10 parole (2016). \nStoria.\nLa prima puntata di Radio3 Scienza \u00e8 andata in onda il 6 gennaio del 2003: al microfono c'era Claudia Di Giorgio, in redazione Cristiana Castellotti, Giovanni Spataro, Maria Angela Spitella, Francesca Tuzi. Da allora, \u00e8 andata in onda sempre, festivit\u00e0 comprese, ad eccezione delle giornate di capodanno.\nStaff.\nRedazione.\nOggi fanno parte della redazione Francesca Buoninconti, Paolo Conte e Roberta Fulci. La regia \u00e8 di Marco Pompi.\nDalla redazione di Radio3 Scienza sono passati anche Antonella Alba, Luca Tancredi Barone, Matteo Bartocci, Silvia Bencivelli, Costanza Confessore, Matteo De Giuli, Cettina Flaccavento, Chiara Fanelli, Andrea Gentile, Gaetano Prisciantelli, Piero Pugliese e Chiara Valerio.\nConduttori della trasmissione.\nOggi si alternano al microfono Marco Motta, Elisabetta Tola, Paolo Conte, Roberta Fulci, Francesca Buoninconti e Luca Tancredi Barone. In passato sono stati conduttori del programma Silvia Bencivelli, Rossella Castelnuovo, Matteo De Giuli, Andrea Gentile, Arturo Filast\u00f2, Piergiorgio Odifreddi e Fabio Pagan. Conduttori storici della trasmissione sono stati Franco Carlini (1944-2007), e Pietro Greco (1955-2020)."}
{"id": "1709760", "revid": "767487", "url": "https://it.wikipedia.org/wiki?curid=1709760", "title": "Ipogastrio", "text": "L'ipogastrio \u00e8 la parte inferiore dell'addome, situata tra le due fosse iliache. In anatomia topografica \u00e8 in rapporto in alto con il mesogastrio e in basso con la sinfisi pubica."}
{"id": "1709762", "revid": "287204", "url": "https://it.wikipedia.org/wiki?curid=1709762", "title": "Esperantina (Tocantins)", "text": "Esperantina \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709765", "revid": "767487", "url": "https://it.wikipedia.org/wiki?curid=1709765", "title": "Itaguatins", "text": "Itaguatins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709767", "revid": "287204", "url": "https://it.wikipedia.org/wiki?curid=1709767", "title": "Luzin\u00f3polis", "text": "Luzin\u00f3polis \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709775", "revid": "287204", "url": "https://it.wikipedia.org/wiki?curid=1709775", "title": "Mauril\u00e2ndia do Tocantins", "text": "Mauril\u00e2ndia do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709781", "revid": "1514393", "url": "https://it.wikipedia.org/wiki?curid=1709781", "title": "Chernihiv", "text": ""}
{"id": "1709782", "revid": "287204", "url": "https://it.wikipedia.org/wiki?curid=1709782", "title": "Nazar\u00e9 (Tocantins)", "text": "Nazar\u00e9 \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709786", "revid": "287204", "url": "https://it.wikipedia.org/wiki?curid=1709786", "title": "Palmeiras do Tocantins", "text": "Palmeiras do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709790", "revid": "287204", "url": "https://it.wikipedia.org/wiki?curid=1709790", "title": "Praia Norte", "text": "Praia Norte \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709791", "revid": "118784284", "url": "https://it.wikipedia.org/wiki?curid=1709791", "title": "Neosalanx tangkahkeii", "text": "Neosalanx tangkahkeii, conosciuto comunemente come pesce ghiaccio, \u00e8 un pesce appartenente alla famiglia Salangidae.\nDistribuzione e habitat.\nQuesta specie \u00e8 diffusa in tutte le acque salmastre, tropicali o subtropicali della Cina.\nDescrizione.\nPresenta un corpo sottile e molto allungato, la cui lunghezza massima \u00e8 di poco superiore ai 6 cm, a sezione ovoidale, con testa piccola e occhi molto grandi. Le pinne sono piccole e delicate: pinna dorsale molto corta, pinna caudale bilobata. La livrea \u00e8 chiara: l'intero pesce \u00e8 bianco sul trasparente uniforme, con occhi neri ben evidenti. Le pinne sono trasparenti. Una volta persa la vita, il corpo tende al bianco opaco.\nPesca.\n\u00c8 largamente pescato su scala industriale per essere poi commerciato in molte parti del mondo. In Italia \u00e8 conosciuto per essere impiegato come surrogato del pi\u00f9 rinomato novellame del pesce azzurro, sempre pi\u00f9 raro e costoso a causa dei sempre pi\u00f9 stringenti limiti di pesca . La sua commercializzazione come \"bianchetto\" \u00e8 considerata una frode alimentare."}
{"id": "1709795", "revid": "767487", "url": "https://it.wikipedia.org/wiki?curid=1709795", "title": "Lightnin' Hopkins", "text": "Biografia.\nHopkins aveva due fratelli maggiori entrambi musicisti, Joel e Joe Henry, i quali, durante la sua prima giovinezza, gli insegnarono i primi rudimenti della chitarra; il padre invece mor\u00ec nel 1915.\nNel 1920 conobbe Blind Lemon Jefferson, chitarrista che ebbe un'enorme influenza sul giovane Sam, il quale ne divent\u00f2 in seguito persino l'accompagnatore guida. Un'altra figura importante nella sua vita fu il cugino Alger \"Texas\" Alexander con il quale suon\u00f2 durante tutti gli anni venti; l'accoppiata si separ\u00f2 solo per un breve periodo quando Hopkins venne incarcerato al County Prison Farm a Houston, ma una volta scarcerato, i due continuarono la collaborazione.\nNei primi anni trenta Hopkins e Alexander si trasferirono a Houston in cerca di successo, ma invano. Hopkins per qualche periodo fece ritorno a Centerville dove lavor\u00f2 come agricoltore sino a che il duo prese la decisione di ritentare la fortuna a Houston.\nNel 1946 la talent scout Lola Anne Collum assistette ad una loro performance e convinse Sam a firmare un contratto con la Aladdin Records, escludendo cos\u00ec Alexander dall'affare. L'etichetta scelse di farlo collaborare con il pianista Wilson Smith e Hopkins si trasfer\u00ec cos\u00ec a Los Angeles; nel 1946 lavorarono alla loro prima sessione di registrazione e nel frattempo il nome del duo venne modificato in Wilson \"Thunder\" Smith e \"Lightnin'\" Hopkins. Hopkins continu\u00f2 ad incidere diverso materiale per la Aladdin, sia a Los Angeles che a Houston, e riusc\u00ec a riscuotere finalmente un primo successo, sebbene pi\u00f9 che altro circoscritto solamente alla comunit\u00e0 afroamericana. Alcune delle sue hit di quel periodo furono \"Shotgun Blues\", \"Short Haired Woman\", \"Abilene\" e \"Big Mama Jump\". Sino al 1954 continu\u00f2 a registrare diverso materiale, anche per altre etichette. Ma la seconda met\u00e0 degli anni cinquanta fu un periodo poco propizio per il blues e, cos\u00ec come per molti altri artisti blues dell'epoca, Hopkins spar\u00ec per qualche anno dalle scene.\nNel 1959, sulla scia del folk revival, il folklorista Mack McCormick riscopr\u00ec la sua musica e con l'aiuto del musicologo Sam Charters, Hopkins registr\u00f2 un nuovo album per la Folkways Records, riuscendo ad attirare un'audience pi\u00f9 vasta.\nIl 14 ottobre 1960 ebbe l'opportunit\u00e0 di esibirsi al Carnegie Hall di New York condividendo il palco con gli artisti Bob Dylan, Joan Baez e Pete Seeger. Seguirono alcune apparizioni in tv e varie tourn\u00e9e in folk festival e campus universitari; nel 1964 partecip\u00f2 all'American Folk Blues Festival che lo port\u00f2 a viaggiare anche in Europa. Durante gli anni sessanta Hopkins registr\u00f2 pi\u00f9 materiale di qualsiasi altro musicista blues e lavor\u00f2 per conto di svariate etichette incluse la Bluesville, Arhoolie, Prestige e Verve. \nNel 1968 pubblic\u00f2 l'album \"Free Form Patterns\" che includeva la collaborazione della band di rock psichedelico 13th Floor Elevators. Apr\u00ec anche i concerti dei Grateful Dead e dei Jefferson Airplane.\nMor\u00ec il 30 gennaio del 1982 a Houston, per una broncopolmonite causata da un tumore all'esofago. Ai suoi funerali parteciparono pi\u00f9 di 4.000 persone; per sua richiesta, al funerale non furono presenti telecamere.\nNel 2002, in occorrenza del ventesimo anniversario dalla sua morte, venne eretta una statua in suo onore a Crockett, nel Texas."}
{"id": "1709796", "revid": "767487", "url": "https://it.wikipedia.org/wiki?curid=1709796", "title": "Giovanni Griffith", "text": "Carriera.\nDi lontane origini Irlandesi, crebbe calcisticamente tra le file del Parma, con cui debutt\u00f2 in Serie C a 19 anni. L'anno successivo conquist\u00f2 la promozione in Serie B con i ducali, disputandovi un altro campionato.\nSi trasfer\u00ec quindi al Palermo, con cui conquist\u00f2 la Serie A e si merit\u00f2 la chiamata della . Con i capitolini disput\u00f2 tre buone annate nella massima serie, al termine delle quali si trasfer\u00ec all'Atalanta complici incomprensioni con la societ\u00e0 giallorossa.\nA Bergamo disput\u00f2 un solo anno, a causa di un grave infortunio di gioco che lo port\u00f2 alla frattura di tibia e perone, il 17 gennaio 1962: dopo aver ripreso ad allenarsi dopo una lunga convalescenza, cadde malamente sulla gamba gi\u00e0 pi\u00f9 volte fratturata; sottoposto ad operazione chirurgica, l'incidente, che in un primo momento era stato ritenuto guaribile in sei mesi, lo costrinse ad un lungo stop.\nTorna in campo nella stagione 1965-1966 con l', in cui gioca 2 partite ritirandosi a fine stagione dal professionismo. Concluder\u00e0 la carriera agonistica giocando qualche anno in categorie dilettantistiche minori nelle file dell'A.C.D. Colorno."}
{"id": "1709798", "revid": "287204", "url": "https://it.wikipedia.org/wiki?curid=1709798", "title": "Riachinho (Tocantins)", "text": "Riachinho \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709800", "revid": "767487", "url": "https://it.wikipedia.org/wiki?curid=1709800", "title": "Chris Botti", "text": "Biografia.\nCresciuto a Corvallis (Oregon), ha trascorso due anni della sua infanzia in Italia. Le sue prime influenze musicali sono state sua madre, una pianista classica insegnante part-time di pianoforte e in seguito Miles Davis. \u00c8 stato allievo di David Baker e Bill Adam alla Indiana University, dove si \u00e8 diplomato.\nNel 1990, ha iniziato un lungo periodo di tour e registrazione con Paul Simon, nello stesso periodo ha anche suonato / registrato con Aretha Franklin, Natalie Cole, Bette Midler, Joni Mitchell, Natalie Merchant, Roger Daltrey e altri.\nIl suo debutto da solista avviene nel 1995\nIl 25 settembre 2007, C. Botti ha pubblicato un album intitolato Italia. L'album si concentra sulle radici italiane di Botti attraverso canzoni come \"Ave Maria\", \"Venezia\", \"Estate\", e \"Italia\", in cui ha collaborato con Andrea Bocelli. L'album ha ricevuto la nomination ai \"Grammy Awards\", per aver prodotto il Miglior album strumentale pop (contenente molte canzoni italiane come Estate ecc.).\nNel 2007 esegue il brano \"Love Affair\" contenuto nell'album \"We All Love Ennio Morricone\".\nNello stesso anno Botti ha anche eseguito la canzone con Bocelli nella edizione del Teatro del Silenzio, a seguito del quale \u00e8 stato inciso nel 2008 un DVD dal titolo Vivere Live in Tuscany.\nCelebre per le sue importanti collaborazioni con artisti di ogni genere (pop, jazz ecc.) come Barbra Streisand, Sting, Frank Sinatra, Dean Martin, Chaka Khan, Andrea Bocelli, Jill Scott, Steven Tyler, The Blue Nile, Josh Groban, Michael Bubl\u00e9, Dave Koz, Jeff Lorber, David Torn, Roy Hargrove, Paul Simon, Rod Stewart, Mark Knopfler, Clark Terry, Lee Ritenour, Renee Olstead, Burt Bacharach, Paula Cole, John Mayer, Katharine McPhee, Assia Ahhatt e Brian Culbertson; ha raggiunto la notoriet\u00e0 anche in Italia con la canzone \"La belle dame sans regrets\", interpretata con Sting e contenuta nell'album \"To Love Again - The duets\" (2006)."}
{"id": "1709801", "revid": "198277", "url": "https://it.wikipedia.org/wiki?curid=1709801", "title": "Attilio Bettega", "text": "Biografia.\nCominci\u00f2 la carriera agonistica nel 1972 con una Fiat 128 Rally della sua famiglia. Successivamente guid\u00f2 nel biennio 1973-1974 una Fiat 128 Coup\u00e9, nel 1975 una Opel Ascona A e nel 1976 una Opel Kadett GT/E.\nL'occasione arriv\u00f2 nel 1977 quando conquist\u00f2 il premio messo in palio per il vincitore del Trofeo A112. Successivamente, al volante di una Lancia Stratos, si classific\u00f2 secondo assoluto dietro al plurititolato Sandro Munari nel Rally Valle d'Aosta. Venne cos\u00ec ingaggiato dal gruppo Fiat, con il quale si afferm\u00f2 pi\u00f9 volte a livello nazionale e internazionale al volante di varie vetture, dalla 131 Abarth Rally alla Ritmo. Nei suoi anni successivi nella squadra corse Lancia termin\u00f2 quattro volte sul podio di rally validi per il campionato del mondo: l'ultimo podio rappresent\u00f2 il suo migliore risultato, una seconda piazza nel Rally d'Italia del 1984.\nDurante la stagione 1985 partecip\u00f2 al Safari Rally e al Tour de Corse. Proprio in Corsica, nella quarta prova speciale del rally, Bettega perse il controllo della sua Lancia Rally 037 che si schiant\u00f2 contro un albero, stoppando bruscamente la vettura che era in procinto di cadere in fondo a un burrone: l'impatto avuto dall'auto, che si spezz\u00f2 in due per tutta la sua lunghezza, fu fatale per il pilota che rimase ucciso sul colpo, mentre il suo navigatore Maurizio Perissinot ne usc\u00ec illeso.\nL'incidente di Bettega attir\u00f2 l'attenzione sulla sicurezza delle vetture del Gruppo B. Esattamente un anno dopo, ancora durante il Tour de Corse, il suo compagno di squadra Henri Toivonen, pure lui al volante dell'auto \"numero quattro\", rimase ucciso a sua volta insieme al navigatore Sergio Cresto, nell'incendio della loro Lancia Delta S4 uscita di strada e caduta in fondo a un burrone. Questa tragedia, unita ad altre precedenti e successive, port\u00f2 la FIA a porre il bando definitivo del Gruppo B.\nBettega venne sepolto nel suo paese natale, Molveno. A lui fu dedicato l'omonimo \"Memorial\" che si svolse annualmente dal 1985 al 2017 al Motor Show di Bologna. Il figlio Alessandro segu\u00ec le orme paterne divenendo anch'egli pilota di rally."}
{"id": "1709802", "revid": "287204", "url": "https://it.wikipedia.org/wiki?curid=1709802", "title": "Sampaio", "text": "Sampaio \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709808", "revid": "287204", "url": "https://it.wikipedia.org/wiki?curid=1709808", "title": "Santa Terezinha do Tocantins", "text": "Santa Terezinha do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709810", "revid": "287204", "url": "https://it.wikipedia.org/wiki?curid=1709810", "title": "S\u00e3o Bento do Tocantins", "text": "S\u00e3o Bento do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709811", "revid": "287204", "url": "https://it.wikipedia.org/wiki?curid=1709811", "title": "S\u00e3o Miguel do Tocantins", "text": "S\u00e3o Miguel do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709816", "revid": "767487", "url": "https://it.wikipedia.org/wiki?curid=1709816", "title": "Gilberto Concepcion de Gracia", "text": "Gilberto fu il fondatore del Partito Indipendentista Portoricano nel 20 ottobre 1946 a Bayam\u00f3n. \u00c8 stato membro del Senato di Porto Rico tra il 1952 e il 1960. Nel 1964 \u00e8 stato candidato al governo."}
{"id": "1709818", "revid": "287204", "url": "https://it.wikipedia.org/wiki?curid=1709818", "title": "S\u00e3o Sebasti\u00e3o do Tocantins", "text": "S\u00e3o Sebasti\u00e3o do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709820", "revid": "287204", "url": "https://it.wikipedia.org/wiki?curid=1709820", "title": "S\u00edtio Novo do Tocantins", "text": "S\u00edtio Novo do Tocantins \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709822", "revid": "287204", "url": "https://it.wikipedia.org/wiki?curid=1709822", "title": "Tocantin\u00f3polis", "text": "Tocantin\u00f3polis \u00e8 un comune del Brasile nello Stato del Tocantins, parte della mesoregione Ocidental do Tocantins e della microregione del Bico do Papagaio."}
{"id": "1709823", "revid": "767487", "url": "https://it.wikipedia.org/wiki?curid=1709823", "title": "Tranqi Funky", "text": "Tranqi Funky \u00e8 un singolo del gruppo musicale italiano Articolo 31, pubblicato nel 1996 come primo estratto dal terzo album in studio \"Cos\u00ec com'\u00e8\".\nIl brano \u00e8 universalmente riconosciuto come uno dei pi\u00f9 rappresentativi del gruppo, ed in generale della musica Spaghetti Funk."}
{"id": "1709827", "revid": "237256", "url": "https://it.wikipedia.org/wiki?curid=1709827", "title": "Berdychiv", "text": ""}
{"id": "1709834", "revid": "1543377", "url": "https://it.wikipedia.org/wiki?curid=1709834", "title": "EBANIS", "text": "EBANIS \u00e8 l'acronimo per \"Entit\u00e0 Biologiche Aeree Non Identificate\" (oppure lo stesso acronimo in spagnolo di \"Entidad Biologica Anomala No Identificada\").\nStando ad alcune testimonianze di avvistamenti, queste entit\u00e0 biologiche aeree non identificate (chiamate anche \"UFO-WORM\") sarebbero apparse nei cieli, in particolar modo dell'America Centrale e dell'America del Sud, in forma vermoidale (o irregolare), spesso accompagnate da un oggetto sferico brillante denominato \"sentinella\", nonch\u00e9 in altri casi da diverse luci in movimento che accompagnano i suoi movimenti nel cielo.\nProprio questi loro movimenti innaturali, nonch\u00e9 le diverse forme assunte, hanno indotto gli osservatori del fenomeno a ipotizzare che si trattasse di una entit\u00e0 biologica, anche se gli studi sui filmati presentati fino ad ora non hanno dato alcun tipo di conferma a questa teoria.\nNegli ultimi anni, grazie soprattutto ai filmati ed alle immagini rilevate da ricercatori nella zona del Messico - e ad alcuni programmi di divulgazione televisiva del giornalista Jaime Maussan - la loro misteriosa natura ha attirato l'attenzione del mondo ufologico internazionale.\nLe immagini non forniscono alcuna prova dell'origine aliena n\u00e9 tantomeno umana del fenomeno."}
{"id": "1709835", "revid": "1573940", "url": "https://it.wikipedia.org/wiki?curid=1709835", "title": "Ardeotis", "text": "Ardeotis \u00e8 un genere di uccelli della famiglia Otididae.\nTassonomia.\nComprende le seguenti specie:"}
{"id": "1709838", "revid": "75435", "url": "https://it.wikipedia.org/wiki?curid=1709838", "title": "Luogo di nascita di Ges\u00f9", "text": ""}
{"id": "1709844", "revid": "1748973", "url": "https://it.wikipedia.org/wiki?curid=1709844", "title": "50-50 (programma televisivo)", "text": "50 - 50 \u00e8 stato un quiz televisivo andato in onda dal 21 aprile al 25 maggio 2008 su Canale 5 nella fascia preserale condotto da Gerry Scotti. \u00c8 stato inoltre trasmesso in Spagna da Cuatro, con il nome di \"Fifty Fifty\", nell'estate del 2008, in Svezia sul canale TV4, in Macedonia del Nord, in Grecia e in Giappone.\n\u00c8 il primo spin-off del quiz di successo \"Chi vuol essere milionario?\", il format (ideato dalla 2waytraffic e prodotto da Endemol Italia e RTI) prevede che il gioco avvenga in coppia.\nCome dice il nome, una cospicua somma di denaro sar\u00e0 data alla coppia che sar\u00e0 in grado di risolvere insieme ai round del quiz con domande di cultura generale a risposta multipla, con due opzioni in tre diverse manche.\nScopo del gioco.\n50-50, \u00e8 un quiz a risposta doppia e si gioca in coppia. I due concorrenti possono essere parenti, amici, familiari o altro. I componenti della squadra si devono mostrare affiatati e pronti al gioco di squadra. Il montepremi massimo, che si pu\u00f2 vincere \u00e8 di 300.000 euro.\nIl programma si divide in tre fasi:\nLa qualifica.\nIn questa fase di gioco, tre coppie si sfidano per andare alla fase del montepremi. Quando un concorrente si prenota, dopo aver sentito la domanda posta, far\u00e0 rispondere il suo compagno, che si trover\u00e0 davanti due opzioni tra cui scegliere. Se uno dei due d\u00e0 la risposta esatta la squadra nel complesso guadagna 500 euro, mentre se la sbaglia regala 250 euro alle altre due coppie.\nIl montepremi massimo che si pu\u00f2 vincere in questa fase \u00e8 3.000 \u20ac, ma dura poco (a un certo punto suona l'allarme dei 60 secondi finali).\nAl termine della prima manche, la coppia che avr\u00e0 conquistato pi\u00f9 soldi andr\u00e0 alla fase del montepremi, mentre la coppia arrivata al secondo posto partecipava alla qualifica nella puntata successiva.\nIl montepremi.\nDurante la fase del montepremi, ci saranno dieci domande di differente valore (2 da 500 \u20ac, 3 da 1.000 \u20ac, 2 da 3.000 \u20ac, 2 da 5.000 \u20ac e una da 10.000 \u20ac). Il concorrente a cui \u00e8 rivolta la domanda avr\u00e0 tutto il tempo per pensare. Una volta data la risposta, il suo compagno avr\u00e0 10 secondi per decidere se confermare la risposta oppure scegliere l'altra.\nIn caso di risposta esatta, il valore della domanda verr\u00e0 aggiunto al montepremi, mentre in caso di risposta errata il montepremi verr\u00e0 dimezzato e alla successiva viene aggiunto il 50% del guadagnato.\nAlla fine delle domande, la somma accaparrata verr\u00e0 moltiplicata per 10, per esempio guadagnati 17.500 euro, la finale si gioca per 175.000 euro, 15.000 euro, alla finale 150.000 euro e cos\u00ec via.\nFase finale.\nNella fase finale, verranno poste cinque domande ad uno dei due concorrenti, questo avr\u00e0 10 secondi per rispondere ad ogni domanda e il suo compagno vedr\u00e0 sul suo leggio elettronico la risposta data.\nEsso potr\u00e0 decidere se confermare oppure scegliere l'opzione che lui non vede. Al termine delle domande, il concorrente che non vede entrambe le risposte dovr\u00e0 fare una previsione del numero delle risposte esatte date. \u00c8 possibile conquistare il totale del montepremi solamente se la previsione \u00e8 di cinque e si rivela esatta, altrimenti la parte di montepremi che si conquista verr\u00e0 in proporzione se inferiore.\nSe viene indovinato il numero delle risposte esatte la coppia vincer\u00e0 il montepremi conquistato, altrimenti si accontenter\u00e0 del premio di consolazione equivalente al montepremi conquistato nella fase della qualifica."}
{"id": "1709846", "revid": "36426", "url": "https://it.wikipedia.org/wiki?curid=1709846", "title": "Edematosi", "text": ""}
{"id": "1709848", "revid": "71433", "url": "https://it.wikipedia.org/wiki?curid=1709848", "title": "50-50", "text": ""}
{"id": "1709851", "revid": "111251887", "url": "https://it.wikipedia.org/wiki?curid=1709851", "title": "2030 (singolo)", "text": "2030 \u00e8 un singolo del gruppo musicale italiano Articolo 31, pubblicato nel 1996 come terzo estratto dal terzo album in studio \"Cos\u00ec com'\u00e8\".\nDescrizione.\nIl brano parte con un pezzo parlato, che simula la registrazione fatta nel 2035 da un agente del \"nucleo operativo censura audio\" mentre archivia un brano dal contenuto sovversivo, e per questo sequestrato. L'agente fa riferimento anche alla condanna degli autori, che sarebbero stati processati e condannati a riprogrammazione neuronica, nel 2031.\nQuesto brano parla di un futuro distopico, sconvolto da vari accadimenti che fanno ripensare con nostalgia agli anni novanta: tra i vari elementi che caratterizzano l'Italia del 2030 emergono un clima di notevoli tensioni sociali (\"Ci si spara nella metropolitana\", \"Per entrare in chiesa ci vuole il pass\", \"Un giorno s\u00ec e uno si scoppia una bomba\", \"I liberatori picchiano i barboni in nome di Ges\u00f9\"), una netta differenza tra ricchi e poveri (\"Sull'autobus c'\u00e8 la business class\"), lo smembramento dello Stivale in tanti staterelli a seguito delle spinte secessioniste (\"Fra Nord e Sud c'\u00e8 la dogana\", \"Prima divisero Nord e Sud, poi citt\u00e0 e citt\u00e0\"), una crescente alienazione sociale (\"Ormai si parla solo tramite Internet\") dovuta anche alla diffusione di una malattia infettiva altamente contagiosa e dal rapidissimo decorso (\"Un virus che si prende tramite il sudore, e in novanta ore, si muore, l'HIV in confronto sembra un raffreddore\") e il carattere inerte e conformista della maggior parte della popolazione (\"Qui chi pensa \u00e8 in minoranza, ma non ha importanza, non serve pi\u00f9\", \"2030, l'indifferenza \u00e8 una virt\u00f9\"). L'ambiente \u00e8 inquinato tanto che \"il cielo quasi non si vede pi\u00f9\", e il potere \u00e8 stato assunto da un'\u00e9lite che cerca di mantenerlo con il monopolio dell'informazione e dell'intrattenimento (\"C'\u00e8 un comitato di censura audio, valutano, decidono, quello che s\u00ec, quello che no, ci danno musica innocua dopo il collaudo\"). Di fronte a un simile sconforto, il duo crede di potersi consolare solo aggrappandosi ai ricordi degli anni novanta, quando ancora questo cupo scenario non si era realizzato, e la musica avrebbe ancora potuto salvare il mondo.\nIl video termina con Ax e Jad che vengono deportati dal gruppo di una sorta di soldati donne, probabilmente per aver denunciato nella loro canzone l'orribile scenario del 2030."}
{"id": "1709856", "revid": "729019", "url": "https://it.wikipedia.org/wiki?curid=1709856", "title": "2waytraffic", "text": "2waytraffic \u00e8 una societ\u00e0 produttrice di format e programmi televisivi olandese.\nSi \u00e8 affermata poich\u00e9 ha acquisito nel dicembre 2006 la Celador, nota per avere i diritti del format \"Chi vuol essere milionario?\".\nPer l'Italia distribuisce inoltre il quiz di \"50-50\", in onda su Canale 5 e condotto da Gerry Scotti.\nHa attualmente sede a Londra, New York, Budapest, Stoccolma e Madrid.\nIl 4 giugno 2008 \u00e8 stata acquisita dal colosso giapponese Sony."}
{"id": "1709857", "revid": "88740", "url": "https://it.wikipedia.org/wiki?curid=1709857", "title": "Pedigree (romanzo)", "text": "Pedigree \u00e8 un romanzo autobiografico dello scrittore belga Georges Simenon, pubblicato nel 1948.\nStoria editoriale.\nIl volume fu scritto tra il dicembre 1940 e il gennaio 1943, e pubblicato per la prima volta in Francia il 15 ottobre 1948 per le edizioni Presses de la Cit\u00e9. Dopo aver perduto tre processi intentati da persone riconosciutesi descritte o rappresentate in certi personaggi, l'autore fece uscire nel 1952 una seconda edizione nella quale i passaggi incriminati furono soppressi o lasciati volutamente in bianco. Nel 1958, il romanzo fu ripubblicato con una nuova introduzione dell'autore.\nL'idea di scrivere un romanzo autobiografico nasce quando Simenon soffre di alcuni problemi cardiaci: a causa dell'errata diagnosi di un medico di Fontenay-le-Comte, gli viene comunicato che gli rimangono solo due anni di vita poich\u00e9 affetto da una grave cardiopatia. Sotto choc, vista la propria speranza di vita improvvisamente interrompersi, Simenon \u00e8 spinto dall'urgenza: inizialmente immagina di comporre un'opera colossale, di quindici o venti volumi, narrando la storia della sua famiglia di Liegi dall'inizio del XX secolo alla sua nascita e prima infanzia. Solo quattro anni pi\u00f9 tardi egli scopre di essere perfettamente sano. Nel frattempo, ha scritto una prima stesura non romanzata e in prima persona, indirizzata al figlio Marc - nato nel 1939 - e che apparir\u00e0 col titolo \"Je me souviens...\" nel 1945, primo libro in quella che diventer\u00e0 la nuova casa editrice delle sue opere (la Presses de la Cit\u00e9, fondata da Sven Nielsen). Poi, su consiglio di Andr\u00e9 Gide, si \u00e8 deciso a farne un romanzo in terza persona, scegliendo di nominare il protagonista a propria immagine \"Roger Mamelin\".\nDiviso in tre parti, \u00e8 stato pubblicato anche a episodi:\nL'uscita del romanzo segna la rottura definitiva con Gaston Gallimard, al quale diede come ultimo romanzo \"Le Bilan Mal\u00e9tras\" (escludendo la sola eccezione della raccolta di racconti \"Le Bateau d'\u00c9mile\", uscita nel 1954).\nNonostante l'adesione alla forma romanzo il libro \u00e8 pieno di ricordi e personaggi della propria vita, tanto che subir\u00e0 qualche processo per diffamazione da parte di chi si \u00e8 riconosciuto in qualche personaggio e ha tentato di fermarne la distribuzione o speculare economicamente. Anche per questo motivo il libro, pur considerato di pregevole fattura alla fine non era tra i preferiti dell'autore che in un'intervista a Carvel Collins dichiara che se dovesse scegliere un solo libro attraverso cui essere ricordato certamente non sceglierebbe \"Pedigree\". In \"Quand j'\u00e9tais vieux\" (1970) dir\u00e0 anche che non ha mai pi\u00f9 potuto rileggerlo e tuttavia d'essersi pentito di non aver continuato a scrivere ancora trasformando in finzione tutta la propria vita."}
{"id": "1709860", "revid": "104458", "url": "https://it.wikipedia.org/wiki?curid=1709860", "title": "Re Desiderio", "text": ""}
{"id": "1709862", "revid": "2184720", "url": "https://it.wikipedia.org/wiki?curid=1709862", "title": "Domani (Articolo 31)", "text": "Domani \u00e8 una canzone del duo hip hop italiano Articolo 31. Il brano \u00e8 il terzo singolo estratto dall'album \"Cos\u00ec com'\u00e8\" del 1996.\nDescrizione.\nIl brano racconta una storia d'amore finita del cantante J-Ax. La voce femminile che canta insieme a J-Ax \u00e8 quella di Paola Folli. \u00c8 in assoluto il singolo di maggior successo degli Articolo 31, tanto da diventare uno dei tormentoni pi\u00f9 gettonati nel 1996.\nNel 2017 DJ Jad insieme alla cantante pugliese Tiziana Muciaccia, voce femminile, e da una crew ribattezzati come \"i nuovi Articolo 31\" ha registrato a Barletta una versione moderna di \"Domani\".\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni."}
{"id": "1709863", "revid": "1573940", "url": "https://it.wikipedia.org/wiki?curid=1709863", "title": "Neotis denhami", "text": "L'otarda di Denham (Neotis denhami ()), che deve il nome all'esploratore britannico Dixon Denham, \u00e8 un uccello della famiglia degli Otididi originario dell'Africa subsahariana.\nDescrizione.\nDimensioni.\nIl maschio misura 100 cm di lunghezza, per un peso di 9000-10.000 g; la femmina misura 80 cm di lunghezza, per un peso di 3000 g.\nAspetto.\nIn questa otarda, diffusa in gran parte del continente africano, le parti superiori sono di colore marrone scuro con sottili vermicolature nere. La coda presenta numerose barre color crema. L'ala chiusa mostra una fascia nera molto ampia con abbondanti macchie bianche. Il cappuccio \u00e8 grigio con un bordo nero. L'occhio \u00e8 sormontato da uno stretto sopracciglio bianco. Una sottile linea nera attraversa la regione dell'iride. Il mento \u00e8 bianco, diversamente dalle guance, dalla parte anteriore del collo e dal petto, che sono di colore grigio chiaro. La parte posteriore del collo fino alla mantellina \u00e8 marrone-arancio, caratteristica condivisa solo dall'otarda di Ludwig. Il ventre \u00e8 bianco, le zampe giallo chiaro. Il becco \u00e8 biancastro con il \"culmen\" e la punta pi\u00f9 scuri.\nLa femmina \u00e8 molto pi\u00f9 piccola del maschio. Inoltre, nel suo piumaggio le zone grigie sono rimpiazzate dal \"beige\". Le parti superiori presentano un maggior numero di motivi decorativi e la parte anteriore del collo \u00e8 finemente barrata. Gli immaturi somigliano alle femmine. La sottospecie \"jacksoni\" \u00e8 pi\u00f9 piccola e presenta la parte posteriore del collo pi\u00f9 scura. La sottospecie \"stanleyi\" mostra un piumaggio pi\u00f9 scuro, con la parte posteriore del collo pi\u00f9 riccamente colorata e parti superiori pi\u00f9 chiare. Quando indossa il piumaggio nuziale, il maschio ha il collo di colore bianco.\nVoce.\nL'otarda di Denham \u00e8 un uccello molto rumoroso. Sono stati descritti due richiami molto caratteristici: una specie di latrato profondo e un richiamo assordante ed esplosivo che il maschio lancia durante la parata quando si pone davanti alla femmina.\nBiologia.\nLe otarde di Denham vivono solitamente da sole o in piccoli gruppi formati da 2 a 7 individui. Occasionalmente, formano raggruppamenti pi\u00f9 consistenti, che possono comprendere fino a 28 esemplari. Date le loro grandi dimensioni, sono uccelli facilmente individuabili. Tuttavia, nell'Africa australe, nelle regioni semiaride, vengono piuttosto regolarmente confuse con le otarde di Ludwig a causa della macchia arancio sulla parte posteriore del collo, presente in entrambe le specie.\nQuesta specie \u00e8 piuttosto soggetta ai movimenti stagionali. La sottospecie nominale \"denhami\" migra verso il nord in maggio-giugno o talvolta anche pi\u00f9 tardi, fino ad agosto. Ritorna nei territori abituali in settembre-ottobre, ma spesso non prima di dicembre, seguendo le precipitazioni. Questa sottospecie rimane nel sud del Niger e in Costa d'Avorio durante la stagione secca. \u00c8 considerata sedentaria anche nella Repubblica Centrafricana. Anche la sottospecie \"jacksoni\" effettua movimenti nord-sud nel corso dell'anno, ma questi sono piuttosto difficili da precisare. Le popolazioni che vivono sulle montagne orientali sono soggette a movimenti altitudinali da agosto a gennaio. Effettuano movimenti durante l'inverno anche le popolazioni meridionali (sottospecie \"stanleyi\"). Gli esemplari che vivono sugli altopiani del Transvaal si spostano verso le praterie e le zone boschive situate ad altitudini pi\u00f9 modeste. Le popolazioni montane dello Stato di Orange e del Natal migrano verso est in direzione del litorale. Nel sud-ovest della provincia del Capo, gli effettivi sembrano essere pi\u00f9 numerosi durante l'inverno, ma non \u00e8 chiaro se si tratti esattamente di un aumento reale dovuto all'immigrazione o se si tratta di un effetto ottico dovuto alla maggiore attivit\u00e0 degli uccelli in questo periodo dell'anno.\nAlimentazione.\nLe otarde di Denham hanno una dieta che comprende una grande variet\u00e0 di alimenti: si nutrono di vari tipi di artropodi, di piccoli invertebrati e di un gran numero di piante. Fanno grande consumo di termiti e frugano nelle deiezioni animali alla ricerca di insetti; guadano attraverso le pozze in cerca delle rane appollaiate sugli steli delle piante acquatiche e cacciano in piccoli gruppi nelle savane che sono state recentemente incendiate.\nRiproduzione.\nIn numerose regioni il periodo di riproduzione non \u00e8 ben definito, probabilmente a causa dell'irregolarit\u00e0 delle precipitazioni. La stagione dei nidi ha luogo da giugno a ottobre nel Sahel, in febbraio-marzo in Costa d'Avorio, in maggio in Nigeria, da dicembre a febbraio nel nord della Repubblica Democratica del Congo e da gennaio a marzo nell'Africa orientale. Gli esemplari sudafricani si riproducono principalmente da ottobre a gennaio. Le parate dei maschi hanno luogo in gennaio in Sierra Leone e in giugno, durante la stagione secca, nel sud della Repubblica Democratica del Congo. Durante queste cerimonie rituali, i maschi gonfiano il collo come un pallone e lanciano dei richiami assordanti. Il nido \u00e8 una piccola depressione scavata sulla nuda terra, situata in mezzo all'erba o su un piccolo promontorio. La covata comprende abitualmente una o due uova. I pulcini sono ricoperti da un piumino \"beige\" con striature e macchioline nere.\nDistribuzione e habitat.\nLe otarde di Denham frequentano le praterie, comprese quelle che ricoprono gli altopiani fino a 3000 metri di altitudine. Visitano anche le dune erbose punteggiate di alberi di acacia, le regioni densamente coltivate di piccoli arbusti, le zone boschive sparse, le fattorie e le coltivazioni, le paludi prosciugate e le piatte distese ricoperte di boscaglia. In Sierra Leone si trovano anche sugli altopiani argillosi e nelle savane incendiate. Le popolazioni meridionali che vivono in Sudafrica prediligono un tipo di \"habitat\" un po' diverso, mostrando una certa preferenza per le praterie dal suolo acido che ricevono una quantit\u00e0 significativa di precipitazioni. Si stabiliscono anche nei pascoli piantumati e nei campi di cereali all'interno di paesaggi di vegetazione mediterranea. Esse sono pi\u00f9 mobili delle popolazioni del Sahel e dell'Africa centrale: nidificano tra la vegetazione naturale in estate e occupano i campi coltivati durante il periodo invernale.\nL'otarda di Denham occupa un areale molto esteso, che ricopre gran parte dell'Africa subsahariana. Questo ha la forma di una \u00abL\u00bb rovesciata, partendo dalla Mauritania e procedendo verso est fino all'Etiopia e scendendo poi verso sud fino al Sudafrica, attraverso la Repubblica Democratica del Congo e la regione dei grandi laghi africani.\nTassonomia.\nNel suo vasto territorio, che si estende per oltre un milione di chilometri quadrati, vengono riconosciute ufficialmente tre sottospecie:\nConservazione.\nLa specie non \u00e8 minacciata a livello globale. La sua distribuzione \u00e8 molto disomogenea: piuttosto diffusa nella Repubblica Centrafricana e in Uganda, \u00e8 al contrario in diminuzione in Sudan, in Nigeria e nei paesi del Sahel dove la caccia fa parte delle tradizioni ancestrali. La specie \u00e8 considerata vulnerabile in Kenya, un paese dal quale provengono molte informazioni al riguardo e dove gli effettivi non superano le 400 unit\u00e0. In Sudafrica, la situazione non \u00e8 molto pi\u00f9 rosea: gli esemplari del Transvaal sono inferiori alle 300 unit\u00e0 e gli esemplari che svernano nella provincia del Capo raggiungono a malapena le 1000 unit\u00e0."}
{"id": "1709871", "revid": "869733", "url": "https://it.wikipedia.org/wiki?curid=1709871", "title": "Il funkytarro", "text": "Il funkytarro \u00e8 un singolo del gruppo musicale italiano Articolo 31, il secondo estratto dal terzo album in studio \"Cos\u00ec com'\u00e8\" e pubblicato nel 1996.\nIl brano.\n\"Il funkytarro\" \u00e8 una orgogliosa celebrazione dello stile di vita tamarro, in cui il duo si riconosce, raccontato attraverso una serie di piccole cose facenti parte della vita di tutti i giorni.\nNel corso del brano J-Ax si definisce \u00abfreak come Bersani\u00bb e \u00abtrash come la Marini e Adriano Pappalardo\u00bb. In seguito il concetto viene ribadito con la frase \u00abFunky come Pino D'Angi\u00f2, per\u00f2 tarro come Massimo Ciavarro\u00bb. Il testo riprende alcuni versi della canzone \"Grande figlio di puttana\" degli Stadio, trasformati per\u00f2 in prima persona: \"Ho donne sparse per l'Italia, io colpisco e scappo via, ma con ognuna ho fatto un pianto, ho pianto pure con la tua\".\nIl singolo \u00e8 arrivato alla posizione #22 dei singoli pi\u00f9 venduti in Italia."}
{"id": "1709874", "revid": "767487", "url": "https://it.wikipedia.org/wiki?curid=1709874", "title": "The Butterfly Effect (gruppo musicale)", "text": "I The Butterfly Effect sono una band hard rock nata a Brisbane in Australia nel 1999. I membri del gruppo sono Clint Boge (voce), Ben Hall (batteria e percussioni), Glenn Esmond (basso), Kurt Goedhart (chitarra).\nStoria.\nL'esordio della band risale al 2001 con l'EP \"The Butterfly Effect EP\". La Triple J, una influente stazione radio della zona, inizi\u00f2 a trasmettere queste 6 tracce a rotazione. Firmano cos\u00ec nel 2001 con la Modern Music, una etichetta indipendente, e danno inizio a un intenso tour ricco di date, con cui ottengono un sempre pi\u00f9 ampio numero di fan e l'aumento delle vendite del loro EP, anche grazie alle loro performance live. The Butterfly Effect EP rimane cos\u00ec nella top 20 independent charts per tutto il 2002. Questo permise alla band e alla Modern Music di entrare nel circuito live della Roadshow Music and Rough Cut Publishing, partecipando ai festival pi\u00f9 importanti d'Australia.\n\"Begins Here\".\nNel novembre del 2002, a un anno dalla pubblicazione dell'EP e dopo oltre a 150 esibizioni live, pubblicano il nuovo singolo \"Crave\", che debutta al n\u00ba59 della classifica australiana, dove rimane per 6 mesi. Il gruppo ora \u00e8 pronto per registrare un nuovo album, e registrarono i nuovi pezzi tra il novembre del 2002 e il marzo del 2003 ai Modern Music Studios di Brisbane. L'album viene prodotto da Dave Leonard che \u00e8 anche il manager della band, e mixato da Tim Palmer (U2, Pearl Jam, Ozzy Osbourne). Il chitarrista della Band, Kurt Goedhart, e il produttore andarono a Los Angeles 2 settimane a supervisionare le tracce durante il mixaggio. La registrazione definitiva poi fu effettuata a New York con Howie Weinberg nel maggio 2003. \"Begins Here\" viene cos\u00ec pubblicato in Australia il 4 agosto 2003, debuttando al n\u00ba24 della classifica australiana. I testi dell'album sono scritti da Clint Boge e parlano di temi complessi e profondamente diversi come l'abuso, la resurrezione, l'alter ego, la vulnerabilit\u00e0. Il cantante afferma anche che i testi di alcune canzoni si basano su temi personali, come ad esempio \"Without Wings\".\nDopo un tour di 115 date in 5 mesi e un crescente successo in patria, il produttore decise di tentare anche all'estero, e nell'aprile del 2004 fu pubblicato anche in Europa dove la Modern Music fu appoggiata da altre etichette (Sony in Germania, RSK nel Regno Unito, Suburban in Belgio, Paesi Bassi e Lussemburgo). Le riviste musicali europee iniziarono ad interessarsi del gruppo e nell'Agosto 2004 Dave Chumbley (l'agente musicale di Kylie Minogue, Bloodhound Gang, Less Than Jake) propose ai Butterfly Effect un tour di 6 settimane di 32 concerti in 40 giorni toccando Germania, Austria, Svizzera, Repubblica Ceca, Paesi Bassi e Regno Unito e registrando un ottimo consenso di critica e pubblico, e facendo vendere 10000 copie di Begins Here in questi stati europei."}
{"id": "1709875", "revid": "339392", "url": "https://it.wikipedia.org/wiki?curid=1709875", "title": "7\u00b0 Cavalleggeri", "text": ""}
{"id": "1709879", "revid": "1075510", "url": "https://it.wikipedia.org/wiki?curid=1709879", "title": "Eustachio Divini", "text": "Biografia.\nAvviato alla carriera militare, nel 1629 si ammal\u00f2 gravemente. Abbandonato l'esercito si ricongiunse ai fratelli a Roma, dove segu\u00ec le lezioni all'Universit\u00e0 di Roma con padre Benedetto Castelli, il discepolo di Galileo. In quel periodo Divini strinse amicizia con Evangelista Torricelli e si stabil\u00ec definitivamente a Roma (nel 1646) come costruttore di orologi e di lenti, producendo strumenti molto apprezzati dai contemporanei\nCostru\u00ec un gran numero di microscopi composti e di telescopi ottici, questi ultimi consistenti in tubi di legno con quattro lenti, di lunghezza focale superiore a 15 m utilizzati spesso da lui stesso per osservazioni astronomiche.\nIl microscopio della collezione di Giovanni Poleni, conservato nel museo di \"Storia della fisica\" a Padova, sembra sia l'unico arrivato a noi firmato dal Divini. Al Divini \u00e8 attribuito anche il merito di aver usato per primo il micrometro.\nNel 1649 Divini pubblic\u00f2 l'incisione di una mappa lunare, simile a quella dell'astronomo tedesco Johannes Hevelius pubblicata nel 1647, ma basata anche su proprie osservazioni effettuate con strumenti da lui costruiti. Fece numerose altre osservazioni astronomiche, fra cui le macchie e i satelliti di Giove e alcuni degli anelli di Saturno. Tent\u00f2 di rivendicare, contro Christiaan Huygens e facendosi aiutare da Honor\u00e9 Fabri, la priorit\u00e0 della scoperta degli anelli di Saturno, con scarso successo. Molti dei suoi microscopi e telescopi sono conservati nei musei di Firenze, Roma e Padova."}
{"id": "1709882", "revid": "298055", "url": "https://it.wikipedia.org/wiki?curid=1709882", "title": "Romanzo storico sentimentale", "text": "Viene detto romanzo storico-sentimentale quel genere di romanzo che narra vicende storiche intrecciate a una storia romantico sentimentale.\nNella letteratura italiana il genere letterario indicato come \"storico sentimentale\" \u00e8 e non molto diffuso, anche perch\u00e9 sono pochi gli autori italiani che si cimentano in questo genere che spesso \u00e8 confuso con il romanzo rosa o con il romanzo storico tout court.\n\u00c8 inoltre di difficile definizione anche perch\u00e9 in Italia lo stesso romanzo storico non ha una tradizione profonda. Esempi di romanzo storico italiano, nel senso classico del termine possono essere \"I Promessi Sposi\" di Alessandro Manzoni, o \"I Vicer\u00e9\" di Federico De Roberto, o i \"Cento anni\" di Giuseppe Rovani, o \"I Malavoglia\" di Giovanni Verga (gi\u00e0, quest'ultimo, in effetti, pi\u00f9 verista che storico).\nDiversa \u00e8 la situazione in Inghilterra dove, accanto a romanzi storici come quelli di Walter Scott, possiamo accostare, gi\u00e0 dal XVIII secolo, opere storico-sentimentali come \"Pamela\" di Samuel Richardson. Anche in Francia si pu\u00f2 accennare, a puro titolo di esempio per questo genere letterario, ai romanzi storico-sentimentali di Alexandre Dumas padre.\nIl romanzo storico-sentimentale unisce un approfondito e puntuale affresco storico, una precisa ricostruzione ambientale e di costume, a una trama romantica e avvincente che mira a coinvolgere emotivamente il lettore. Queste caratteristiche non devono essere mai disgiunte da una forma letteraria curata e rigorosa e da uno studio psicologico approfondito dei caratteri dei personaggi. Solo con queste caratteristiche possiamo parlare di romanzo storico sentimentale.\nAltra cosa \u00e8 il romanzo rosa che esalta soprattutto la vicenda passionale dei protagonisti, mantenendo la ricostruzione storico ambientale spesso sfumata, imprecisa e di maniera, e lo studio dei personaggi superficiale e stereotipato. Cos\u00ec come diverso \u00e8 il romanzo storico che si dedica soprattutto alla rievocazione di fatti storicamente accertati, a una ricostruzione di ambienti e costumi accurata, affidandosi a volte a un linguaggio epico che lascia in ombra le vicende sentimentali dei protagonisti e le loro passioni, spesso appena accennate o vissute in maniera distaccata e anodina.\nIn il romanzo storico sentimentale ha incontrato un crescente successo per la possibilit\u00e0 di essere tradotto dal cinema e dalla televisione. Spesso al posto di \"romanzo storico sentimentale\" \u00e8 la voce .\nAccanto a classici del romanzo storico sentimentale \u2013 i nomi citati sono solo e sempre a puro titolo di esempio essendo gli autori di questo genere assai pi\u00f9 numerosi \u2013 come Ernest Hemingway, o Anne e Serge Golon con il ciclo di \"Angelica\" negli anni 1960, si accenna ai romanzi pi\u00f9 recenti di Isabel Allende o Melania Gaia Mazzucco."}
{"id": "1709896", "revid": "1372005", "url": "https://it.wikipedia.org/wiki?curid=1709896", "title": "Oswulf di Northumbria", "text": "Biografia.\nEra nipote di Ecgbert, arcivescovo di York. Regn\u00f2 per breve tempo: infatti fu assassinato nel giro di un anno da un servitore o una guardia del corpo a Market Weighton il 24 luglio 759. Il fratello Oswine sarebbe morto nell'agosto del 761 a Eldunum, presso Mailros, combattendo contro \u00c6thelwald Moll, che era salito sul trono alla morte di Oswulf.\nFamiglia e figli.\nEgli ebbe come figli:"}
{"id": "1709901", "revid": "1573940", "url": "https://it.wikipedia.org/wiki?curid=1709901", "title": "Lissotis melanogaster", "text": "L'otarda ventrenero (Lissotis melanogaster ()) \u00e8 un uccello della famiglia degli Otididi originario dell'Africa subsahariana.\nDescrizione.\nDimensioni.\nIl maschio misura 60 cm di lunghezza, per un peso di 1800-2700 g; la femmina misura 60 cm di lunghezza, per un peso di 1400 g.\nAspetto.\nA causa del collo molto lungo e delle lunghissime zampe, l'otarda ventrenero presenta una sagoma piuttosto insolita per un membro della sua famiglia. I maschi hanno parti superiori \"beige\"-fulvo ornate da numerosi motivi neri a forma di scaglione. La coda \u00e8 marrone con quattro strette barre scure. La faccia \u00e8 bianco-grigiastra con una sfumatura \"beige\" sul cappuccio e sulle guance. Il mento \u00e8 ricoperto da piccole macchioline nere che si uniscono alla sottile linea nera che va dal retro dell'occhio alla nuca. Una lunga linea nera bordata di bianco scende lungo la parte anteriore del collo e va a fondersi con il nero delle parti inferiori. L'ala piegata fa apparire una larga fascia bianca a livello delle primarie e delle secondarie. Le zampe e il becco sono di colore giallo. L'otarda ventrenero \u00e8 generalmente pi\u00f9 marrone dell'otarda di Hartlaub e, diversamente da quest'ultima, ha il codrione e la coda di colore simile a quello del dorso.\nLa femmina \u00e8 diversa dal maschio. La testa e il collo sono di colore \"beige\" chiaro, senza caratteristiche degne di nota. Il ventre \u00e8 bianco. Gli immaturi somigliano alle femmine, ma hanno le piume delle ali dai bordi \"beige\". La sottospecie \"notophila\" \u00e8 pi\u00f9 grande della razza nominale.\nVoce.\nDurante la parata nuziale, il maschio ritrae la testa sul dorso e lancia un fischio breve e ascendente, \"zhweeeeeee\", che d\u00e0 l'impressione che l'uccello abbia qualche difficolt\u00e0 a respirare. Rimane per breve tempo in questa posizione e quindi solleva lentamente la testa per emettere un \"quock\" o un \"plop\" seguito da un lieve gorgogl\u00eco.\nBiologia.\nL'otarda ventrenero pu\u00f2 essere generalmente avvistata da sola, tranne durante la stagione di nidificazione, quando vive in coppia. Prima dell'accoppiamento, il maschio effettua una parata molto spettacolare, durante la quale vola lentamente e a grande altezza nel cielo prima di lasciarsi improvvisamente cadere a terra con le ali rivolte verso l'alto. L'otarda ventrenero presenta abitudini alimentari piuttosto simili a quelle di altre otarde africane. Tuttavia, essa va in cerca di cibo in regioni pi\u00f9 umide rispetto all'otarda di Hartlaub, sua stretta parente con la quale coabita in Africa orientale e pi\u00f9 precisamente in Kenya. Pu\u00f2 essere vista beccare semi di cereali ai bordi delle strade o entrare in terreni lasciati incolti dove \u00e8 sicura di trovare i tipi di erba che prefrisce.\nQuesto uccello pu\u00f2 essere sia sedentario che migratore parziale. In alcune regioni aride, effettua infatti alcuni spostamenti durante e dopo la stagione secca. Ci\u00f2 avviene ad esempio in Ghana, ma anche in certe regioni del Sahel, dove si dirige verso il nord per trovare le piogge che gli consentono di nidificare. Testimonia che la specie \u00e8 soggetta ad alcuni spostamenti il fatto che in Sierra Leone l'otarda ventrenero \u00e8 presente solamente nel periodo da maggio a ottobre. Nella Repubblica Centrafricana, invece, \u00e8 presente solo da ottobre a giugno. Il numero di esemplari \u00e8 pi\u00f9 alto in giugno sulle montagne etiopiche. In Sudafrica, queste otarde vagabondano talvolta al di fuori del loro areale abituale.\nAlimentazione.\nL'otarda ventrenero ha un regime alimentare misto e vario, che gli consente di sopravvivere in numerose regioni. Tuttavia, preferisce gli insetti, a quanto pare soprattutto i coleotteri, ma anche le cavallette, le cimici, i bruchi e gli artropodi terricoli che vivono tra l'erba. Integra armoniosamente il suo menu con semi e petali. Si nutre anche dei piccoli vertebrati uccisi lungo le strade.\nRiproduzione.\nLa stagione di nidificazione varia considerevolmente a seconda delle regioni: nel sud del Sahel essa ha luogo da giugno a settembre. Le informazioni provenienti dalla Nigeria segnalano che la riproduzione vi avviene da dicembre a gennaio. In Etiopia, ha luogo in aprile e settembre, mentre nell'Africa orientale pu\u00f2 avvenire in diversi periodi dell'anno, da febbraio a giugno e in settembre. Nell'Africa centrale e meridionale, i nidi vengono trovati da ottobre a marzo, e pertanto la stagione riproduttiva non coincide necessariamente con la stagione delle piogge. Come la maggior parte delle altre otarde, l'otarda ventrenero non costruisce un nido, ma si accontenta di grattare una piccola depressione sul suolo nudo, nei pressi di un formicaio, un cespuglio o un corso d'acqua, e qui depone la sua covata. Quest'ultima comprende solitamente una o due uova. Alla nascita, i pulcini sono ricoperti da un piumino marrone e nero.\nLa specie \u00e8 poligama. Il maschio si occupa solamente di esibirsi per attirare un gran numero di \"partner\" e non partecipa affatto all'incubazione, all'educazione e alla nutrizione dei giovani. Di tutti questi compiti si occupa la sola madre, che protegge inoltre la covata da eventuali predatori come i facoceri. Essa fronteggia gli intrusi spalancando completamente le ali se questi si avvicinano troppo alle uova.\nDistribuzione e habitat.\nL'otarda ventrenero frequenta principalmente le praterie con erba alta. \u00c8 anche piuttosto comune nelle distese erbose punteggiate da cespugli e nelle savane alberate, compresi i boschetti di \"miombo\". Non disdegna i terreni coltivati, i pascoli, le lande, i terreni agricoli ormai abbandonati e le zone pi\u00f9 paludose come i bordi degli specchi d'acqua temporanei chiamati \"vlei\" e le paludi poco profonde chiamate \"dambo\". Si trova anche nei territori argillosi ricoperti di erba e nelle savane incendiate dell'Africa occidentale. Nell'Africa australe, si incontra sempre in prossimit\u00e0 di un punto d'acqua. I termitai e i piccoli promontori che punteggiano il suo territorio vengono spesso usati come palcoscenici per effettuare le parate. L'otarda ventrenero pu\u00f2 spingersi talvolta fino a 2500 m di altitudine.\nL'otarda ventrenero vive esclusivamente in Africa, a sud del Sahara. Il suo areale si estende dal Senegal all'Etiopia, poi a sud fino al Natal. Le regioni di foresta equatoriale (Camerun, Gabon, Repubblica Democratica del Congo settentrionale), nonch\u00e9 quelle occidentali dell'Africa australe (Angola, Namibia, Botswana, le varie province del Capo) vengono sistematicamente evitate.\nTassonomia.\nVengono riconosciute ufficialmente due sottospecie:\nConservazione.\nLa specie non \u00e8 minacciata a livello globale. Tuttavia, \u00e8 in diminuzione in Senegambia dagli anni '80. In Zambia subisce la pressione della caccia e in Zimbabwe \u00e8 vittima del degrado ambientale causato dal pascolo eccessivo del bestiame. Fortunatamente, l'otarda ventrenero \u00e8 ancora comune in quasi ogni parte del suo areale, specialmente nelle zone di savana che vanno dalla Costa d'Avorio alla Nigeria. La sua roccaforte pi\u00f9 importante, tuttavia, \u00e8 in Africa orientale, in Uganda, Tanzania e Zambia. \u00c8 la specie di otarda pi\u00f9 diffusa in Mozambico. Malgrado le grandi dimensioni, l'otarda ventrenero compare sul menu di specie come l'aquila marziale, l'aquila rapace, l'aquila coronata e il leopardo."}
{"id": "1709906", "revid": "339392", "url": "https://it.wikipedia.org/wiki?curid=1709906", "title": "Cetatea Alb\u0103", "text": ""}
{"id": "1709907", "revid": "24443", "url": "https://it.wikipedia.org/wiki?curid=1709907", "title": "Monte Magno", "text": ""}
{"id": "1709912", "revid": "965279", "url": "https://it.wikipedia.org/wiki?curid=1709912", "title": "Murice", "text": ""}
{"id": "1709917", "revid": "6923", "url": "https://it.wikipedia.org/wiki?curid=1709917", "title": "San Giacomo in Paludo", "text": "San Giacomo in Paludo \u00e8 un'isola (12.496\u00a0m\u00b2, di cui 11.896 edificati) della Laguna di Venezia. Si trova tra Murano e Madonna del Monte, lungo il canale detto \"Scomenzera San Giacomo\".\nStoria.\nNel 1046 Orso Badoer la concesse a Giovanni Trono di Mazzorbo per costruirvi un monastero dedicato a San Giacomo Maggiore che desse accoglienza a viandanti e pellegrini. Nel 1238 il convento pass\u00f2 alle monache cistercensi, ma esse lo abbandonarono nel 1440 trasferendosi nell'abbazia di Santa Margherita di Torcello. Nel 1456 fu utilizzato temporaneamente come lazzaretto e nel XVI secolo vi si insediarono i frati minori conventuali. Tuttavia l'isola si trov\u00f2 spesso a combattere contro la decadenza e soprattutto l'erosione degli argini e pi\u00f9 volte i monaci furono sollecitati a restaurare il complesso. Nel 1810 gli editti napoleonici soppressero il monastero che fu demolito. Utilizzata da allora sino al 1961 come postazione militare, ci\u00f2 che ne restava \u00e8 stato restaurato dal Magistrato alle Acque, ma per il resto \u00e8 in completa rovina.\nDi propriet\u00e0 demaniale, \u00e8 stata sottoposta a vincolo paesaggistico dal decreto ministeriale 23-IX-1960. Nel Febbraio 2019 la Cassa Depositi e Prestiti, dopo la sentenza favorevole del Consiglio di Stato del 2016, ha ceduto l'isola ad un privato che non potr\u00e0 prevedere un uso ricettivo o alberghiero degli spazi, ma con la possibilit\u00e0 di una finalit\u00e0 collettiva e culturale di alcuni di questi.\nAd oggi sull'isola sono presenti quattro costruzioni ottocentesche in stato di abbandono e tre fabbricati restaurati negli anni Novanta."}
{"id": "1709918", "revid": "1629429", "url": "https://it.wikipedia.org/wiki?curid=1709918", "title": "Phedon Papamichael", "text": "\u00c8 stato candidato due volte all'Oscar alla migliore fotografia, nel 2014 per \"Nebraska\" e nel 2021 per \"Il processo ai Chicago 7\".\nBiografia.\nNato ad Atene da padre greco e madre tedesca, si trasferisce da giovane con la famiglia in Germania, dove studia belle arti all'universit\u00e0 di Monaco. Arrivato negli Stati Uniti nel 1983 con ambizioni da fotografo, viene raccomandato a John Cassavetes dal padre, suo cugino di primo grado e scenografo di \"Volti\" e \"Una moglie\". Grazie a Cassavetes, viene preso sotto l'ala di Roger Corman, per il quale Papamichael dirige la fotografia di numerosi film di serie B tra la fine degli anni ottanta e l'inizio degli anni novanta, formandosi cos\u00ec assieme ad altri direttori della fotografia emergenti come Janusz Kami\u0144ski, Wally Pfister e Mauro Fiore.\nEsordisce alla regia nel 1992 col film per la televisione \"Doppio identikit\", ma decide di continuare ad occuparsi della fotografia, lavorando per il resto del decennio perlopi\u00f9 in film commedia o per famiglie. Si fa notare all'inizio degli anni duemila con una serie di collaborazioni con Wim Wenders, il cui direttore della fotografia Robby M\u00fcller era stato una sua grande ispirazione, specialmente in \"The Million Dollar Hotel\". Nel 1996 dirige la fotografia di \"Una donna molto speciale\", del figlio di Cassavetes Nick.\nTra il 2003 e il 2004 inaugura il sodalizio con due registi che segneranno la sua carriera, James Mangold e Alexander Payne, curando la fotografia di pressoch\u00e9 tutti i loro film da allora; tra questi, \"Quando l'amore brucia l'anima\", \"Quel treno per Yuma\" e \"Le Mans '66 - La grande sfida\", e \"Sideways\", \"Paradiso amaro\" e \"Nebraska\". Per la fotografia in bianco e nero di quest'ultimo riceve la sua prima candidatura al premio Oscar, nel 2014.\nNel 2006 cura la fotografia de \"La ricerca della felicit\u00e0\" di Gabriele Muccino, mentre nel 2008 dirige il film dell'orrore \"From Within\", presentato al Tribeca Film Festival. Nel 2021 riceve la sua seconda candidatura all'Oscar per la fotografia del film di Netflix \"Il processo ai Chicago 7\"."}
{"id": "1709920", "revid": "1305772", "url": "https://it.wikipedia.org/wiki?curid=1709920", "title": "Akkerman", "text": ""}
{"id": "1709923", "revid": "109097436", "url": "https://it.wikipedia.org/wiki?curid=1709923", "title": "Carlo I con il figlio Giacomo, duca di York", "text": "In questo ritratto, Peter Lely, pittore ufficiale alla corte di Carlo I d'Inghilterra dopo la morte di Antoon van Dyck, ritrae il suo re assieme al figlio maschio minore, Giacomo, nominato duca di York e d'Albany e che diverr\u00e0 re alla morte del fratello Carlo II con il nome di Giacomo II."}
{"id": "1709926", "revid": "287204", "url": "https://it.wikipedia.org/wiki?curid=1709926", "title": "Aschileu", "text": ""}
{"id": "1709931", "revid": "287204", "url": "https://it.wikipedia.org/wiki?curid=1709931", "title": "Breogan", "text": ""}
{"id": "1709936", "revid": "75435", "url": "https://it.wikipedia.org/wiki?curid=1709936", "title": "J.P. Meier", "text": ""}
{"id": "1709939", "revid": "97701", "url": "https://it.wikipedia.org/wiki?curid=1709939", "title": "Alexey Stakhanov", "text": ""}
{"id": "1709941", "revid": "712828", "url": "https://it.wikipedia.org/wiki?curid=1709941", "title": "Shinobu Miyake", "text": ""}
{"id": "1709946", "revid": "124790840", "url": "https://it.wikipedia.org/wiki?curid=1709946", "title": "Stazione di Bartolo Longo", "text": "La stazione di Bartolo Longo \u00e8 una fermata ferroviaria di Napoli, situata nel quartiere di Ponticelli, si trova sulla diramazione Botteghelle-San Giorgio a Cremano della ex Circumvesuviana.\nStoria.\nLa fermata di Bartolo Longo entr\u00f2 in servizio il 12 dicembre 2001, alcuni mesi dopo l'apertura della linea, attivata il 12 febbraio precedente.\nStrutture e impianti.\nLa fermata di Bartolo Longo dispone di un fabbricato viaggiatori che ospita la sala d'attesa e la biglietteria. I binari sono due, uniti tramite una banchina: l'accesso \u00e8 consentito o tramite un sottopassaggio o attraverso l'uso di scale mobili.\nMovimento.\nIl traffico passeggeri si mantiene su livelli discreti, soprattutto a livello pendolare verso Napoli. Nella fermata fermano tutti i treni con destinazioni per Napoli, San Giorgio a Cremano.\nServizi.\nLa fermata dispone di:"}
{"id": "1709956", "revid": "287204", "url": "https://it.wikipedia.org/wiki?curid=1709956", "title": "Baisoara", "text": ""}
{"id": "1709960", "revid": "1494169", "url": "https://it.wikipedia.org/wiki?curid=1709960", "title": "Echinops", "text": ""}
{"id": "1709961", "revid": "235890", "url": "https://it.wikipedia.org/wiki?curid=1709961", "title": "Le origini (album)", "text": ""}
{"id": "1709968", "revid": "1372005", "url": "https://it.wikipedia.org/wiki?curid=1709968", "title": "Alhred di Northumbria", "text": "Biografia.\nSarebbe stato un discendente di Ida attraverso un figlio di costui di nome Eadric. \u00c6thelwald Moll fu deposto nel 765 e Alhred divenne re. Poco si sa sul suo regno. Fu deposto ed esiliato nel 774. Secondo l\"'Historia Regum Anglorum\" di Simeone di Durham fugg\u00ec nel regno dei Pitti, dove fu accolto da re Ciniod. \nSecondo Frank Stenton, egli \u00e8 legato alle missioni inglesi nel continente. La missione di san Villeado di Brema, che fond\u00f2 l'arcivescovato di Brema, fu autorizzata da un'assemblea religiosa convocata da Alhred. Sopravvive anche una lettera di Alhred a san Lullo di Magonza, arcivescovo di Magonza, originario del Wessex.\nGli successe \u00c6thelred, figlio di \u00c6thelwald Moll\nFamiglia e figli.\nSpos\u00f2 Osgifu, figlia di Oswulf e nipote di Eadberht Eating, o la figlia di Eadberht.\nIl figlio di Alhred, Osred, sarebbe salito sul trono in seguito. Un altro suo figlio, Alhmund, sarebbe stato ucciso durante il regno di Eardwulf."}
{"id": "1709971", "revid": "287204", "url": "https://it.wikipedia.org/wiki?curid=1709971", "title": "Belis", "text": "Il termine Belis, con diverse grafie, pu\u00f2 riferirsi a:"}
{"id": "1709978", "revid": "1919892", "url": "https://it.wikipedia.org/wiki?curid=1709978", "title": "Carlo Marangoni", "text": "Biografia.\nDopo essersi laureato nel 1865 preso l'Universit\u00e0 di Pavia, sotto la supervisione del professor Giovanni Cantoni, con una tesi dal titolo \"Sull'espansione delle gocce liquide\", dal 1866 al 1870 Marangoni lavor\u00f2 al Museo di Fisica di Firenze come assistente di Carlo Matteucci e come assistente di meteorologia dell'Istituto di Studi superiori, e successivamente al Liceo Ginnasio Dante, come insegnante di fisica per 45 anni, fino al pensionamento nel 1916.\n\u00c8 noto per il numero adimensionale che porta il suo nome, per i suoi contributi nello studio dei capillari, dei liquidi, delle tensioni superficiali, nella meteorologia, per aver inventato il \"Nefoscopio\" per osservare le nuvole e per l'effetto Marangoni, che descrive il trasferimento di una massa su o dentro uno strato di liquido, causato dalla differenza di tensione superficiale. Questo studio fu discusso da Marangoni durante la sua dissertazione per il dottorato ed i risultati furono pubblicati nel 1865."}
{"id": "1709980", "revid": "1305772", "url": "https://it.wikipedia.org/wiki?curid=1709980", "title": "August Leopold Crelle", "text": "Suo padre era un piccolo costruttore edile e aveva pochi mezzi per assicurare al figlio una buona istruzione, per cui Crelle fu in gran parte un autodidatta. Studi\u00f2 ingegneria civile e lavor\u00f2 in questo settore per conto del governo prussiano. Si occup\u00f2 soprattutto della progettazione e costruzione di strade, e una delle prime ferrovie tedesche, la linea Berlino-Potsdam (completata nel 1838) fu realizzata su suo progetto. \nCrelle aveva una grande passione per la matematica e se ne avesse avuto la possibilit\u00e0 si sarebbe laureato in tale materia. Tuttavia egli amava studiare da solo e impieg\u00f2 gran parte del tempo libero studiando matematica. All'et\u00e0 di 36 anni present\u00f2 la tesi \"De calculi variabilium in geometria et arte mechanica\" all'Universit\u00e0 di Heidelberg e gli venne concessa la laurea. \nNel 1826 fond\u00f2 il \"Journal f\u00fcr die reine und angewandte Mathematik\", noto comunemente come \"Crelles Journal\", una delle prime riviste scientifiche tedesche interamente dedicate alla matematica, e la pi\u00f9 antica tuttora esistente. Nel primo volume present\u00f2 numerose teorie di Abel, che era anche un suo grande amico. Crelle rimase direttore della rivista per i primi 52 volumi, fino a quando nel 1856 la direzione pass\u00f2 a Carl Borchardt, che la mantenne fino al 1880."}
{"id": "1709984", "revid": "287204", "url": "https://it.wikipedia.org/wiki?curid=1709984", "title": "Bobalna", "text": ""}
{"id": "1709985", "revid": "29244", "url": "https://it.wikipedia.org/wiki?curid=1709985", "title": "Rhinomuraena", "text": ""}
{"id": "1709989", "revid": "309289", "url": "https://it.wikipedia.org/wiki?curid=1709989", "title": "Belaja (affluente della Kama)", "text": "La Belaja \u00e8 un fiume della Russia europea orientale (Baschiria e Tatarstan), affluente di destra della Kama. \u00c8 noto ai tatari con il nome di A\u011fidel (\u0410\u0433\u044b\u0439\u0434\u0435\u043b) e ai baschiri con quello di Aghidhel (\u0410\u0493\u0438\u0499\u0435\u043b); questi nomi, in queste due lingue, significano \"Volga bianco\", mentre il suo nome russo significa semplicemente \"bianca\" (dato che la parola \"fiume\", in russo, \u00e8 femminile).\nNasce dal versante occidentale degli Urali meridionali dalle paludi a est del monte Iremel', scorrendo inizialmente con direzione sud-occidentale che diviene poi pi\u00f9 decisamente occidentale; compie una decisa svolta presso la citt\u00e0 di Kumertau, volgendo il suo corso verso nord mantenendo questa direzione media per alcune centinaia di chilometri fino alla grossa citt\u00e0 di Ufa, dove riceve l'affluente omonimo. Dopo Ufa assume una direzione mediamente nord-occidentale, scorrendo con un corso zigzagante fino alla sua confluenza nella Kama (al confine fra le repubbliche autonome della Baschiria e del Tatarstan); l'ultimo tratto del fiume \u00e8 interessato dalle acque del bacino di Ni\u017enekamsk.\nLa Belaja costituisce il principale asse idrografico del territorio della Baschiria; fra i molti, i maggiori affluenti del fiume sono Nugu\u0161, Sim, Ufa, Bir', Bystryj Tanyp da destra, A\u0161kadar, Ur\u0161ak, D\u00ebma, Karmasan, \u010cermasan, Baza, Sjun' da sinistra.\nSorgono sulla Belaja la maggior parte delle grandi citt\u00e0 della Repubblica: oltre alla capitale Ufa, si trovano sulle rive del fiume le citt\u00e0 di Sterlitamak, Beloreck, Salavat, Kumertau, Meleuz, I\u0161imbaj, Djurtjuli, Birsk, Blagove\u0161\u010densk.\nLa Belaja \u00e8 gelata, mediamente, dalla met\u00e0 di novembre alla met\u00e0 di aprile."}
{"id": "1709992", "revid": "1086846", "url": "https://it.wikipedia.org/wiki?curid=1709992", "title": "Atalanta Bergamasca Calcio 1960-1961", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1960-1961.\nStagione.\nLa squadra inizia il campionato di Serie A nel peggiore dei modi, perdendo contro l'Inter per 5-1. Tuttavia ottiene la salvezza alla penultima giornata, grazie alla vittoria esterna di Firenze, senza soffrire pi\u00f9 di tanto, complice una classifica molto corta.\nIn Coppa Italia il cammino si interrompe al primo turno a causa della sconfitta contro il per 3-2.\nI nerazzurri partecipano anche alla Coppa dell'Amicizia, dove affrontano il Nancy, battuto sia all'andata (1-2 in trasferta) che al ritorno (2-0 a Bergamo), contribuendo all'affermazione finale della selezione italiana (di cui l'Atalanta fa parte) su quella francese."}
{"id": "1709993", "revid": "1782831", "url": "https://it.wikipedia.org/wiki?curid=1709993", "title": "Claudio Maiani", "text": "Biografia.\nNasce a Fusignano, in Provincia di Ravenna sebbene abbia cittadinanza sammarinese: il padre, infatti, era originario del castello di Montegiardino.\nCarriera.\nGiocatore.\nClub.\nCresce calcisticamente nella Juventus, pur senza mai esordire in prima squadra. Viene convocato in sole due gare, precisamente contro Inter e Torino, ma resta in panchina come secondo di Dino Zoff. Si trasferisce in seguito nelle file di Cremonese, , , Mestre, Padova, Bologna, Lanerossi Vicenza, vincendo complessivamente cinque campionati fra Serie B e Serie C.\nCon il Padova debutta il 3 gennaio 1982 nella partita giocata contro il e vinta dai biancoscudati (1-0). Scende in campo per l'ultima volta con il Padova il 16 ottobre 1983 nella sfida contro la Pistoiese persa (3-1) dai padovani.\nNazionale.\nIl 28 marzo 1986, allo Stadio Olimpico di Serravalle, gioca nella prima partita, persa (1-0), della Nazionale sammarinese, contro la Nazionale olimpica canadese.\nPreparatore dei portieri.\nLasciato il calcio giocato, dal 1992 si \u00e8 dedicato alla preparazione specifica dei portieri del settore giovanile della Juventus. Da aprile 2008 \u00e8 stato promosso a preparatore di Gianluigi Buffon, in quanto l'allenatore della prima squadra Giorgio Pellizzaro non ha superato gli esami di idoneit\u00e0 fisica. Successivamente torna a fare il preparatore dei portieri del settore giovanile della Juventus."}
{"id": "1709996", "revid": "61051", "url": "https://it.wikipedia.org/wiki?curid=1709996", "title": "Muraeninae", "text": "Muraenina \u00e8 una sottofamiglia di pesci appartenente alla famiglia \"Muraenidae\"."}
{"id": "1709998", "revid": "599013", "url": "https://it.wikipedia.org/wiki?curid=1709998", "title": "Eichwerder", "text": ""}
{"id": "1710019", "revid": "1543377", "url": "https://it.wikipedia.org/wiki?curid=1710019", "title": "Bernt Michael Holmboe", "text": "Studi\u00f2 dal 1810 nella scuola-cattedrale di Oslo e, dal 1814, nell'universit\u00e0 di Oslo."}
{"id": "1710020", "revid": "121604878", "url": "https://it.wikipedia.org/wiki?curid=1710020", "title": "Muraena", "text": "Muraena \u00e8 un genere di pesci ossei marini appartenente alla famiglia Muraenidae.\nDistribuzione e habitat.\nQuesto genere \u00e8 presente nei mari tropicali e subtropicali, soprattutto nelle zone rocciose o le barriere coralline. Il genere era originariamente assente nel mar Mediterraneo, ma la specie \"Muraena helena\" vi \u00e8 stata introdotta in epoca storica dall'Atlantico orientale ed \u00e8 oggi molto comune.\nDescrizione.\nSono del tutto privi delle pinne pettorali e ventrali. La pelle \u00e8 liscia e senza scaglie, spesso decorata di disegni appariscenti."}
{"id": "1710021", "revid": "1226", "url": "https://it.wikipedia.org/wiki?curid=1710021", "title": "Michael John Moorcock", "text": ""}
{"id": "1710036", "revid": "44876", "url": "https://it.wikipedia.org/wiki?curid=1710036", "title": "Stadio Francesco Gabrielli", "text": "Lo stadio Francesco Gabrielli \u00e8 un impianto sportivo di Rovigo, che ha ospitato le partite casalinghe del Rovigo Calcio e del Delta Rovigo dal 2014 al 2017.\nDopo l'abbandono dello stadio da parte del , la squadra del quartiere \"Commenda\" di Rovigo, ha cambiato il proprio nome da \"A.S.D. Ras Commenda\" in \"A.S.D. Rovigo\", trasferendo la propria sede al \"Gabrielli\". Successivamente viene creata una nuova societ\u00e0, l'\"A.S.D. Citt\u00e0 di Rovigo\", che collaborer\u00e0 con l'\"A.S.D. Rovigo\" sempre al \"Gabrielli\".\n\u00c8 situato in via Tre Martiri 28, da cui il vecchio nome di stadio Tre Martiri; in passato, prima della costruzione dello stadio Mario Battaglini, l'impianto ospit\u00f2 anche gli incontri del Rugby Rovigo.\nStoria.\nIl terreno di gioco sorse nel 1894, al centro dell'ovale della pista del preesistente ippodromo dove oggi sorge l'impianto. Il 13 aprile 1913 l'impianto fu inaugurato con un'amichevole tra Rovigo e , finita 1-7.\nDopo un periodo di abbandono, lo stadio fu ristrutturato e riaperto il 30 ottobre 1927 per G.S.F. Rovigo-Padova B 1-6. Nel 1968 sono iniziati i lavori di ristrutturazione della preesistente storica tribuna successivamente coperta nel 1987. Nel 1994 \u00e8 stato intitolato alla memoria di Francesco Gabrielli (promosse nell'ambito atletico rodigino il gioco del calcio secondo le regole britanniche) e successivamente \u00e8 stato creato un secondo campo di allenamento attiguo al primo.\nCaratteristiche.\nConta 3.500 posti a sedere e un campo ampio 105 x 65 m."}
{"id": "1710041", "revid": "120152836", "url": "https://it.wikipedia.org/wiki?curid=1710041", "title": "Svetlana Slepcova", "text": "Biografia.\nOriginaria di Chanty-Mansijsk, in Coppa del Mondo ha esordito il 18 gennaio 2007 nella sprint di Pokljuka (43\u00aa), ha conquistato il primo podio il 9 dicembre dello stesso anno nella staffetta di Hochfilzen (2\u00aa) e la prima vittoria l'11 gennaio 2008 nella sprint di Ruhpolding.\nTra i risultati di maggior rilievo vanta la medaglia d'oro vinta nella staffetta 4 x 6 km ai XXI Giochi olimpici invernali di , in squadra con Anna Bogalij-Titovec, Ol'ga Medvedceva e Ol'ga Zajceva.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSP = sprint\nPU = inseguimento\nRL = staffetta"}
{"id": "1710043", "revid": "22475", "url": "https://it.wikipedia.org/wiki?curid=1710043", "title": "FIFA Street 3", "text": "FIFA Street 3 \u00e8 un videogioco di calcio prodotto da EA Sports per PlayStation 3, Xbox 360 e Nintendo DS ed \u00e8 il seguito di FIFA Street 2. Sulla copertina del gioco sono rappresentati il calciatore brasiliano Ronaldinho, il calciatore inglese Peter Crouch ed il calciatore italiano Gennaro Gattuso. I server che permettevano il gioco online sono stati chiusi l'8 febbraio 2011.\nModalit\u00e0 di gioco.\nIl gioco consiste nel battersi con l'avversario in partite di calcio giocate in campi non regolamentari, come palestre o vie cittadine.\nNon ci sono regole, ovvero non sono segnati falli e fuorigioco: lo scopo non \u00e8 solo segnare, ma anche realizzare ingegnose ed efficaci mosse in modo da acquisire numerosi punti. Si gioca 5 vs 5; da 1 a 4 giocatori insieme. Ci sono varie modalit\u00e0 di gioco, che variano anche a seconda della piattaforma utilizzata.\nDemo.\nUna demo di \"FIFA Street 3\" \u00e8 stata pubblicata il 17 gennaio 2008 sul PlayStation Store della PlayStation 3 e sull'Xbox Live Marketplace per Xbox 360.\nAccoglienza.\nLa rivista \"Play Generation\" lo classific\u00f2 come il secondo miglior gioco di sport del 2008. La stessa testata diede alla versione per PlayStation 3 un punteggio di 89/100, trovando i volti pi\u00f9 noti del calcio mondiale protagonisti di uno spettacolare titolo arcade in versione \"cartoon\"."}
{"id": "1710046", "revid": "729019", "url": "https://it.wikipedia.org/wiki?curid=1710046", "title": "Operazioni in Val Vestino (1521)", "text": "Le operazioni in Val Vestino nel 1521 durante la Quarta guerra d'Italia consistettero nel passaggio nella valle di circa 2.000 lanzichenecchi svizzeri e tedeschi al soldo dell'imperatore Carlo V provenienti dalla citt\u00e0 di Trento e diretti in parte nel ducato di Milano o in quello di Mantova.\nContesto.\nNella primavera del 1521 l'imperatore Carlo V, re di Spagna e \u201cDifensore della fede\u201d, strinse con il papa Leone X un'alleanza segreta per la cacciata dei francesi dall'Italia, promettendogli in cambio la persecuzione di tutti i movimenti ereticali sul suolo dell'impero.\nNel mese di agosto, Carlo V forte anche di un patto militare stipulato con gli inglesi, si prepar\u00f2 ad un'offensiva punitiva contro la Francia di re Francesco I di Francia. Approntato l'esercito imperiale con spagnoli e mercenari tedeschi, al comando di Prospero Colonna, punt\u00f2 deciso l'armata sull'Italia del nord per strappare il ducato di Milano agli odiati transalpini.\nLa discesa in Italia.\nLa soldataglia tedesca e i fanti svizzeri, forti di 8.000 uomini e diretti a Mantova, calarono in Italia dal Trentino nel mese di agosto, ma furono costretti a fermarsi alcuni giorni a Trento in attesa delle paghe e dei necessari permessi della Serenissima per transitare sul suo territorio.\nLo storiografo fiorentino Francesco Guicciardini (1483-1540) nella sua \u201cStoria d'Italia\u201d racconta cos\u00ec l'episodio: \"\u201cMa l'espettazione degli uomini era volta alla venuta de' tedeschi, contro a' quali per impedire che non passassino mandavano i viniziani nel veronese, a instanza de' franzesi, parte delle loro genti: perch\u00e9, venuti a [Spruch], dimandavano volere ricevere lo stipendio del primo mese a Trento, e di essere, alle radici della montagna di Monte Baldo, onde dicevano volere passare, incontrati da qualche numero di cavalli, per potere con la compagnia loro passare innanzi pi\u00f9 sicuramente. Per\u00f2 Prospero Colonna aveva mandato a Mantova dugento cavalli leggieri, perch\u00e9 congiunti con dumila fanti comandati del territorio mantovano e con l'artiglierie del marchese, il quale, in tutte le cose, per gratificare al pontefice e a Cesare l'imperatore Carlo V, procedeva come in causa propria, non come soldato, si facessino innanzi.\"\n\"Pi\u00f9 difficile era il pagargli a Trento, perch\u00e9 numerandosi i danari eziandio per la parte di Cesare, dal pontefice, non si potevano mandare per il paese de' viniziani se non con grave pericolo. Intesa poi l'opposizione de' viniziani, dimandorno i tedeschi maggiori aiuti, variando eziandio nel tempo del passare la montagna e nel cammino: e perci\u00f2 fu ordinato che il marchese di Pescara, che era arrivato nel modonese, si voltasse nel mantovano; al quale furono mandati dal campo cento uomini d'arme e trecento fanti spagnuoli.\"\n\"Ultimatamente i tedeschi, impazienti di aspettare il tempo che aveano significato, feceno di nuovo intendere volere anticipare cinque d\u00ed; affermando che aspetterebbono alle radici di Monte Baldo i cavalli un d\u00ed solamente e, non venendo, ritornerebbeno indietro. Al qual tempo non potendo esservi il marchese di Pescara, fu necessario che dal campo vi andassino con grandissima celerit\u00e0 Guido Rangone e Luigi da Gonzaga: provedimenti tutti fatti superfluamente, perch\u00e9, come Prospero aveva sempre affermato, non potevano i viniziani impedire il passaggio a seimila fanti, quanti tra tedeschi e grigioni erano questi, l'ordinanza de' quali arebbe sostenuti i loro cavalli, n\u00e9 i fanti italiani arebbono avuto ardire di opporsegli. Per la quale ragione, e perch\u00e9 il Senato [di Venezia], aborrente dalle occasioni di ridurre la guerra nello stato proprio, aveano voluto sodisfare a' franzesi pi\u00f9 con le dimostrazioni che con gli effetti, le genti de' viniziani, il d\u00ed innanzi che i tedeschi dovessino passare, si ritirorno verso Verona; donde i tedeschi, senza alcuno ostacolo, passorno a Valeggio e il d\u00ed seguente nel mantovano\u201d.\"\nI percorsi seguiti.\nLeggendo il contenuto di tre lettere raccolte dal cronista veneto Marin Sanudo e indirizzate ai rettori della Serenissima di Verona che apprendiamo come gli ufficiali tedeschi, per raggiungere la pianura Padana, avessero chiesto esplicitamente il consenso a Venezia di percorrere l'itinerario Corvara, Caprino Veronese o della Val Vestino.\nNon siamo riusciti a capire come fin\u00ec la faccenda, ossia dove esattamente gli imperiali passarono. Possiamo lecitamente ipotizzare, interpretando i citati documenti e il racconto del Guicciardini, un transito di 6.000 uomini dalla parte di Caprino Veronese via Valeggio sul Mincio e dei restanti 2.000 attraverso la Bocca di Valle a Persone in Val Vestino.\nDi certo sappiamo che i condottieri Guido e Giovanni Naldi con Malatesta Baglioni e Marco da Napoli presenziarono ad una riunione tenuta dai rettori di Verona, per valutare la richiesta di attraversamento e con costoro, pi\u00f9 il capitano del Garda, Niccol\u00f2 Barbaro, verificarono la possibilit\u00e0 di difendere i suddetti passi veronesi da eventuali attacchi dei tedeschi.\nAlla difesa della Rocca d'Anfo e dei passi bresciani furono sollecitamente comandati i capitani Battista da Martinengo e Antonio Maria da Castello. In ogni modo resta il dato storico e, questo, testimonia come, in quei tempi, la Val Vestino fosse un passaggio molto conosciuto e praticato da quegli eserciti che da nord scendevano in Italia o viceversa vi salivano. Presentiamo le seguenti lettere:\n1521 agosto 9, Verona, ore 8. \"\u201cLa relazione del prefato Gabin di Mantova fata a li rettori di Verona. Come era sta mand\u00e0 a Trento per solecitar la venuta di lanzinech, et che za erano zonti 2000 con li tre capitani, e che la mattina Castel Alto, su la piaza, li chiamo tutti apreso il castelo, esortandoli a voler venir di longo a Mantova, dove era li denari per darli la paga, mostrando una patente del Marchese , che diceva li denari era in Mantova. Etiam mostr\u00f2 uno breve del Papa li persuadeva a venir di longo. I quali fanti tiratosi a parte, li risposero non voler levarsi se prima non tocavano denari.\"\n\"Per tanto, lui \u00e8 ritornato a Mantova a dir al nonio del Papa e l\u00ec, li ha dito sarano 8000, vidilicet quelli tre capi di colonelo di 2000 l'uno e di li altro 2000 sar\u00e0 il Bastardo di Baviera , et avrano 1300 grisoni , et voleno paga per do mesi, e diman o l'altro sarano tuti li fanti in Trento. E diceano quelli capitani aspetar il passo richiesto a la Signoria nostra di passar per la Corvara via, altramenter vegnirano per Val de Vestin, et hano con loro boche 5 di artelaria, e non tocher\u00e0 i lochi de la Signoria, perch\u00e9 non voleno romper le triegue \u00e8 con quella. Et a d\u00ec 12 vien caleranno, et vol prima si mandi li denari, o per letere di cambio. Debita non sia presi per la Signoria nostra, dice ver\u00e0 per d\u00e0 di Val Cavrin , dicender\u00e0 in la Gardesana \u2026\u201d\".\n1521 agosto 10, Verona, ore 17. \"\u201cAi rettori di Verona, d\u00ec 10 hore 17. \u00c8 ritornato il cavalaro loro mandato a Trento con la risposta di dar il passo, qual dice non era l\u00ec lo Episcopo ma andato alla corte de lo imperador, e quelli capitani e locotenente tolsero dita risposta, et la sua relazione manda qui inclusa. Et dita relazione l'hano mandata al Governatore et a Milan, et loro hano pagato da 2000 fanti fin a Verona, e li mandano verso Cavrin, dove se reduse la zente e cavali lizieri ch\u00e8 a li passi et alcune artellarie; et hano intesi questi vegnirano per Val de Vestin, et hano scrito al Governator vengi con la zente a Peschiera et Zorzi di Vaglia e Marco da Napoli et Macon con loro compagnie vanno, sich\u00e8 manco numero di fanti voler tenir in la terza\u201d\".\n1521 agosto 10, Venezia. \"\u201cAl Governator nostro, data ieri, a d\u00ec 10. Come \u00e0 avuto lettere di zonzer qui a Venetia dil signor Marco Antonio Colona , qual va in Franza, et si scrivi a Lutrech lo tegni a Milan. Lauda tal opinion. E' homo do averlo in questi bisogni, e cuss\u00ec ha scrito a Milan, Tien Lutrech lo seguir\u00e0. Ho visto la deposizion di quel Gabin di Mantova preso per li nostri, veniva di Trento. Sempre l'ha dito et scrito se vardi quelli passano il Lago, e non \u00e8 tempo di lassar poste cesaree al presente. E scrive, tien diti fanti caleranno per la Val de Vestin su la Riviera di Sal\u00f2, per\u00f2 manda domino Battista da Martinengo insieme con Antonio di Castelo contestabile nostro \u00e8 a Brexa, a veder li passi di Anfo e de li via, e romper quelli facendo adunation di persone\u201d\".\nConclusione.\nI lanzichenecchi parteciparono sotto le direttive della Chiesa alla conquista di Parma e Piacenza. La guerra prosegu\u00ec con l'occupazione di Milano, il 27 aprile 1522 con la battaglia della Bicocca, e di Genova, poi si trascin\u00f2 per altri tre anni. Termin\u00f2 il 24 febbraio 1525, con la battaglia di Pavia, ove i francesi furono pesantemente sconfitti dagli imperiali al comando di Cesare Hercolani e lo stesso re Francesco I di Francia catturato fu portato, umiliato, prigioniero in Spagna."}
{"id": "1710053", "revid": "122152323", "url": "https://it.wikipedia.org/wiki?curid=1710053", "title": "Scuola cattedrale di Oslo", "text": "La scuola cattedrale di Oslo (in lingua norvegese \"Oslo katedralskole\", pi\u00f9 comunemente \"Katta\") \u00e8 una scuola superiore situata a Oslo, la capitale della Norvegia. La scuola offre il \u00ab \"studiespesialisering\" \u00bb (letteralmente \"specializzazione degli studenti\"). La scuola cattedrale di Oslo \u00e8 una delle tre scuole norvegesi in funzione dal Medioevo. Ha celebrato gli 850 anni di anniversario nel 2003.\nIl motto della scuola-cattedrale \u00e8 la frase latina \u00ab \"Non scholae, sed vitae discimus\" \u00bb (\u00ab \"Noi non impariamo per la fama della scuola, ma per la fama della vita\" \u00bb), in contrasto al motto precedente: \u00ab \"Non vitae, sed scholae discimus\" \u00bb (\u00ab \"Noi non impariamo per la fama della vita, ma per la fama della scuola\" \u00bb)."}
{"id": "1710055", "revid": "247667", "url": "https://it.wikipedia.org/wiki?curid=1710055", "title": "Scuola-cattedrale di Oslo", "text": ""}
{"id": "1710057", "revid": "1372005", "url": "https://it.wikipedia.org/wiki?curid=1710057", "title": "\u00c6thelred I di Northumbria", "text": "Biografia.\nSal\u00ec sul trono dopo la deposizione di Alhred. La cronaca anglosassone lo definisce figlio di \u00c6thelwald Moll. \u00c6thelred fu deposto nel 779 e il trono torn\u00f2 agli Eatingi nella persona di \u00c6lfwald I, forse nipote di Eadberht Eating. Visse in esilio durante il regno di \u00c6lfwald e quello del suo successore Osred II. Osred fu deposto e mandato in esilio nel 788 o 789 e \u00c6thelred fu rimesso sul trono. Per ordine di \u00c6thelred nel 790 ci fu un attentato contro l'ealdorman Eardwulf che per\u00f2 sopravvisse e divenne re. I figli di \u00c6lfwald, \u00c6lf ed \u00c6lfwine, furono uccisi, probabilmente su ordine di \u00c6thelred, nel 791. L'anno successivo Osred cerc\u00f2 di riprendere il trono, ma fu sconfitto, catturato e ucciso il 14 settembre 792. In quello stesso 792 spos\u00f2 \u00c6lffl\u00e6d, figlia di Offa di Mercia, a Catterick. Fu assassinato il 18 aprile 796 da una cospirazione guidata dagli earldormen Ealdred e Wada. In questo clima di generale confusione sal\u00ec sul trono Osbald."}
{"id": "1710058", "revid": "1305772", "url": "https://it.wikipedia.org/wiki?curid=1710058", "title": "New Jersey (disambigua)", "text": ""}
{"id": "1710059", "revid": "80339", "url": "https://it.wikipedia.org/wiki?curid=1710059", "title": "Khanty Mansiysk", "text": ""}
{"id": "1710060", "revid": "1573940", "url": "https://it.wikipedia.org/wiki?curid=1710060", "title": "Gymnothorax", "text": "Gymnothorax () \u00e8 un genere di pesci appartenente alla famiglia Muraenidae.\nEtimologia.\nIl nome del genere \"Gymnothorax\" viene dal greco \"\"Gymnos\" (nudo) e dal latino \"thorax\"\" (torace); si tratta infatti di pesci dal torace nudo privo di squame (una caratteristica comune in realt\u00e0 a tutte le murene).\nDescrizione.\nAl genere \"Gymnothorax\" appartengono alcune delle murene pi\u00f9 grosse; alcune specie tropicali infatti, come \"G. javanicus\", \"G. favagineus\" e \"G. funebris\", possono addirittura raggiungere i 3 metri di lunghezza. Altre specie invece, come \"G. griseus\" e G. \"thyrsoideus\", misurano mediamente di lunghezza e raggiungono solo occasionalmente i .\nRispetto ad altre murene (come \"Muraena\") le specie del genere \"Gymnothorax\" hanno un capo molto grosso e sviluppato, e meno slanciato. Anche le narici tubolari sono generalmente pi\u00f9 piccole e meno evidenti che in \"Muraena\". Solo alcune specie presentano un capo pi\u00f9 o meno slanciato e meno tozzo, come \"G. undulatus\" e \"G. rueppelliae\".\nL'aspetto generale \u00e8 quello comune alle altre murene. La colorazione \u00e8 estremamente variabile a seconda della specie. Molte di queste sono tropicali e abitano le barriere coralline; per una diretta specializzazione a questo habitat hanno quindi assunto vivacissime colorazioni, striate o maculate, e che talvolta (per mimetismo) continuano anche all'interno della bocca (come in \"G. favagineus\" e \"G. isingteena\"). Altre specie invece sono direttamente identificabili per la vivace colorazione dell'interno della bocca, diversa da quella del resto del corpo (come in \"G. meleagris\" e \"G. nudivomer\").\nAltre specie invece (principalmente non tropicali), come \"G. unicolor\" (l'unica nel Mar Mediterraneo), hanno colorazioni meno vivaci, senza disegni particolari lungo il corpo.\nBiologia.\nMolte specie, principalmente quelle di maggiori dimensioni, sono ospiti frequenti di labridi e gamberetti pulitori.\nLe specie pi\u00f9 piccole e gli esemplari giovani possono essere talvolta predati da serpenti di mare, squali o addirittura da murene pi\u00f9 grosse dello stesso genere.\nComportamento.\nAl contrario di come molti pensano, nessuna specie di murena \u00e8 velenosa, n\u00e9 tanto meno aggressiva: mordono solo se seriamente disturbate. Il rischio \u00e8 pi\u00f9 alto solo quando viene offerto del cibo all'animale. Per questo, la pratica molto usata dai sub di cibare le murene in immersione con delle esche \u00e8 sconsigliata: non avendo una vista eccezionale, \u00e8 capitato in una barriera corallina che una murena gigante, confondendo la mano di un sub per un'esca, stacc\u00f2 accidentalmente un dito con un morso. Le murene del genere \"Gymnothorax\" sono in realt\u00e0 molto timide e temono l'uomo; inoltre la credenza popolare che il morso di una murena sia velenoso, non \u00e8 fondata. L'unico rischio in caso di morso \u00e8 che la ferita si infetti.\nAlimentazione.\nLe murene del genere \"Gymnothorax\" possono cacciare svariati tipi di prede; principalmente si cibano di pesci, molluschi e crostacei. Le specie pi\u00f9 grosse si nutrono soprattutto di cefalopodi (principalmente polpi), che arrivano a stremare avvitandosi su s\u00e9 stesse dopo il morso, cos\u00ec da staccare le braccia e da rendere in brandelli il corpo molle. Altre specie invece, come \"G. pictus\", si sono adattate a cacciare i granchi nelle pozze di marea.\nAl contrario di come molti pensano, le murene non cacciano in agguato aspettando che passi una preda davanti alla tana. Molte specie hanno abitudini crepuscolari e rimangono negli anfratti solo di giorno, per uscirvi di notte. Non avendo una vista eccezionale, confidano nelle loro incredibili capacit\u00e0 olfattive per scovare nel buio i pesci che dormono tra i coralli e le rocce. Grazie al corpo serpentiforme e al muco scivoloso lungo il corpo, riescono a raggiungere i ripari delle prede inaccessibili ad altri predatori, come gli squali o le cernie.\nCome le altre murene, le specie del genere \"Gymnothorax\" sono dotate di una \"mascella\" aggiuntiva nell'esofago allo scopo di inghiottire al meglio prede voluminose (mascella faringea).\nTassonomia.\nSia FishBase che World Register of Marine Species riconoscono un totale di 128 specie valide nel genere \"Gymnothorax\"."}
{"id": "1710064", "revid": "121335451", "url": "https://it.wikipedia.org/wiki?curid=1710064", "title": "Muraenoidei", "text": "Muraenoidei \u00e8 un sottordine di pesci Anguilliformes."}
{"id": "1710068", "revid": "767487", "url": "https://it.wikipedia.org/wiki?curid=1710068", "title": "Ortone e il mondo dei Chi", "text": "Ortone e il mondo dei Chi (\"Horton Hears a Who!\") \u00e8 un film d'animazione del 2008 diretto da Jimmy Hayward e Steve Martino, basato sul libro \"Ortone e i piccoli Chi!\" illustrato dal Dr. Seuss. Il film \u00e8 la quarta produzione dei Blue Sky Studios.\nTrama.\nOrtone \u00e8 un elefante dalla grande immaginazione. Il 15 maggio, sente un grido d'aiuto proveniente da un granello e, per salvare la personcina che vi abita sopra, crea trambusto nella giungla di Nullo, ma alla fine riesce a mettere il granello sopra un fiore. L'elefante scopre che il granello \u00e8 abitato dai NonSoChi, e fa amicizia con il Sindach\u00ec, il sindaco della citt\u00e0 di ChiNonSo, che ha 96 figlie e un maschio, JoJo, che non parla mai.\nUn giorno per\u00f2, Ortone viene scoperto a parlare col granello dalla Cangura, che si vanta di essere il capo della giungla di Nullo. Quest'ultima ordina a Ortone di sbarazzarsi del fiore, perch\u00e9 crede che se una cosa non si pu\u00f2 vedere, udire o toccare non esiste. Ma Ortone non esegue: \u00e8 sicuro di avere sentito delle voci dal granello e, provando a urlare, la sua voce riesce a superare la barriera arrivando infine nella citt\u00e0 dei NonSoChi passando per un tubo che si trova nell'ufficio del Sindach\u00ec. Dopo aver salutato le sue figlie, il Sindach\u00ec si dirige in ufficio, dove inizia a notare alcune anomalie intorno a s\u00e9. Il Sindach\u00ec e Ortone si incontrano comunicando col tubo della grondaia utilizzando il grammofono. Ortone convince il Sindach\u00ec che lui e la sua gente abitano in un mondo delle dimensioni di un granello posato su un fiore. Il Sindach\u00ec nega tale cosa, ma Ortone gli mostra la verit\u00e0, coprendo il granello facendo cos\u00ec arrivare la notte e poi di nuovo il giorno.\nDopo aver saputo dalla Professoressa Los\u00e0 che se il granello avesse continuato a spostarsi la sua citt\u00e0 avrebbe potuto essere distrutta, chiede aiuto a Ortone per trovare un posto sicuro dove posizionare il granello. Ortone, comprendendo la grande responsabilit\u00e0 che migliaia di vite dipendono da lui, decide di mettere il granello sul monte Nullo, unico posto assolutamente sicuro per i NonSoChi e si avvia verso il luogo prestabilito. Intanto la Cangura scopre che Ortone non ha eseguito il suo ordine di sbarazzarsi del granello, a questo punto la Cangura manda l'avvoltoio Vlad a distruggere il fiore. Vlad riesce a rubare il fiore e lo fa cadere in un campo di fiori uguali a quello di Ortone, ma l'elefante riesce dopo molto tempo a ritrovarlo. Felice, riprende la strada per il monte Nullo.\nLa Cangura viene avvertita da uno strano uccello che Ortone ha ancora il fiore. Arrabbiata, chiama tutti i suoi seguaci per catturare Ortone e distruggere il fiore col granello. L'elefante viene catturato dai fratelli macachi e la Cangura gli requisisce il fiore per buttarlo in una pentola d'olio bollente. Ortone dice ai NonSoChi di fare pi\u00f9 rumore possibile in modo che la Cangura e i suoi seguaci possano sentirli e convincersi che Ortone non \u00e8 pazzo e che sta dicendo la verit\u00e0.\nJoJo, l'unico figlio maschio del Sindach\u00ec che non parla mai, ha un laboratorio segreto nel vecchio osservatorio della citt\u00e0 e accende tutte le cose che fanno rumore. Siccome non basta, alla fine grida anche lui: adesso tutti i NonSoChi stanno facendo rumore. Il grido di tutti i NonSoChi riesce a rompere la barriera del cielo facendosi sentire da tutti gli animali. La Cangura, prima che JoJo urlasse, aveva buttato il fiore nell'olio bollente, ma fortunatamente Rudy, il figlio della Cangura che stava sempre nel marsupio della madre, sente i NonSoChi e riesce a prendere il fiore prima che cada nell'olio; di seguito va a restituirlo ad Ortone, nonostante le proteste della madre. Tutti capiscono che Ortone ha ragione, a questo punto fanno pace con lui.\nJoJo, il Sindach\u00ec e tutti i NonSoChi sono rattristati e domandano a Ortone come faranno ora senza di lui, ma Ortone li rassicura che non andr\u00e0 da nessuna parte e che sar\u00e0 sempre l\u00ec vicino a loro. Nell'ultima scena viene rivelato che la Giungla di Nullo \u00e8 anch'essa un granello, fluttuante nell'universo assieme a molti altri.\nColonna sonora.\nLa partitura originale per la colonna sonora del film \u00e8 stata composta da John Powell. Verso la fine del film, il cast si riunisce e canta la canzone, \"Can't Fight This Feeling\" di REO Speedwagon. Questa versione della canzone non \u00e8 stato descritta sulla colonna sonora.\nDistribuzione.\nDoppiaggio.\nNella versione originale la voce dell'elefante Ortone \u00e8 di Jim Carrey, che in passato aveva gi\u00e0 lavorato in un altro adattamento cinematografico di un racconto del Dr. Seuss \"Il Grinch\", mentre nella versione italiana \u00e8 stato scelto Christian De Sica, affiancato da Paolo Conticini che doppia il Sindach\u00ec, doppiato nella versione originale da Steve Carell, e da Veronica Pivetti che d\u00e0 la voce alla Cangura, doppiata in inglese da Carol Burnett."}
{"id": "1710071", "revid": "71433", "url": "https://it.wikipedia.org/wiki?curid=1710071", "title": "Horton Hears a Who!", "text": ""}
{"id": "1710075", "revid": "76963", "url": "https://it.wikipedia.org/wiki?curid=1710075", "title": "Joe Hill", "text": "Hill \u00e8 stato probabilmente uno dei pi\u00f9 grandi cantori operai e sindacali di ogni tempo, oltre ad essere direttamente uno dei principali organizzatori e agitatori del movimento sindacale statunitense.\nDalla Svezia all'America.\nNato a G\u00e4vle, una cittadina a nord di Stoccolma, da una famiglia di condizioni assai modeste (il padre, Olof, era un ferroviere), il suo nome originario era Joel Emmanuel H\u00e4gglund ma, una volta arrivato negli Stati Uniti d'America, lo cambi\u00f2 in Joseph Hillstr\u00f6m (generalit\u00e0 del tutto inventate, che per\u00f2 mantenevano l'aspetto svedese): le ragioni per tale cambiamento, avvenuto tra il 1906 e il 1910, non sono state mai chiarite, anche se probabilmente \u00e8 per sfuggire alla giustizia; tale nome viene presto modificato e abbreviato in \"Joe Hill\", cio\u00e8 quello con cui \u00e8 universalmente noto. Il nome, tra le altre cose, riecheggia curiosamente la pronuncia svedese del suo nome originario, Joel.\nLa presa di coscienza.\nJoe Hill emigr\u00f2 negli Stati Uniti d'America assieme al fratello Paul H\u00e4gglund nel 1902, alla morte della madre Margareta (il padre era morto nel 1887); giunse a New York, passando per Ellis Island come tutti gli emigranti; stabilitosi nella Bowery (la parte inferiore dell'East End), dovette accorgersi ben presto che il suo ingenuo idealismo sulla societ\u00e0 statunitense non corrispondeva affatto alle durissime condizioni di sfruttamento cui i lavoratori immigrati erano sottoposti. Lavor\u00f2 ovunque e facendo qualsiasi mestiere; minatore, spaccalegna, scaricatore di porto. Per spostarsi divenne uno hobo, viaggiando sui treni merci e campando in mille posti, dove lo portava il lavoro.\nGli Industrial Workers Of The World e il \"Little Red Songbook\".\nJoe Hill si iscrisse agli IWW (Industrial Workers of the World, i celebri \"Wobblies\") circa nel 1910. Organizzatore del movimento operaio, nonch\u00e9 autore di canzoni popolari e rivoluzionarie, Hill scrisse canzoni ispirate alle esperienze dei lavoratori del suo tempo che, pubblicate nell\"'IWW Little Red Songbook\", divennero ben presto famosissime nel mondo intero. Tra queste ricordiamo \"Rebel Girl\", \"The Preacher and the Slave\", e, soprattutto, \"Casey Jones\"; tutte furono usate e cantate durante i grandi raduni sindacali e durante gli scioperi.\nLa fine.\nJoe Hill arriv\u00f2 nello Stato dello Utah nel 1913 e trov\u00f2 lavoro nelle miniere di Park City, presso la citt\u00e0 di Murray, dove viveva una cospicua comunit\u00e0 svedese. Nel 1914 fu accusato dell'omicidio di un negoziante di Salt Lake City, John A. Morrison, e processato solo su base indiziaria. Joe Hill fu condannato a morte per fucilazione e ne consegu\u00ec una battaglia internazionale per impedire la sua esecuzione da parte dello Utah.\nI sostenitori di Hill dichiararono che la condanna a morte di Hill era in realt\u00e0 dovuta ai \"boss del rame\" dello Utah, che avevano cospirato contro di lui per togliersi di mezzo uno scomodissimo avversario. Ci\u00f2 non fu mai dimostrato chiaramente, ma \u00e8 invece appurato che il clima e le opinioni nello Utah erano decisamente ostili agli IWW e a Joe Hill. Il Presidente Woodrow Wilson intervenne due volte per impedirne l'esecuzione, ma i suoi tentativi fallirono; Joe Hill fu messo a morte presso la Prigione di Stato dello Utah a Sugar House, il 19 novembre 1915.\nFin dal giorno dopo la sua esecuzione, Joe Hill divenne un eroe popolare ed un martire del lavoro, un simbolo della tradizione radicale statunitense e della sua lotta per la giustizia economica e sociale e per le classi pi\u00f9 svantaggiate. Poco prima dell'esecuzione, le sue ultime parole sembrano essere state: \"Don't mourn for me: organize!\" (\"Non piangetemi: organizzatevi!\").\n\"I dreamed I saw Joe Hill last night...\".\nLa vita di Joe Hill \u00e8 stata oggetto di numerose trasposizioni nel corso degli anni: biografie, racconti, romanzi, film, \"pi\u00e8ce\" teatrali e canzoni sono state scritte su di lui. Tra di esse ricordiamo \"I Dreamed I Saw Joe Hill Last Night\" di Alfred Hayes e Earl Robinson, che \u00e8 diventata una canzone popolare assolutamente \"evergreen\" (se ne ricorda l'interpretazione di Paul Robeson e Pete Seeger, anche se la pi\u00f9 celebre rimane quella datane da Joan Baez al festival di Woodstock nel 1969)."}
{"id": "1710079", "revid": "1372005", "url": "https://it.wikipedia.org/wiki?curid=1710079", "title": "Osred II di Northumbria", "text": "Biografia.\nEra figlio di Alhred e Osgifu, figlia di Eadberht. Successe sul trono a \u00c6lfwald, figlio del fratello materno Oswulf, ucciso dall'ealdorman Sicga. Dopo appena un anno di regno fu deposto per essere sostituito proprio con \u00c6thelred, figlio di \u00c6thelwald Moll. Osbert fu esiliato, sembra nell'isola di Man. Torn\u00f2 dall'esilio nel 792 e la cronaca anglosassone riferisce che fu \u00abarrestato e ucciso il diciottesimo giorno prima delle calende di ottobre\u00bb. Il suo corpo venne sepolto nel priorato di Tynemouth."}
{"id": "1710081", "revid": "122246", "url": "https://it.wikipedia.org/wiki?curid=1710081", "title": "Stazione di Castellammare Marittima", "text": ""}
{"id": "1710088", "revid": "3115", "url": "https://it.wikipedia.org/wiki?curid=1710088", "title": "Alessandro Guidoni", "text": "Biografia.\nNel 1903 si laure\u00f2 in ingegneria industriale al Politecnico di Torino. \nNella Regia Marina.\nEntrato, nello stesso anno come tenente ingegnere, nel Genio navale della Regia Marina, nel 1905 consegu\u00ec una seconda laurea in ingegneria navale e macchine. A partire dal 1909 cominci\u00f2 ad interessarsi della tecnologie della neonata aviazione, venendo in contatto con numerosi \"pionieri\" del volo.\nIl 10 febbraio 1911, quando era capitano del genio navale, fu iniziato in Massoneria nella Loggia \"Zenith\" di La Spezia.\nNel 1911 prese parte alla guerra italo-turca come allievo pilota, conseguendo quindi il brevetto di pilota di aereo e di idrovolante nella Squadriglia di Riccardo Moizo. Seguirono anni di intensi studi per realizzare nuove armi (ad esempio la bomba a guida giroscopica \"Crocco-Guidoni\", destinata ad essere sganciata da aeromobili anche a grande distanza dall'obiettivo), nuove soluzioni idro- e aerodinamiche, e nuove navi (la nave porta idrovolanti \"Europa\"). Prese parte alla prima guerra mondiale, nel 1915 dopo aver sovrinteso ai lavori di completamento della nave l'Elba (incrociatore) in nave appoggio idrovolanti vi viene destinato quale comandante della Squadriglia imbarcata.\nVenne promosso maggiore nel 1916 diventando capo reparto costruzioni aeronautiche all\u2019idroscalo dell'Isola di Sant'Andrea (Venezia). \nNel 1918 diventa ispettore capo dell\u2019Ufficio Studi Aeronautici a Roma.\nNel marzo 1919 fu promosso tenente colonnello. Nel 1920 come Colonnello fu inviato come Addetto aeronautico a Washington e vi rimase fino al 1923.\nCapo del Genio aeronautico.\nCon la nascita della Regia Aeronautica nel 1923 come forza armata autonoma, transit\u00f2 nell'arma azzurra e venne promosso al grado di maggior generale del Genio aeronautico, il pi\u00f9 alto in grado e primo capo del corpo tecnico, appena costituito. Viene messo a capo della \"Direzione superiore del genio e delle costruzioni Aeronautiche\". La Direzione che vedeva come vicedirettore il Colonnello Giulio Costanzi, era divisa in due sezioni: una \"produzione aeroplani\", comandata da Giulio Gavotti, l'autore nel 1911 del primo bombardamento aereo della storia, ed una \"dirigibili\", comandata da Umberto Nobile, in seguito celebre esploratore polare.\nNel 1925 divenne Addetto Aeronautico presso l'Ambasciata italiana di Londra, fino al 1927, quando divenne Direttore Superiore degli Studi e delle Esperienze e Direttore Generale delle Costruzioni e degli Approvvigionamenti. Per il suo prestigio, viene nominato \"Honorary Fellow\", dalla Royal Aeronautical Society, onore riservato all'epoca a sole altre tredici persone.\nLa mattina del 27 aprile 1928 decise di sperimentare personalmente il paracadute tipo \"Salvator\", il cui funzionamento destava in lui qualche perplessit\u00e0. Il paracadute non si apr\u00ec ed egli si sfracell\u00f2 al suolo. \nL'incidente tuttavia non fu imputato al paracadute,fu, semplicemente, un tragico errore del generale, che non lo indoss\u00f2 correttamente. Prospero Ferri, inventore del \"Salvador\", una volta appresa la notizia della morte del generale Guidoni, si rec\u00f2 sul luogo del sinistro per dimostrare l'affidabilit\u00e0 della sua invenzione. Decise, pertanto, di lanciarsi nel vuoto con indosso lo stesso paracadute del generale; questa volta il paracadute si apr\u00ec, dimostrandone cos\u00ec l'efficacia.\n Come riconoscimento per l'eccezionale dedizione dimostrata sempre nell'esercizio delle sue funzioni, venne insignito della prima Medaglia d'Oro al Valore Aeronautico alla memoria della storia.\nNell'attuale Guidonia c'era solo un aeroporto militare e un vero nucleo urbano venne costruito solo negli anni trenta per ospitare il personale della base. La prima pietra venne posta da Benito Mussolini in persona il 27 aprile 1935, anniversario della morte del Generale. Sul luogo in cui Alessandro Guidoni cadde con il paracadute, attualmente si trova un monumento commemorativo, davanti alla chiesa del Sacro Cuore di Ges\u00f9.\nLa passione di Guidoni per l'esplorazione ed il volo, \u00e8 stata cos\u00ec sintetizzata dal gen. Isp. Capo Ermanno Aloia alla cerimonia di commemorazione del 26 aprile 2006:"}
{"id": "1710094", "revid": "1372005", "url": "https://it.wikipedia.org/wiki?curid=1710094", "title": "\u00c6lfwald I di Northumbria", "text": "Biografia.\nSarebbe stato figlio di Oswulf e nipote di Eadberht Eating. \u00c6lfwald succedette sul trono a \u00c6thelred figlio di \u00c6thelwald Moll, che era stato deposto nel 778. Fu poi ucciso, forse a Chesters, dall'ealdorman Sicga. Gli succedette il cugino Osred, figlio di Alhred e Osgifu figlia di Eadberht Eating. I figli di \u00c6lfwald, \u00c6lf e \u00c6lfwine, furono uccisi nel 791 per ordine di re \u00c6thelred, mentre il figlio Bearn venne arso vivo il 9 gennaio 780 a Selectune dal successore di \u00c6lfwald, Osred. \u00c6lfwald fu sepolto nell'abbazia di Hexham, dove fu considerato un santo."}
{"id": "1710095", "revid": "325224", "url": "https://it.wikipedia.org/wiki?curid=1710095", "title": "Ren\u00e9 Favaloro", "text": "Considerato da molti il padre del bypass aorto-coronarico, fu il primo a eseguire questo intervento chirurgico il 9 maggio 1967. Il 29 luglio 2000, dopo aver scritto una lettera all'allora Presidente della Repubblica argentina de la R\u00faa criticando il sistema sanitario, senza denaro per la crisi del 2000, si tolse la vita sparandosi al cuore. La figura del professore Ren\u00e8 Favaloro, insigne cardiochirurgo argentino di fama internazionale e di origine italiana (i nonni erano di Valdichiesa, localit\u00e0 nell'arcipelago delle Eolie), \u00e8 stata ricordata a Leni (isola di Salina) con la collocazione di un busto marmoreo nella piazzetta antistante l\u2019ambulatorio medico.\nConsiderata la grande rilevanza scientifica e sociale dell\u2019opera svolta dall\u2019insigne professore nel campo medico, i Comuni di Leni, Malfa e Santa Marina Salina, nel 1999, gli conferirono, congiuntamente, la cittadinanza onoraria.\nBiografia.\n \nNato nel 1923, i suoi nonni erano originari dell'isola di Salina, abitavano a Valdichiesa, ove possedevano vigne; inoltre, erano armatori di un piccolo veliero e commerciavano la malvasia nel Mediterraneo. \nA causa della fillossera, che nel 1890 distrusse la coltura delle viti (all'epoca unica risorsa dell'isola), una parte della famiglia del professore Favaloro emigr\u00f2 in Argentina, dove si dedic\u00f2 al piccolo commercio al dettaglio.\nNel 1936 fu ammesso nel Colegio Nacional Rafael Hern\u00e1ndez (conosciuto anche come Colegio Nacional de La Plata), uno dei quattro collegi secondari della Universit\u00e0 Nazionale di La Plata. Al conseguimento del diploma, fu ammesso alla scuola di medicina della Universidad Nacional de La Plata. Durante il periodo universitario inizi\u00f2 a lavorare come medico interno presso l'\"Hospital Policl\u00ednico San Mart\u00edn\" e pot\u00e9 assistere all\u2019attivit\u00e0 medica dei professori Jos\u00e9 Mar\u00eda Mainetti e Federico Enrique Bruno Christmann. Si laure\u00f2 in medicina nel 1949.\nIn seguito al conseguimento della laurea, Favaloro si trasfer\u00ec nella piccola citt\u00e0 Jacinto Ar\u00e1uz nella Provincia di La Pampa per lavorare da dottore cittadino fino a prendere la posizione del locale medico interno da poco deceduto. Si sposa con Mar\u00eda Antonia Delgado nel 1951.\nFavaloro si inizi\u00f2 ad interessare agli interventi cardiovascolari e alla chirurgia toracica. Il Professor Mainetti lo indirizz\u00f2 alla Clinica Cleveland dove inizi\u00f2 da medico interno per poi passare nella squadra chirurgica.\nNel 1967 consider\u00f2 e mise in pratica la possibilit\u00e0 di usare la vena grande safena in chirurgia coronarica. Il principio di base era di aggirare un segmento danneggiato (ostruito) nell\u2019arteria coronaria in modo da far passare il sangue. L\u2019ottimizzazione della tecnica, chiamata chirurgia di bypass coronarico-arterioso lo rese noto internazionalmente cambiando radicalmente il trattamento delle malattie coronariche. Nel 1970 pubblic\u00f2 il suo volume pi\u00f9 noto, \"Surgical Treatment of Coronary Arteriosclerosis\" (Trattamento chirurgico della arteriosclerosi coronarica).\nFavaloro fa ritorno in Argentina nel 1971 con il sogno di sviluppare un centro di eccellenza simile alla Clinica Cleveland, che combina assistenza medica, ricerca e educazione. Nel 1975 finalmente fonda con altri colleghi la Fondazione Favaloro, un istituto scientifico argentino dedicato all\u2019educazione medica e ricerca.\nSino alla sua morte diresse l\u2019Istituto di cardiologia e chirurgia cardiovascolare presso la Fondazione \u201cFavaloro\u201d di Buenos Aires. Nel corso della sua intensa vita ricevette numerose onorificenze, fra le quali il titolo di Grande Ufficiale dell\u2019Ordine al Merito conferitogli nel 1991 dall'allora presidente della Repubblica Italiana Francesco Cossiga.\nDopo che Salina e le Isole Eolie hanno scoperto e valorizzato la storia della propria emigrazione, le tre amministrazioni comunali dell'isola hanno inaugurato, nel comune di Leni, un busto bronzeo (realizzato dall'artista di origine siciliana Anna Zulema Soldano di Buenos Aires), che raffigura il professore Favaloro, donato da Alberto Materia (socio della federazione \u201cSiciliani in Argentina\u201d) con la collaborazione di Antonino Casella, Silvestre Gravagna, Filadelfio Oddo e Salvatore Giannone della comunit\u00e0 siciliana in Argentina.\nSi suicid\u00f2 con un colpo di pistola al petto il 29 luglio 2000 nella sua casa a Buenos Aires. Secondo la stampa argentina il motivo di tale gesto sarebbe dovuto ai pesanti debiti che la sua fondazione aveva accumulato negli ultimi anni, dal momento che il governo argentino (fino a 7 mesi prima il Presidente era Carlos Menem) non aveva erogato i fondi stabiliti."}
{"id": "1710101", "revid": "204012", "url": "https://it.wikipedia.org/wiki?curid=1710101", "title": "Neisseria Gonorrhoeae", "text": ""}
{"id": "1710102", "revid": "1526204", "url": "https://it.wikipedia.org/wiki?curid=1710102", "title": "Vescicole sinaptiche", "text": "Le vescicole sinaptiche sono definite come gli organelli sub-cellulari deputati all'immagazzinamento, al trasporto intracellulare ed al rilascio nel compartimento inter-sinaptico dei neurotrasmettitori.\nLa scoperta delle vescicole sinaptiche.\nNegli anni '50 Castillo e Katz formularono la teoria secondo la quale i neurotrasmettitori vengono liberati in pacchetti unitari detti quanti, in quegli stessi anni grazie alle prime fotografie scattate al microscopio elettronico fu possibile dimostrare l'esistenza di piccole vescicole a livello delle terminazioni pre-sinaptiche della giunzione neuromuscolare.\nLe nuove fotografie permisero a Castillo e a Katz di supporre che le vescicole fossero gli organi di deposito dei quanti di neurotrasmettitore.\nGrazie al perfezionamento del microscopio elettronico ed all'introduzione della tecnica di criofrattura (freeze-fracturing) si sono ottenute immagini ad alta risoluzione delle terminazioni pre-sinaptiche a livello della giunzione neuromuscolare; grazie a queste immagini Sanford Palay osserv\u00f2 che le vescicole non erano disposte in maniera omogenea e che sulla membrana pre-sinaptica erano presenti zone a densit\u00e0 maggiore battezzate zone attive. \nSuccessivamente gli esperimenti di Ren\u00e9 Couteaux dimostrarono che le vescicole si accumulavano disponendosi in fila lungo i margini delle zone attive.\nCaratteristiche morfologiche e dislocazione.\nLe prime vescicole identificate al microscopio elettronico sono caratterizzate da: \nA livello delle terminazioni pre-sinaptiche di alcuni neuroni possono essere presenti anche vescicole grandi e scure (generalmente localizzate nella parte pi\u00f9 interna della terminazione sinaptica) che contengono trasmettitori peptidici.\nVista la peculiare collocazione citologica e il contenuto costituito da neurotrasmettitori, queste vescicole sono state definite vescicole sinaptiche.\nGenesi\nLe vescicole si producono \"inizialmente\" tramite elaborazione, nel corpo cellulare (soma) dei neuroni, di materiali del reticolo endoplasmatico e dell'apparato di Golgi.\nRilascio dei neurotrasmettitori.\nAltre fotografie al microscopio elettronico misero in evidenza la presenza di zone omega in corrispondenza delle zone attive. Ulteriori studi dimostrarono che i neurotrasmettitori vengono liberati per esocitosi dalle vescicole sinaptiche a livello delle zone attive del compartimento sinaptico; le zone omega erano in realt\u00e0 il risultato della fusione della membrana della vescicola sinaptica con la membrana pre-sinaptica del neurone.\nIl rilascio dei neurotrasmettitori avviene quindi grazie alla fusione delle vescicole sinaptiche con la membrana pre-sinaptica.\nBiochimica delle vescicole sinaptiche.\nGli esperimenti a carattere biochimico hanno dimostrato che le vescicole sinaptiche sono delimitate da una membrana costituita da un doppio strato lipidico organizzato secondo il modello a mosaico fluido. \nAll'interno del doppio strato sono immerse proteine di riconoscimento, trasporto, ancoraggio ed esocitosi."}
{"id": "1710106", "revid": "1573940", "url": "https://it.wikipedia.org/wiki?curid=1710106", "title": "Grizzlys Wolfsburg", "text": "IGrizzlys Wolfsburg sono una squadra di hockey su ghiaccio tedesca che milita nella DEL. Gioca a Wolfsburg all'EisArena."}
{"id": "1710112", "revid": "2077074", "url": "https://it.wikipedia.org/wiki?curid=1710112", "title": "Teneke", "text": "Teneke \u00e8 un'opera in tre atti di Fabio Vacchi su libretto di Franco Marcoaldi.\nGenesi e debutto.\nRappresentata per la prima volta il 22 settembre 2007 presso il Teatro alla Scala di Milano, la cui Fondazione ne \u00e8 stata committente, \u00e8 la settima opera del compositore bolognese dopo \"Girotondo\" (Maggio Musicale Fiorentino, 1982), \"Il viaggio\" (Teatro comunale di Bologna, 1990), \"La station termale\" (Op\u00e9ra national de Lyon, 1993), \"Les oiseaux de passage\" (Op\u00e9ra National de Lyon - Teatro Comunale di Bologna, 1998), \"Il letto della storia\" (Maggio Musicale Fiorentino, 2003), \"La madre del mostro\" (Accademia Musicale Chigiana, 2007).\nIl soggetto \u00e8 tratto dal romanzo eponimo dello scrittore turco Ya\u015far Kemal, pubblicato nel 1955 ed edito in traduzione italiana presso Giovanni Tranchida Editore.\nLa regia, nella prima esecuzione assoluta con Nicola Ulivieri diretta da Roberto Abbado, \u00e8 stata curata da Ermanno Olmi, a rinnovare il sodalizio artistico gi\u00e0 sperimentato con Vacchi ne \"Il mestiere delle armi\" (2001) e \"Centochiodi\" (2006). Curatore delle scenografie e dei costumi, invece, al suo debutto scaligero, Arnaldo Pomodoro, con la direzione musicale di Roberto Abbado.\nTrama.\nAnni cinquanta del secolo scorso. Nella provincia turca di Adana si perpetua il sopruso dei proprietari terrieri sui contadini, assediati dalla melma e dalla malaria per via dell'irrigazione sconsiderata e illegale delle risaie; ma quando il nuovo sottoprefetto Irmakl\u00ef, giovane idealista incontaminato, intuisce le conseguenze catastrofiche delle autorizzazioni da lui ingenuamente concesse ai latifondisti, preso da indignazione per il raggiro ordito alle sue spalle e le ingiuste accuse di corruzione, ritira ogni firma e si lancia a fianco della folla di contadini in una strenua resistenza che, se non riuscir\u00e0 ad evitare la sua rimozione dall'incarico e l'inondazione di un intero villaggio, pure impedir\u00e0 la semina del riso, cos\u00ec da scombinare, almeno per un anno, la consuetudine criminosa dei proprietari terrieri.\nOrganico orchestrale.\nLa partitura di Teneke prevede l'utilizzo di:"}
{"id": "1710116", "revid": "228587", "url": "https://it.wikipedia.org/wiki?curid=1710116", "title": "Hugo Lassalle", "text": ""}
{"id": "1710121", "revid": "287204", "url": "https://it.wikipedia.org/wiki?curid=1710121", "title": "James McLane", "text": "Specializzato nello stile libero ha vinto tre medaglie d'oro ai Giochi olimpici: due a Londra 1948, nei 1500\u00a0m sl e nella staffetta 4x200\u00a0m sl, in aggiunta all'argento nei 400\u00a0m sl e all'altro oro ai Giochi olimpici di Helsinki 1952 nella staffetta 4x200\u00a0m sl.\n\u00c8 stato primatista mondiale della staffetta 4x200\u00a0m stile libero."}
{"id": "1710123", "revid": "1372005", "url": "https://it.wikipedia.org/wiki?curid=1710123", "title": "\u00c6lfwald II di Northumbria", "text": "Biografia.\nSecondo Roger di Wendover, \u00c6lfwald avrebbe detronizzato Eardwulf. Avrebbe regnato per due anni e forse a lui successe proprio Eardwulf, rimesso sul trono con l'aiuto di Carlo Magno e papa Leone III, anche se in realt\u00e0 gli potrebbe essere succeduto il figlio di Eardwulf, Eanred. Davvero poco si sa su di lui e sul suo regno."}
{"id": "1710124", "revid": "121335544", "url": "https://it.wikipedia.org/wiki?curid=1710124", "title": "Anguilloidei", "text": "Anguilloidei \u00e8 un sottordine di pesci anguilliformi."}
{"id": "1710128", "revid": "1745361", "url": "https://it.wikipedia.org/wiki?curid=1710128", "title": "Drum (tabacco)", "text": "Drum \u00e8 una marca olandese di articoli per fumatori, che produce principalmente tabacco da sigaretta. La marca \u00e8 diventata talmente famosa che spesso con il termine \"drum\" si pu\u00f2 intendere il tabacco sfuso in generale, differenziandolo da quello per sigarette.\nStoria.\nInizialmente prodotto dalla olandese Douwe Egberts corporation, Drum venne acquistato dalla Sara Lee Corporation e definitivamente ceduto alla britannica Imperial Tobacco, il produttore attuale. Drum \u00e8 uno dei marchi strategici di Imperial Tobacco: \u00e8 commercializzato in oltre 45 paesi con punte massime in Germania, Francia, Belgio, Paesi Bassi e Regno Unito.\nCaratteristiche.\nLa principale differenza con il normale tabacco contenuto nelle sigarette \u00e8 il taglio pi\u00f9 fine del trinciato e la sua maggiore umidit\u00e0."}
{"id": "1710130", "revid": "39884", "url": "https://it.wikipedia.org/wiki?curid=1710130", "title": "Yoshihiro Hamaguchi", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Helsinki 1952."}
{"id": "1710134", "revid": "124123", "url": "https://it.wikipedia.org/wiki?curid=1710134", "title": "Toru Goto", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Helsinki 1952."}
{"id": "1710138", "revid": "124880111", "url": "https://it.wikipedia.org/wiki?curid=1710138", "title": "Teijiro Tanikawa", "text": "Specializzato nello stile libero ha vinto la medaglia d'argento nella staffetta 4x200\u00a0m sl alle Olimpiadi di Helsinki 1952."}
{"id": "1710140", "revid": "287204", "url": "https://it.wikipedia.org/wiki?curid=1710140", "title": "Byrkjelo", "text": ""}
{"id": "1710142", "revid": "287204", "url": "https://it.wikipedia.org/wiki?curid=1710142", "title": "Design of a Decade 1986/1996", "text": "Design of a Decade 1986/1996 \u00e8 la prima raccolta di brani musicali della cantautrice statunitense Janet Jackson, contenente alcuni dei suoi maggiori successi del primo decennio di attivit\u00e0. Fu pubblicato alla fine del 1995.\nDescrizione.\nL'artista prende le distanze dai due lavori pubblicati prima di \"Control\" dell'86, affermando che \"la sua vera musica\" ha inizio con \"Control\", ovvero da quando \u00e8 diventata lei stessa coproduttrice e coautrice.\nLa raccolta, pubblicata dalla A&amp;M, esclude quindi i suoi primi due album e contiene esclusivamente pezzi dei successivi tre: \"Control\", \"Rhythm Nation 1814\" e \"janet\". Di \"janet.\", tuttavia, sono presenti solo le due tracce \"That's the Way Love Goes\" e \"Whoops Now\", perch\u00e9 quest'ultimo era uscito con la nuova etichetta discografica della cantante, la Virgin Records, che aveva concesso l'autorizzazione che due soli brani fossero inclusi nella raccolta.\nIl disco contiene anche il duetto con Luther Vandross del 1992 \"The Best Things in Life Are Free\" e i due inediti \"Runaway\" e \"Twenty Foreplay\", entrambi estratti come singoli e accompagnati da videoclip.\nIn base al paese di pubblicazione la scaletta varia leggermente: negli Stati Uniti, per esempio, non figura \"Whoops Now\".\nIn concomitanza al CD venne pubblicata anche una videocassetta dal titolo omonimo, in seguito riversata su DVD, con i video relativi alle canzoni del disco.\nSingoli.\nIl primo brano estratto, \"Runaway\", \u00e8 un allegro pezzo pop che parla della nostalgia nei confronti di un amato quando questi \u00e8 lontano. L'artista spieg\u00f2 di averlo composto mentre era in giro per il mondo con il \"Janet. World Tour\": \u00e8 quindi \"in primis\" un inno alla bellezza del mondo che si manifesta nelle diversit\u00e0 di paesaggi e culture diverse, ma anche un messaggio ai suoi fan, che non hanno la possibilit\u00e0 di ammirare tutto ci\u00f2 che vede lei muovendosi per il globo.\nIl videoclip, pieno di colori, \u00e8 ambientato in differenti regioni della Terra, nelle quali la cantante interagisce con le persone che incontra, di etnie diverse.\nIl singolo ebbe un ottimo successo in tutto il mondo arrivando alla posizione numero 3 della classifica statunitense dei singoli e lanciando molto bene la raccolta.\nIl secondo estratto, l'altro inedito, \u00e8 invece la ballata \"Twenty Foreplay\", pubblicato internazionalmente ma non negli Stati Uniti che, a differenza del precedente, non ottenne molto successo.\nLa canzone ha sonorit\u00e0 particolarmente sensuali e descrive un momento di intimit\u00e0 sessuale tra una donna e un uomo.\nIl video, in bianco e nero, unanimemente riconosciuto come uno dei migliori della popstar, ritrae una stella dello spettacolo sia durante la vita pubblica, in cui appare sorridente e serena, sia in quella privata, durante la quale si lascia andare a dei momenti di nostalgia.\nPer questo filmato Jackson si ispir\u00f2 a Dorothy Dandridge, la prima attrice di colore ad essere nominata a un Oscar come \"Miglior attrice protagonista\".\nClassifiche.\nIl disco riscosse un buon successo di pubblico in tutto il mondo, ottenendo la certificazione di almeno un Disco di platino pressoch\u00e9 in ogni paese.\nDesign of a Decade 1986/1996 (DVD).\nContemporaneamente alla raccolta delle canzoni in CD ne fu pubblicata una dei videoclip relativi in VHS, successivamente stampata anche in Laserdisc e DVD. \nAll'interno \u00e8 presente anche un minidocumentario sulla realizzazione della clip di \"Runaway\"."}
{"id": "1710145", "revid": "24443", "url": "https://it.wikipedia.org/wiki?curid=1710145", "title": "Orsaro", "text": ""}
{"id": "1710155", "revid": "767487", "url": "https://it.wikipedia.org/wiki?curid=1710155", "title": "Uniform Choice", "text": "Gli Uniform Choice erano un gruppo californiano Hardcore punk capitanato da Pat Dubar. Sono noti per essere stati fra i primi gruppi punk hardcore americani a definirsi Straight edge seguendo la filosofia del leader dei Minor Threat, Ian MacKaye. Pubblicarono diversi album fra cui il pi\u00f9 noto \u00e8 \"Screaming for Change\"."}
{"id": "1710157", "revid": "287204", "url": "https://it.wikipedia.org/wiki?curid=1710157", "title": "Avocettina", "text": "Avocettina \u00e8 un genere di pesci dell'ordine degli Anguilliformes."}
{"id": "1710159", "revid": "599013", "url": "https://it.wikipedia.org/wiki?curid=1710159", "title": "Hannie Termeulen", "text": "Specializzata nello stile libero, ha vinto due medaglie d'argento alle Olimpiadi di Helsinki 1952: nei 100\u00a0m sl e nella staffetta 4x100\u00a0m sl; quattro anni prima, a Londra 1948 aveva vinto il bronzo nella staffetta."}
{"id": "1710161", "revid": "767487", "url": "https://it.wikipedia.org/wiki?curid=1710161", "title": "Eziopatogenesi", "text": "L'eziopatogenesi o etiopatogenesi, in medicina, \u00e8 l'analisi del processo di insorgenza di una patologia e del suo sviluppo (patogenesi), con particolare attenzione alle sue cause (eziologia); il termine deriva dalla fusione di eziologia e patogenesi."}
{"id": "1710162", "revid": "15345381", "url": "https://it.wikipedia.org/wiki?curid=1710162", "title": "Henningsv\u00e6r", "text": ""}
{"id": "1710171", "revid": "339392", "url": "https://it.wikipedia.org/wiki?curid=1710171", "title": "Deutsch et Bonnet", "text": ""}
{"id": "1710172", "revid": "15345457", "url": "https://it.wikipedia.org/wiki?curid=1710172", "title": "Guzzi V35", "text": ""}
{"id": "1710176", "revid": "287204", "url": "https://it.wikipedia.org/wiki?curid=1710176", "title": "Eisb\u00e4ren Berlin", "text": "Gli Eisb\u00e4ren Berlin sono una squadra di hockey su ghiaccio di Berlino che milita nella DEL, competizione vinta nel 2005, 2006, 2008, 2009, 2011 e 2012. Hanno inoltre conquistato 15 campionati della Germania Orientale prima della riunificazione. Attualmente giocano alla Mercedes-Benz Arena (dall'autunno 2008). L'inno ufficiale degli Eisb\u00e4ren (\"Hey, wir wollen die Eisb\u00e4ren seh'n\", approssimativamente \"Yeah, Noi vogliamo vedere gli orsi polari) \u00e8 stato registrato nel 1997 dalla band della Germania Orientale dei Puhdys.\nRosa attuale.\nPortieri\nDifensori\nAttaccanti"}
{"id": "1710177", "revid": "767487", "url": "https://it.wikipedia.org/wiki?curid=1710177", "title": "Batterie (isole)", "text": "Le Batterie sono otto isolotti fortificati della laguna di Venezia, gi\u00e0 parte del sistema difensivo progettato dalla Repubblica di Venezia per difendere la citt\u00e0 dagli attacchi provenienti sia dalla terraferma che dal mare.\nStoria.\nLe Batterie costituivano una schiera che partiva dalla laguna Sud, dall'isola Fisolo, alla quale seguivano ex Poveglia, Campana o Podo e Trezze; punto di congiunzione tra queste isole e quelle della laguna Nord, era la batteria Campalto, poi Tess\u00e8ra, Carbonera e Buel del Lovo (o batteria San Marco, situata di fronte Mazzorbo) che ne andava a completare la linea.\nDopo la caduta della Repubblica, le isole furono modificate strutturalmente dai Francesi prima e dagli Austriaci poi. Gran parte dei manufatti, originariamente semplici fortini costituiti da palafitte, furono ampliati con murature di cinta, basamenti per l'artiglieria e postazioni di vedetta, polveriere e casermette. Vennero inoltre rafforzate le sponde mediante la posa di marmi d'Istria. Le Batterie ebbero un ruolo di rilievo anche durante la prima e la seconda guerra mondiale, con l'installazione di postazioni radiotelegrafiche, bunker e artiglierie contraerei.\nAttualmente la maggior parte delle isole versa in uno stato accettabile, alcune convertite ad abitazione, altre restaurate e bonificate mentre Ex Poveglia, Carbonera e Buel del Lovo, sono abbandonate e preda del degrado."}
{"id": "1710183", "revid": "1543377", "url": "https://it.wikipedia.org/wiki?curid=1710183", "title": "Telescopio spaziale AKARI", "text": "AKARI (prima conosciuto come \"Astro-F\" o \"IRIS - InfraRed Imaging Surveyor\") \u00e8 un telescopio spaziale operante nell'infrarosso costruito principalmente dall'ente spaziale Giapponese (JAXA)) e lanciato la notte tra il 21 e 22 febbraio 2006 da un vettore M-V.\nScopo della missione \u00e8 quello di effettuare una mappatura dell'intera volta celeste nell'infrarosso, in un range di frequenze non visibili da terra in quanto bloccate dall'atmosfera.\nDescrizione tecnica.\nLa sonda dispone di uno specchio principale di 68,5 cm di diametro operante alla temperatura di 6\u00b0K (circa -263\u00b0C).\nL'elio di raffreddamento della strumentazione limita la durata della missione a circa 550 giorni, dopo di che la sonda viene mantenuta a 40 K dall'impianto di raffreddamento meccanico ed \u00e8 utilizzabile solo per il vicino infrarosso.\nLo specchio \u00e8 rivolto sempre dalla parte opposta della Terra, per non riceverne il calore, e con lo scudo termico rivolto verso il Sole.\nLe camere a bordo sono due: la IRC e la FIS e sono sensibili a frequenze dal vicino (1,7 micron) al lontano infrarosso (180 micron).\nLa IRC (InfraRed Camera, camera infrarossa) \u00e8 composta da tre strumenti indipendenti, quali:\nLa FIS (Far-Infrared Surveyor, camera per il lontano infrarosso) \u00e8 composta da un totale di quattro sensori divisi in due gruppi.\nIl budget per la sonda era di 13,4 miliardi di yen, circa poco pi\u00f9 di 70 milioni di euro.\nTappe della missione.\nDurante le prime due settimane della missione il satellite \u00e8 stato posto in orbita polare a 745 km d'altezza.\nNei due mesi successivi si sono svolti tutti i controlli della strumentazione; quindi si \u00e8 passati ad una fase di osservazione generale della durata di sei mesi. Dopo di che sono state effettuate tutte le osservazioni su oggetti specifici che il rimanente elio liquido permetteva di compiere. L'elio si \u00e8 esaurito il 26 agosto 2007 alle 8:33, costringendo ad usare il telescopio solo fuori dalle frequenze del medio-lontano infrarosso.\nQuando \u00e8 successo, il 94% del cielo era stato fotografato e pi\u00f9 di 5000 osservazioni mirate erano state compiute.\nRisultati.\nOsservazione di:"}
{"id": "1710184", "revid": "98262", "url": "https://it.wikipedia.org/wiki?curid=1710184", "title": "ASTRO-F", "text": ""}
{"id": "1710187", "revid": "1372005", "url": "https://it.wikipedia.org/wiki?curid=1710187", "title": "Eadulf III di Bernicia", "text": "Biografia.\nEra figlio di Uchtred l'Ardito ed era succeduto al fratello Ealdred II. Secondo la cronaca anglosassone fu tradito da Ardecanuto e ucciso. Fu l'ultimo degli earl dell'antica linea berniciana a regnare prima che suo figlio Osulf usurpasse l'earldom di Northumbria nel 1067.\nNell\"'Historia Regum Anglorum\", Eadwulf \u00e8 ricordato per aver condotto una campagna militare contro i britanni della Cumbria nel 1038. I Cumbri potrebbero aver perso le terre che avevano tenuto a sud della Solway in quel frangente."}
{"id": "1710188", "revid": "2519", "url": "https://it.wikipedia.org/wiki?curid=1710188", "title": "Lakselv", "text": "La citt\u00e0 di Lakselv (Leavdnja in Davvis\u00e1pmi, Lemmijoki in finlandese/Kven) () \u00e8 l'abitato pi\u00f9 importante della municipalit\u00e0 di Porsanger (contea di Troms og Finnmark in Norvegia) ed il suo centro amministrativo. La popolazione nel 2004 era di 2160."}
{"id": "1710191", "revid": "287204", "url": "https://it.wikipedia.org/wiki?curid=1710191", "title": "The Fabulous Johnny Cash", "text": "The Fabulous Johnny Cash \u00e8 il terzo album del cantante country Johnny Cash e segna il suo debutto all'etichetta Columbia, dopo aver lasciato la Sun Records in seguito al rifiuto da parte del manager Sam Phillips di pubblicare un album di gospel e ballate del vecchio West. Fu pubblicato nel gennaio 1959 ed \u00e8 stato ripubblicato nel 2002, dalla Sonic Music's Legacy Imprint, branca della Columbia, con sei bonus track, comprendenti il brano \"Oh, What a Dream\", prima registrazione del brano \"You Dreamer You\", singolo del 1959."}
{"id": "1710192", "revid": "767487", "url": "https://it.wikipedia.org/wiki?curid=1710192", "title": "Screaming for Change", "text": "Screaming for Change \u00e8 il primo LP del gruppo californiano Hardcore punk Uniform Choice, uscito nel 1986."}
{"id": "1710194", "revid": "117987150", "url": "https://it.wikipedia.org/wiki?curid=1710194", "title": "\u00c9va Nov\u00e1k", "text": "Specializzata nello stile libero e nella rana, ha vinto la medaglia d'oro nella staffetta 4x100\u00a0m sl ai Giochi olimpici di , in aggiunta agli argenti nei 400\u00a0m sl e nei 200\u00a0m rana; quattro anni prima, a era arrivata terza nei 200\u00a0m rana. Anche sua sorella maggiore, Ilona Nov\u00e1k \u00e8 stata una nuotatrice di buon livello.\n\u00c8 stata primatista mondiale dei 200\u00a0m rana e della staffetta 4x100\u00a0m sl."}
{"id": "1710195", "revid": "1522738", "url": "https://it.wikipedia.org/wiki?curid=1710195", "title": "National Trust for Jersey", "text": "Il National Trust for Jersey \u00e8 un'associazione non profit che punta a conservare e salvaguardare i luoghi di interesse storico, estetico e naturale nel Jersey.Fondato nel 1936 il Trust, ora \u00e8 il pi\u00f9 grande proprietario terriero dell'isola, occupandosi di oltre 130 luoghi, infatti cura circa 1.000 verg\u00e9e (2\u00a0km\u00b2; 500 acri circa) di terra con 16 costruzioni storiche, queste terre e costruzioni sono gestite secondo le politiche di conservazione allo scopo di assicurare la loro conservazione permanente a favore dell'isola.\nGalleria d'immagini.\nAlcune immagini delle propriet\u00e0 gestite dal National Trust of Jersey:"}
{"id": "1710203", "revid": "111319", "url": "https://it.wikipedia.org/wiki?curid=1710203", "title": "Angela Brodtka", "text": "Professionista dal 2000 al 2010, ottenne una ventina di vittorie in carriera.\nNel 2004 ha partecipato alla prova in linea dei Giochi olimpici di Atene, ritirandosi. Si \u00e8 ritirata dall'attivit\u00e0 al termine del 2010."}
{"id": "1710204", "revid": "1714743", "url": "https://it.wikipedia.org/wiki?curid=1710204", "title": "Isabella di Francia (1225-1270)", "text": "Biografia.\nVisse per gran parte della sua vita nel monastero delle minoresse, da lei stessa fondato nei pressi di Parigi a Longchamp, dopo la rinuncia a nozze e vita regali.\nCulto.\nNel 1521 papa Leone X la dichiar\u00f2 beata, una delle prime sante clarisse.\nLa Chiesa cattolica la ricorda il 22 febbraio come recita il Martirologio Romano:"}
{"id": "1710205", "revid": "1372005", "url": "https://it.wikipedia.org/wiki?curid=1710205", "title": "Ealdred II di Bernicia", "text": "Biografia.\nEra figlio di Uchtred l'Ardito, earl di Northumbria, che fu ucciso da Thurbrand nel 1016 con la connivenza di Canuto il Grande. Ealdred succedette allo zio Eadwulf Cudel come earl di Bernicia, uccidendo poi attorno alla met\u00e0 degli anni venti dell'XI secolo Thurbrand per vendicare il padre. Nel 1038 Ealdred fu ucciso dal figlio di Thurbrand, Carl. Come Earl di Bernicia gli succedette il fratello Eadulf, che fu ucciso da re Canuto II d'Inghilterra nel 1041."}
{"id": "1710206", "revid": "751106", "url": "https://it.wikipedia.org/wiki?curid=1710206", "title": "Ealdred, Earl of Bernicia", "text": ""}
{"id": "1710208", "revid": "144796", "url": "https://it.wikipedia.org/wiki?curid=1710208", "title": "Guerra di Successione polacca", "text": ""}
{"id": "1710215", "revid": "1372005", "url": "https://it.wikipedia.org/wiki?curid=1710215", "title": "Eadwulf Cudel di Bernicia", "text": "Biografia.\nTuttavia assunse il potere solo sulla Bernicia. Nel 1018, Eadwulf fu pesantemente sconfitto da re Malcolm II di Scozia nella battaglia di Carham e cos\u00ec la Bernicia perse il Lothian. Eadwulf mor\u00ec agli inizi degli anni Venti del X secolo e a lui succedette il figlio di Uhtred, Ealdred."}
{"id": "1710217", "revid": "736476", "url": "https://it.wikipedia.org/wiki?curid=1710217", "title": "Mirjam Melchers", "text": "Carriera.\nNel 2003 ha vinto il Gran Premio Castilla y Le\u00f3n, tappa della Coppa del Mondo, nella cui classifica finale ha chiuso al terzo posto dietro a Nicole Cooke ed alla velocista tedesca Regina Schleicher. Termin\u00f2 prima anche nella classifica finale della Damesronde van Drenthe e della Emakumeen Bira, prima di vincere l'argento mondiale ad Hamilton, Ontario, Canada.\nDurante il 2010 interrompe l'attivit\u00e0, essendo incinta del primo figlio."}
{"id": "1710220", "revid": "767487", "url": "https://it.wikipedia.org/wiki?curid=1710220", "title": "Corrado Giubilo", "text": "Biografia.\nIl fratello Alberto fu un cronista di ippica, mentre cronisti sportivi furono anche i fratelli Sergio (lavor\u00f2 molto per la Radio negli anni '60-'70) e Gianfranco.\nCarriera.\nCrebbe nelle giovanili della Lazio. Nella stagione 1939-1940 venne promosso in prima squadra come secondo portiere di Giacomo Blason Esord\u00ec in Serie A il 24 marzo 1940 nella parita -Lazio (3-1). Nella stagione 1946-1947 l'allenatore austriaco Anton Cargnelli gli diede fiducia preferendolo a Uber Gradella e totalizz\u00f2 25 presenze.\nDopo un anno al , nel 1949 firm\u00f2 per i \"biancorossi\" dell'Anconitana.\nAllenatore.\nHa allenato per due stagioni il Cassino allora militante in Promozione."}
{"id": "1710221", "revid": "73843", "url": "https://it.wikipedia.org/wiki?curid=1710221", "title": "Atletica leggera ai Giochi della XXIV Olimpiade - 100 metri piani maschili", "text": "I 100 metri piani hanno fatto parte del programma maschile di atletica leggera ai Giochi della XXIV Olimpiade. La competizione si \u00e8 svolta nei giorni 23-24 settembre 1988 allo Stadio olimpico di Seul.\nLa gara.\nL'11 agosto, al meeting del Sestriere, Ben Johnson, primatista mondiale, ha mostrato il suo stato di forma correndo in 9\"98. Ma 6 giorni dopo Carl Lewis lo ha battuto clamorosamente al meeting di Zurigo correndo in 9\"93.\nLa sfida tra Johnson ed il \"Figlio del vento\" ai Giochi \u00e8 attesissima. La rivalit\u00e0 tra i due campioni \u00e8 acuita dal fatto che i due non si sopportano. L'unico che pu\u00f2 fare da terzo incomodo \u00e8 il britannico (di origine caraibica) Linford Christie; inoltre non \u00e8 da sottovalutare l'altro americano Calvin Smith, ex primatista mondiale della specialit\u00e0.\nI due rivali non si incontrano nei turni eliminatori. Si ritrovano faccia a faccia direttamente in finale.\nGli atleti si allineano alla partenza: Lewis \u00e8 in terza corsia, mentre Johnson \u00e8 in sesta. Alla partenza il canadese scatta come una saetta e si mette subito in posizione eretta. Ha gi\u00e0 qualche metro di vantaggio sul gruppo. Riesce a mantenere una frequenza elevata di passi fino alla fine, senza cedimenti e taglia il traguardo con un fantastico 9\"79!\nLewis \u00e8 strabattuto in una gara che passer\u00e0 alla storia anche per essere la pi\u00f9 veloce mai disputata: i primi quattro classificati hanno corso sotto i 10\" netti.\nMa due giorni dopo arriva la notizia che scuote il mondo dello sport: Johnson \u00e8 risultato positivo all'antidoping. \u00c8 l'agenzia di stampa \"France Press\" che d\u00e0 per prima la notizia alle 19:32 del 26 settembre:\nJohnson cade dall'altare alla polvere. La sua immagine \u00e8 distrutta. \u00c8 la fine ingloriosa di un campione. Dopo i risultati delle controanalisi lo sprinter canadese viene tolto dall'ordine d'arrivo e la medaglia d'oro \u00e8 assegnata a Carl Lewis, che bissa il titolo conseguito quattro anni prima a Los Angeles. Johnson viene squalificato per due anni.\nSei degli otto finalisti dei 100 metri di Seul, Johnson incluso, hanno assunto sostanze dopanti durante la loro carriera. Tra di essi anche Carl Lewis, a cui venne assegnata la medaglia d'oro e Linford Christie che vinse la medaglia d'argento, malgrado le polemiche attorno all'antidoping sul t\u00e8 al ginseng.\nSecondo alcuni documenti pubblicati nel 2003 da un ex dirigente dell'antidoping USA, il dottor Wade Exum, Carl Lewis e due suoi compagni di allenamento assunsero gli stessi tre tipi di stimolanti proibiti (trovati tra le medicine vendute sottobanco) e furono scoperti alle prove di selezione olimpica\nUSA (\"Trials\") del 1988.\nSecondo il giornalista sportivo scozzese Richard Moore del \"Guardian\", autore del libro \"The Dirtiest Race in History\", i cento metri coreani del 24 settembre 1988 furono \u00abla gara pi\u00f9 sporca di tutti i tempi\u00bb.\nBatterie.\nVenerd\u00ec 23 settembre.\nSi qualificano per il secondo turno i primi 3 classificati di ogni batteria. Vengono ripescati i 9 migliori tempi degli esclusi.\n1\u00aa Batteria.\nOre ?\n2\u00aa Batteria.\nOre ?\n3\u00aa Batteria.\nOre ?\n4\u00aa Batteria.\nOre ?\n5\u00aa Batteria.\nOre ?\n6\u00aa Batteria.\nOre ?\n7\u00aa Batteria.\nOre ?\n8\u00aa Batteria.\nOre ?\n9\u00aa Batteria.\nOre ?\n10\u00aa Batteria.\nOre ?\n11\u00aa Batteria.\nOre ?\n12\u00aa Batteria.\nOre ?\n13\u00aa Batteria.\nOre ?\nQuarti di finale.\nVenerd\u00ec 23 settembre.\nSi qualificano alle semifinali i primi 2 classificati di ogni serie. Vengono ripescati i migliori 4 tempi degli esclusi.\n1\u00b0 Quarto.\nOre ?\n2\u00b0 Quarto.\nOre ?\n3\u00b0 Quarto.\nOre ? \n4\u00b0 Quarto.\nOre ?\n5\u00b0 Quarto.\nOre ?\n6\u00b0 Quarto.\nOre ?\nSemifinali.\nSabato 24 settembre.\nAccedono alla finale le prime 4 di ciascuna semifinale. Non ci sono ripescaggi.\n1\u00aa Semifinale.\nOre ?\n2\u00aa Semifinale.\nOre ?\nGraduatoria qualificate.\n\"Legenda\":\nQ = Qualificato per la finale;\nRN = Record nazionale;\nRP = Record personale;\nNP = Non partito;\nSQ = Squalificato. \nFinale.\nSabato 24 settembre, ore ?. Stadio olimpico di Seul.\n\"Legenda\":\nRM = Record mondiale;\nEU = Record europeo."}
{"id": "1710223", "revid": "80268", "url": "https://it.wikipedia.org/wiki?curid=1710223", "title": "ESPN America", "text": "ESPN America \u00e8 stato un network sportivo in lingua inglese.\nStoria.\nLanciato nel Regno Unito nel 2002, viene chiamato \"NASN\" per trasmettere una selezione dei pi\u00f9 importanti eventi sportivi del Nord America (MLB, NHL, NFL, NCAA, CFL, e altri) in un canale televisivo che trasmette in 41 Paesi tra via cavo e satellite. Con l'acquisizione in marzo 2007 da parte dell'ESPN Inc., dal 1\u00ba febbraio 2009 \u00e8 stato denominato \"ESPN America\".\nIn Italia ESPN America \u00e8 stato lanciato l'8 aprile 2008 sul canale 213 della piattaforma Sky.\nInizialmente fu trasmessa 24 ore su 24 e in lingua originale l'intera programmazione del feed \"inglese\", nel quale non sono presenti le dirette delle principali partite del football NFL oltre alle rubriche e ai programmi di NFL Films, visto che fino al 2007 i diritti NFL \"local language\" erano un'esclusiva di Sky Sport, poi sono stati acquisiti dal 2008 dalla RAI e dal 2009 si \u00e8 aggiunta anche Dahlia TV fino al fallimento di quest'ultima nel febbraio 2011. A partire dall'11 settembre 2009, con l'accordo raggiunto con la NFL per i diritti televisivi in lingua originale fino al 2021, anche in Italia viene trasmesso il feed \"europeo\", consentendo cos\u00ec il ritorno sulla piattaforma Sky, seppur soltanto in lingua originale, delle dirette delle principali partite NFL e di tutte le rubriche dedicate dopo una sola stagione di assenza.\nSui canali Sky Sport vengono trasmessi in diretta con il commento originale e in differita con il commento in italiano molti eventi in alta definizione trasmessi da ESPN America quali il football americano e il basket NCAA.\nIn Italia, dal 12 gennaio 2010, il canale si \u00e8 spostato all'attuale posizione 214 di Sky.\nDal 1\u00ba febbraio 2012 sono iniziate le trasmissioni in HD.\nDal 31 luglio 2013 ESPN America ha annunciato la chiusura delle trasmissioni insieme ad ESPN Classic in tutta Europa ad esclusione di Regno Unito e Irlanda, i diritti sono stati venduti a Fox Sports che dal 9 agosto 2013 ha trasmesso su Sky (fino al 30 agosto 2018) e Mediaset Premium (fino al 30 Agosto 2015).\nIl palinsesto di ESPN America.\nLa programmazione di ESPN America varia da paese a paese a seconda dei diritti televisivi; trasmette la MLB, la NHL, l'NCAA American Football e Basket, l'automobilismo NASCAR e NHRA e la NFL. Quest'ultima, comprese le rubriche ad essa dedicate, non va in onda in Regno Unito, Irlanda, Norvegia, Svezia, Turchia e Finlandia.\nDal 1\u00ba marzo 2010 \u00e8 in onda SportsCenter (versione per ESPN America) il celebre notiziario sportivo di ESPN, con due edizioni, ciascuna di 30 minuti, una alle 8.00 e l'altra alle 22.30; da aprile 2012 viene trasmessa la versione americana direttamente dagli studi di Los Angeles dalla durata di 45 minuti."}
{"id": "1710224", "revid": "320578", "url": "https://it.wikipedia.org/wiki?curid=1710224", "title": "Nasn", "text": ""}
{"id": "1710227", "revid": "320578", "url": "https://it.wikipedia.org/wiki?curid=1710227", "title": "NASN", "text": ""}
{"id": "1710233", "revid": "1494169", "url": "https://it.wikipedia.org/wiki?curid=1710233", "title": "Royal Academy", "text": ""}
{"id": "1710242", "revid": "1573940", "url": "https://it.wikipedia.org/wiki?curid=1710242", "title": "Chiesa di Caterina", "text": "La chiesa di Caterina (\"Katarina kyrka\") \u00e8 tra le pi\u00f9 importanti chiese nel centro di Stoccolma.\nL'edificio fu edificato per la prima volta tra il 1656 ed il 1695 su progetto di Jean de la Vall\u00e9e e poi ricostruito due volte dopo che era stato distrutto da un incendio (l'ultima volta negli anni novanta del XX secolo)."}
{"id": "1710243", "revid": "124246341", "url": "https://it.wikipedia.org/wiki?curid=1710243", "title": "Oreo", "text": "Oreo \u00e8 il nome commerciale di un biscotto famoso a livello internazionale, prodotto e commercializzato da Mondel\u0113z International attraverso varie societ\u00e0 (In Italia da Saiwa).\nIl biscotto \u00e8 formato da due biscotti circolari a base di farina, oli vegetali, con il 4,3% di cacao, e uno strato interno di crema a gusto di vaniglia o di cioccolato. Dall'inizio della sua commercializzazione sono stati venduti oltre 490 miliardi di biscotti Oreo, che \u00e8 dunque il biscotto pi\u00f9 venduto di tutto il XX secolo.\nStoria del biscotto.\nIl biscotto Oreo fu ideato e prodotto dalla ditta Nabisco, una societ\u00e0 americana produttrice di biscotti, nel febbraio 1912 presso la ditta Chelsea a New York (successivamente diventata Chelsea Market). Fu creato principalmente per il mercato britannico, i cui biscotti erano considerati dalla Nabisco come troppo 'ordinari'. Originariamente fu prodotto con una forma di piccola montagna e disponibile in due sapori: \"lemon meringue\" e \"cream\". In America furono venduti a 30 centesimi di dollaro la libbra in lattine con un tappo di vetro, che permetteva ai clienti di vedere i biscotti all'interno.\nUn nuovo design per i biscotti fu introdotto nel 1916 e, poich\u00e9 il ripieno di crema era il pi\u00f9 amato tra i due sapori disponibili, la Nabisco decise di ridurre la produzione del biscotto alla meringa al limone durante gli anni venti. L'Oreo attuale fu sviluppato nel 1952 da William A. Turnier al fine di incidervi il logo della Nabisco.\nEsistono molte teorie riguardo all'origine del nome 'Oreo' che includono l'ipotesi dell'origine dalla parola francese 'or', oro (la confezione originaria era dorata), o dalla parola greca \"oros\", che significa montagna o collina (a causa della forma originale del biscotto) o persino dalla parola greca 'oreos', che significa 'bello'. Altre teorie indicano che la sillaba 're' della parola cream fu inserita tra le due 'o' della parola chocolate, oppure semplicemente perch\u00e9 sembrava una combinazione melodica di suoni.\nL'Oreo \u00e8 molto simile al biscotto Hydrox prodotto dalla ditta Sunshine, che fu introdotto nel 1908, lasciando il dubbio che l'Oreo sia stato ispirato dalla Sunshine. I biscotti Hydrox sono stati ritirati dal mercato nel 1999 a causa del predominio commerciale dell'Oreo. Anche una nuova versione del biscotto, chiamata Droxie, fu in seguito ritirata dal mercato.\nIl 22 agosto 2017, grazie ad un accordo tra Mondelez e Google, come precedentemente fatto con KitKat, il nome Oreo viene scelto per la versione 8.0 del sistema operativo Android, seguendo la tradizionale nomenclatura alfabetica di dolci.\nProduzione del biscotto.\nSecondo le dichiarazioni di Kim McMiller, Direttore Associato per le Relazioni con i Consumatori, viene utilizzato un processo in due fasi per produrre i biscotti Oreo. I biscotti rotondi sono cotti in un forno lungo circa 90 metri. Gli ingredienti principali comprendono: zucchero (successivamente sostituito da sciroppo di fruttosio ottenuto dal mais, ma solo negli Stati Uniti), cacao olandese e liquore di puro cioccolato acquistato da fornitori esterni, farina direttamente prodotta nei mulini della Nabisco. La maggior parte dell'attuale produzione degli Oreo \u00e8 effettuata presso la ditta Kraft/Nabisco a Richmond in Virginia; in Europa vengono prodotti in Spagna.\nVariet\u00e0.\nOltre alla tradizionale forma di wafer a due biscotti ripieni di crema, gli Oreo sono prodotti in molte differenti variet\u00e0 sin dalla loro iniziale commercializzazione, e talvolta gli ingredienti del biscotto sono la base per altri dolci derivati come alcuni tipi di cioccolato, gelato e dolci, prodotti da Mondelez o da altre aziende su licenza. Alcune tipologie di Oreo, non disponibili in tutti i paesi, sono:"}
{"id": "1710245", "revid": "1516087", "url": "https://it.wikipedia.org/wiki?curid=1710245", "title": "STIE", "text": "La STIE, acronimo di Societ\u00e0 Trazione e Imprese Elettriche, \u00e8 un'azienda di trasporti pubblici automobilistici. Fino al 1966 eserciva la tranvia Milano-Gallarate.\nLa sede legale \u00e8 a Lodi, mentre la direzione operativa si trova a San Vittore Olona. Ha depositi di automezzi a Pero, Olgiate Olona, Gallarate, Busto Arsizio, San Vittore Olona e Seregno.\nEsercita il servizio di trasporto pubblico per la regione Lombardia con delega alla citt\u00e0 metropolitana di Milano e alla provincia di Varese. Esercita anche autolinee extraurbane e turistiche e opera nel settore del noleggio di autobus.\nStoria.\nLa fondazione e l'attivit\u00e0 tranviaria.\nLa societ\u00e0 fece il suo ingresso nella gestione del trasporto pubblico nel 1912, quando inizi\u00f2 le trattative con la societ\u00e0 anonima, a capitale belga di Tranvie e Ferrovie economiche di Roma, Milano e Bologna per l'acquisizione della tranvia Milano-Gallarate. In questa iniziativa furono coinvolte diverse imprese: la \"Brisenbanke di Basilea\", la \"Societ\u00e0 Lombardia di Elettricit\u00e0\", la \"Societ\u00e8 de Tramways e Chemin de Fer Economique de Bruxelles\" e la \"Tecnomasio di Milano\". L'acquisto fu ufficializzato con la convenzione del 10 luglio 1913 approvata con regio decreto 6 novembre 1913, n. 1340.\nLa STIE rinnov\u00f2 la linea: elettrificandola a 750 volt in corrente continua, con alimentazione garantita da due sottostazioni elettriche situate a Rho e a Busto Arsizio, e sostituendo l'armamento. Fu acquistato nuovo materiale, di costruzione Breda, per le casse e gli allestimenti generali, mentre motore ed equipaggiamento elettrico furono di competenza della Tecnomasio Italiano Brown Boveri (TIBB). La sede sociale era posta a Milano, in corso Sempione, presso la rimessa milanese della tranvia.\nTra il 1931 e il 1933 la rete STIE si estese a Cassano Magnago e a Lonate Pozzolo. Fu costruito anche un raccordo che collegava la stazione STIE di Gallarate a quella delle Ferrovie dello Stato\nDopo la seconda guerra mondiale, la tranvia risent\u00ec della concorrenza della parallela linea ferroviaria e del trasporto su gomma, per cui si assistette ad un generale calo dei volumi di traffico che spinse la STIE a sopprimere i rami pi\u00f9 periferici, quali la Cassano Magnago-Lonate Pozzolo e la Legnano-Gallarate, nel 1951. Il servizio tranviario lungo i centri abitati serviti dalle tratte soppresse fu sostituito dagli autobus della STIE. Le attivit\u00e0 tranviarie terminarono definitivamente con la chiusura della Milano-Gallarate avvenuta il 18 gennaio 1966.\nL'attivit\u00e0 automobilistica.\nIl 1\u00ba gennaio 1952 la STIE inizi\u00f2 l'esercizio delle autolinee urbane di Legnano. , una parte della STIE si un\u00ec con l'ATINOM e con l'azienda di trasporti pubblici di Legnano, per dar vita alla MOVIBUS. La restante parte di azienda, rimasta a tutti gli effetti STIE, svolge i servizi urbani per le citt\u00e0 di Legnano, Busto Arsizio, Seregno, Saronno e Rho, quelli extraurbani nella provincia sud di Varese, le linee di granturismo verso le localit\u00e0 balneari della Versilia e del ponente ligure, ed infine quelli aeroportuali per i terminal 1 e 2 dell'aeroporto di Malpensa.\n. STIE era gi\u00e0 socia al 40% della Agesp Trasporti ."}
{"id": "1710249", "revid": "1543377", "url": "https://it.wikipedia.org/wiki?curid=1710249", "title": "Ampicillina", "text": "L'ampicillina \u00e8 un antibiotico del gruppo delle penicilline appartenente alla classe dei \u03b2-lattamici e il suo utilizzo risale al 1961. Fu sintetizzata per la prima volta da John Sheehan.\nFarmacodinamica.\nL'ampicillina sodica \u00e8 il sale sodico dell'acido 6-[D(-)-alfaaminofenilacetamido]-penicillanico, antibiotico appartenente al gruppo dei derivati sintetici dell'acido-6-amminopenicillanico.\nLa molecola \u00e8 stabile in soluzione acida ed \u00e8 in grado di inibire la sintesi del peptidoglicano: sostanzialmente l'ampicillina impedisce la formazione dei legami crociati tra le varie molecole di peptidoglicano (mureina), un componente fondamentale della parete cellulare batterica, e ne compromette la stabilit\u00e0, rendendo cos\u00ec i batteri suscettibili allo shock osmotico.\nSfortunatamente alcuni batteri produttori dell'enzima beta-lattamasi (penicillinasi) possono inattivare l'antibiotico rendendo cos\u00ec il trattamento inefficace.\nL'ampicillina \u00e8 attiva su germi Gram-positivi e anche un discreto numero di Gram-negativi. In particolare, tra i microrganismi Gram-positivi, risultano sensibili: \"Streptococcus viridans\", \"Streptococcus faecalis\", \"Staphylococcus aureus\" (limitatamente ai ceppi penicillino-sensibili), \"Streptococcus pneumoniae\", \"Streptococcus pyogenes\", \"Corynebacterium\" spp., Clostridium spp., \"Listeria monocytogenes\" e \"Bacillus antrhracis\". \nTra i microrganismi Gram-negativi la sensibilit\u00e0 si estende a \"Haemophilus influenzae\", \"Bordetella pertussis\", \"Proteus mirabilis\", \"Neisseria meningitidis\", \"Neisseria gonorrhoeae\", \"Eikenella corrodens\", \"Escherichia coli\", \"Salmonella\" spp., \"Shighella\" spp. e \"Brucella\" spp.\n\"Pseudomonas\", molti ceppi di \"Klebsiella\" e di \"Aerobacter\" e i batteri produttori di \u03b2-lattamasi sono invece resistenti a tale antibiotico.\nFarmacocinetica.\nL'ampicillina \u00e8 un antibiotico stabile in ambiente acido e pu\u00f2 essere somministrato sia per via orale sia per via parenterale.\nDopo somministrazione per os, l'ampicillina viene assorbita dal tratto gastrointestinale, in particolare dal duodeno e dall'ileo, anche se un assorbimento apprezzabile avviene gi\u00e0 a livello dello stomaco. La biodisponibilit\u00e0 orale si aggira tra il 30 e il 50%.\nA seguito della somministrazione intramuscolare la molecola raggiunge la concentrazione plasmatica massima (Cmax) a distanza di circa 1 ora e permane a concentrazioni attive ancora a distanza di 6 ore dalla iniezione.\nLa molecola si lega alle proteine plasmatiche nella misura del 20% circa. La distribuzione nei tessuti biologici \u00e8 ampia e le concentrazioni dell'antibiotico risultano particolarmente elevate nel tratto urinario e nelle vie biliari. La diffusione nel liquor \u00e8 scarsa nelle meningi integre ma aumenta in caso di infiammazione meningea. \nL'ampicillina viene eliminata dall'organismo umano prevalentemente grazie alle urine: nel giro di poche ore viene eliminato fra il 30% (dopo somministrazione orale) e il 75% (dopo somministrazione intramuscolare) del farmaco. Una quantit\u00e0 minore viene eliminata per via fecale. Dializza con emodialisi ma non con dialisi peritoneale.\nUsi clinici.\nIn stretta relazione con l'amoxicillina e la metampicillina, in termini di spettro d'azione e livello di efficacia, ampicillina viene utilizzata per trattare faringiti, tonsilliti, sinusiti, bronchiti, infezioni da \"Haemophilus\" e polmoniti. \u00c8 comunemente impiegata anche per il trattamento di infezioni del tratto urinario, otorinolaringoiatriche, e gastroenteriti da salmonella. Il farmaco pu\u00f2 essere utilizzato come trattamento alternativo in caso di febbre tifoide causata da ceppi sensibili di \"Salmonella typhi\": in questo tipo di infezione i farmaci di scelta sono normalmente le cefalosporine di terza generazione (ad esempio ceftriaxone, cefotaxime) oppure i fluorchinoloni (ad esempio ciprofloxacina e ofloxacina).\nTra le indicazioni troviamo anche diverse altre infezioni quali otiti medie acute, endocarditi, gonorrea, infezioni chirurgiche, infezioni delle vie biliari (in particolare le colecisti e le angiocoliti), nonch\u00e9 le sepsi da germi sensibili.\nEffetti collaterali e indesiderati.\nCome per l'amoxicillina e diversi altri antibiotici i principali effetti collaterali sono rappresentati da fenomeni di ipersensibilit\u00e0. In corso di trattamento possono infatti verificarsi eruzioni cutanee quali eritema multiforme o esantema maculo-papulare, prurito, reazioni orticariodi. In casi eccezionali possono verificarsi reazioni di tipo anafilattico anche molto gravi (ad esempio shock anafilattico). Tale evenienza \u00e8 pi\u00f9 frequente a seguito di somministrazione parenterale.\nIn alcuni soggetti possono manifestarsi disturbi a carico dell'apparato gastrointestinale, in particolare glossite e/o stomatite, nausea, vomito e diarrea o di tipo neurologico, cefalea e vertigini e instabilit\u00e0 posturale. Questi disturbi ricorrono con maggiore frequenza a seguito di somministrazione orale.\nIn via eccezionale, in alcuni pazienti, \u00e8 stato registrato un aumento delle transaminasi, in particolare ALT e AST, mentre in altri si pu\u00f2 manifestare un'espressione particolare di ipersensibilit\u00e0 che comporta la comparsa di anemia, trombocitopenia, porpora, eosinofilia, leucopenia, agranulocitosi e anemia emolitica. Questi ultimi disturbi appaiono in genere reversibili con la sospensione del trattamento.\nControindicazioni.\n\u00c8 controindicata in caso di ipersensibilit\u00e0 nota verso il principio attivo oppure a uno qualsiasi degli eccipienti della formulazione farmaceutica. Controindicata anche in caso di ipersensibilit\u00e0 verso altre sostanze strettamente correlate dal punto di vista chimico, e in particolar modo verso le penicilline e le cefalosporine.\nL'ampicillina non deve essere somministrata in caso di infezioni sostenute da microrganismi produttori di beta-lattamasi, in quanto inefficace.\nIn presenza di concomitanti infezioni virali (ad esempio mononucleosi, infezione da citomegalovirus e altre), forme leucemiche o sarcomi, la somministrazione di ampicillina determina un aumentato rischio di eruzioni cutanee generalizzate.\nGravidanza e allattamento.\nL'ampicillina pu\u00f2 essere utilizzata nelle donne in stato di gravidanza solo in caso di effettiva necessit\u00e0 e sotto il diretto controllo del medico.\nLa Food and Drug Administration ha inserito l'ampicillina in classe B per l'uso in gravidanza. In questa classe sono inseriti i farmaci i cui studi sugli animali non hanno mostrato un rischio per il feto e per i quali non esistono studi controllati sull'uomo, oppure i farmaci i cui studi sugli animali hanno mostrato un effetto dannoso che non \u00e8 stato confermato con studi controllati in donne nel I trimestre (e non c'\u00e8 evidenza di danno nelle fasi avanzate della gravidanza).\nL'ampicillina, come anche altri antibiotici della stessa classe, \u00e8 escreta nel latte materno. L'uso dell'antibiotico da parte della madre pu\u00f2 causare una sensibilizzazione del lattante. \u00c8 quindi necessario decidere se interrompere l'allattamento o il trattamento tenendo in considerazione l'importanza del farmaco per la madre.\nAltri utilizzi.\nL'ampicillina, cos\u00ec come altri antibiotici non \u03b2-lattamici quali la tetraciclina, \u00e8 utilizzato nei laboratori di biologia molecolare per alcuni test di screening quali l'\"inattivazione per inserzione\" (che comprende la \"selezione per colore\") e la \"replica plating\"."}
{"id": "1710250", "revid": "1573940", "url": "https://it.wikipedia.org/wiki?curid=1710250", "title": "Chiesa di Sofia", "text": "La chiesa di Sofia (\"Sofia kyrka\" dal nome di Sofia di Nassau 1836-1913, regina di Svezia tra il 1872-1907) \u00e8 tra le principali chiese di Stoccolma (Svezia).\nProgettata in occasione di un concorso pubblico nel 1899, fu consacrata nel 1906."}
{"id": "1710251", "revid": "1543377", "url": "https://it.wikipedia.org/wiki?curid=1710251", "title": "Cheratocono", "text": "Il cheratocono (dal greco \"keratos\"=\"cornea\" e \"konos\"=\"cono\" e spesso abbreviato in ambito medico come KC) \u00e8 una malattia degenerativa della cornea che porta ad una progressiva deformazione della cornea stessa. Pu\u00f2 colpire uno o, nella maggior parte dei casi, entrambi gli occhi. L'incidenza \u00e8 mediamente di circa 1 persona su 2000. Si ipotizza che sia causata da fattori genetici, ambientali o disfunzioni ormonali.\nCaratteristiche.\nA causa di un'anormalit\u00e0 strutturale delle fibre di collagene che compongono lo stroma corneale, la cornea stessa si deforma progressivamente, assottigliandosi ed allungandosi verso l'esterno (una distrofia corneale detta ectasia) per via della sua ridotta robustezza sotto pressione intraoculare. Si verifica quindi una curvatura corneale irregolare con perdita di sfericit\u00e0 che presenta il tipico apice di forma conica.\nNei casi pi\u00f9 gravi la cornea pu\u00f2 mostrare inoltre alcune opacit\u00e0, dovute da un'alterata disposizione delle proteine corneali, che causano delle micro-cicatrici che distorcono le immagini e - in taluni casi - riducono il passaggio della luce, dando un fastidioso senso di abbagliamento.\nEziologia.\nSembra sia in relazione a disfunzioni delle ghiandole endocrine (ipofisi, tiroide). Pu\u00f2 esistere anche una predisposizione ereditaria. Comunemente al momento dell'esordio non \u00e8 in relazione ad altre patologie sistemiche eventualmente presenti, sebbene secondo il Clek Study (\"Collaborative Longitudinal Evaluation of Keratoconus\"), \u00e8 presente un'atopia nel 53% dei casi. Pu\u00f2 essere associata alla amaurosi congenita di Leber (30% dei casi in pazienti con pi\u00f9 di 15 anni).\nEsordio e decorso.\nLa malattia insorge di solito durante la pubert\u00e0 o l'adolescenza (sono anche descritti rarissimi casi congeniti) e progredisce fino ai 30-40 anni per poi arrestarsi spontaneamente. Il decorso \u00e8 totalmente soggettivo e imprevedibile. Se diagnosticato in tempo, il cheratocono, pur non essendo ad oggi disponibili cure definitive, assicura un'ottima prognosi grazie alle moderne tecniche di chirurgia conservativa. Nel 25% dei casi porta al trapianto di cornea.\nSintomi.\nLa curvatura irregolare creatasi modifica il potere refrattivo della cornea, producendo distorsioni delle immagini e una visione confusa sia da vicino che da lontano. Si registrano infatti miopia associata ad astigmatismo irregolare congiuntamente ad aberrazioni di alto ordine, tipicamente la \"coma\" (ovvero striscia luminosa a forma di cometa) e l'aberrazione sferica. Il paziente lamenta pertanto una diminuzione del visus e della qualit\u00e0 visiva in generale, soprattutto da lontano ed in condizioni di scarsa luminosit\u00e0 ambientale. Col progredire della malattia la qualit\u00e0 della visione continua a peggiorare irreversibilmente, con aloni e sbavature intorno alle sorgenti luminose. In caso di marcata evoluzione, l'occhio, se visto di profilo, mostra una sporgenza conica caratteristica della superficie corneale.\nPossono inoltre verificarsi affaticamento della vista, dolore e/o bruciore oculare, diplopia, fotofobia, lacrimazione alterata, cefalea e senso di abbagliamento persistente dovuto alle eventuali cicatrici corneali.\nCheratocono acuto.\nTalvolta pu\u00f2 verificarsi la rottura improvvisa della membrana di Descemet, con imbibizione dello stroma da parte dell'umor acqueo (idrope corneale) e conseguente edema. Durante questa fase il paziente riporta un brusco calo del visus spesso accompagnato da dolore. La situazione pu\u00f2 risolversi spontaneamente nel giro di poche settimane, altrimenti bisogna fare ricorso all'intervento di diatermia corneale.\nDiagnosi.\nIl primo sospetto di cheratocono \u00e8 solitamente quello di una miopia associata ad un astigmatismo progressivo o irregolare. Le tecniche diagnostiche si avvalgono di:\nClassificazione.\nSolitamente la progressione della malattia viene suddivisa in stadi, determinati in base al quadro clinico e ai dati ottenuti dagli esami strumentali\nIl cheratocono \u00e8 classificato come malattia rara e quindi \u00e8 esentabile dal ticket sanitario per prestazioni mediche ed esami.\nIncidenza.\nIl cheratocono colpisce circa una persona su 2000. Generalmente \u00e8 binoculare (96% dei casi)[1] anche se inizialmente la malattia pu\u00f2 colpire un solo occhio, che, nelle fasi avanzate, risulter\u00e0 il pi\u00f9 grave dal punto di vista clinico. Ha una lieve predominanza nel sesso maschile (63,4%), secondo uno studio francese dell'Associazione specialisti lenti a contatto.\nTerapia.\nAd oggi non esistono cure farmacologiche per il cheratocono e l'unica terapia \u00e8 la correzione ottica o la chirurgia.\nNelle forme lievi si utilizzano occhiali convenzionali o lenti a contatto rigide o gas-permeabili per correggere il difetto visivo, ma nei casi pi\u00f9 gravi tale correzione pu\u00f2 essere insufficiente.\nAnelli intrastromali.\nUn trattamento chirurgico relativamente recente \u00e8 rappresentato dagli inserti intracorneali (ICRS). La tecnica, che migliora sensibilmente l'acuit\u00e0 visiva dei pazienti, consiste nell'impianto di microscopici inserti in materiale sintetico trasparente all'interno dello stroma nelle zone periferiche della cornea. Tali inserti, di forma circolare, provocano una parziale regolarizzazione della sfericit\u00e0 corneale.\nM.A.R.K..\nUn'ulteriore opzione \u00e8 la Mini Cheratotomia Radiale Asimmetrica (M.A.R.K.), tecnica chirurgica incisionale che provoca una cicatrizzazione controllata della cornea, la quale cambia forma e spessore secondo il bisogno dell'occhio affetto da cheratocono.. Questa tecnica pu\u00f2 essere combinata con il cross-linking al fine di rinforzare ulteriormente la cornea\nIl \"cross-linking\" corneale.\nLa tecnica, inventata in Germania nel 1997 presso l'universit\u00e0 di Dresda ma diffusa solo dagli anni duemila, consiste nell'instillare delle gocce di vitamina B2 (riboflavina) sulla cornea dopo rimozione dell'epitelio (fase di imbibizione) ed esporre successivamente la cornea stessa a una luce ultravioletta (fase di irradiazione). I raggi UV-A stimolano l'ossidazione della riboflavina comportando un rafforzamento dei legami nel collagene corneale con un conseguente irrigidimento dello stroma. Gli studi clinici hanno dimostrato che nella maggior parte dei casi si riesce a bloccare l'evoluzione della malattia e, in molti di essi, si verifica una riduzione della curvatura della cornea (2 diottrie in media). Successivamente sono state introdotte alcune innovazioni quali l'utilizzo di soluzioni a base di riboflavina ed enhancers in grado di penetrare nello strato stromale della cornea attraverso l'epitelio superficiale, rendendo non necessaria la sua rimozione preventiva (tecnica denominata epi-on).La metodica, seguendo il protocollo tedesco, presenta una percentuale molto ridotta di complicazioni (micro-opacit\u00e0 corneali nel 5-7% dei casi).\nNel 2005 il Policlinico di Siena ha iniziato in Italia un'investigazione sugli effetti che tale tecnica ha sul collagene corneale. Per compiere questa ricerca si \u00e8 utilizzato uno strumento noto come microscopio confocale.\nAlcuni oculisti italiani hanno cominciato ad apportare delle modifiche a tale protocollo; l'efficacia di queste modifiche \u00e8 stata oggetto di discussione nel corso del congresso tenutosi a Dresda nel dicembre 2008, in occasione del decennale dell'applicazione del cross-linking. L'utilizzo di colliri diversi dall'originale e l'impiego di macchinari diversi da quello ideato a Dresda potrebbe comportare una minore efficacia del trattamento stesso. Alcune innovazioni proposte pi\u00f9 recentemente sono risultate pi\u00f9 promettenti, sulla base delle sperimentazioni effettuate; i dati pubblicati negli studi pi\u00f9 recenti (protocollo Megaride) confermano una elevata efficacia e sicurezza del trattamento, effettuato senza necessit\u00e0 di disepitelizzare la cornea, utilizzando una soluzione a base di riboflavina e vitamina E-TPGS e parametri di irradiazione a bassa intensit\u00e0 personalizzati (customizzazione).\nDal 1\u00ba gennaio 2007, il trattamento di cross linking \u00e8 stato riconosciuto a livello sia nazionale che sovranazionale (Unione europea) come terapia ufficiale. Nel corso del 2007, grazie agli eccezionali risultati riconosciuti internazionalmente, si sono moltiplicati sul territorio italiano i centri che praticano il cross-linking. Tuttavia non dappertutto viene effettuato in regime di completa gratuit\u00e0, ma solo in alcune regioni dove viene rimborsato dal Servizio Sanitario Regionale. In Toscana il costo del trattamento \u00e8 interamente sostenuto dal Sistema Sanitario Regionale (si paga solo il ticket). Nel Lazio il trattamento viene eseguito a totale carico del Servizio Sanitario Nazionale presso l'Ospedale oftalmico regionale di Roma; in Campania all'Ospedale Monaldi e presso l'Azienda Ospedaliera Universitaria di Salerno. In Lombardia \u00e8 rimborsato dal Servizio Sanitario Regionale solo in casi di rapida progressione che rispondono a specifici criteri. \u00c8 da tenere tuttavia presente che, per poter effettuare tale tecnica, ci sono dei limiti (ad esempio limiti morfologico-strutturali): il cheratocono non deve essere troppo evoluto, non devono essere presenti opacit\u00e0 significative della cornea nell'area centrale e lo spessore della cornea deve essere sufficiente).\nIl cross-linking corneale pu\u00f2, in alcuni casi, essere combinato con altre procedure di chirurgia conservativa del cheratocono. Il Medico Oculista individua quale paziente \u00e8 idoneo all'intervento e consiglia la metodica pi\u00f9 opportuna; prima del trattamento esegue un completo esame del bulbo oculare oltre agli approfondimenti diagnostici specifici per il cheratocono, quali la topografia corneale e la misura degli spessori (pachimetria). Come ogni altro intervento, anche il cross-linking non \u00e8 scevro da possibili complicanze (es. \"haze\" corneale), la cui incidenza \u00e8 maggiore nelle forme pi\u00f9 avanzate della patologia ed impiegando tecniche pi\u00f9 invasive (epi-off, elevate potenze di irradiazione).\nCheratoplastica.\nLe forme pi\u00f9 gravi tuttavia, che conducono a uno sfiancamento e assottigliamento eccessivo della cornea (come il cheratoglobo o la degenerazione marginale pellucida) con rischio di perforazione spontanea, necessitano invece di un intervento chirurgico radicale come il trapianto di cornea. Il tessuto corneale malato viene sostituito con tessuto sano proveniente da donatore.\nCheratoplastica lamellare.\nIntrodotta a partire dal 1998 e denominata DALK (Deep Anterior Lamellar Keratoplasty), consente di sostituire non l'intera cornea, ma solo gli strati pi\u00f9 esterni, ovvero quelli affetti dalla malattia, lasciando intatto l'endotelio e la membrana di Descemet. Il vantaggio principale rispetto alla cheratoplastica tradizionale \u00e8 il minor rischio di rigetto, unito a tempi di recupero pi\u00f9 brevi."}
{"id": "1710252", "revid": "416181", "url": "https://it.wikipedia.org/wiki?curid=1710252", "title": "Katarina kyrka", "text": ""}
{"id": "1710254", "revid": "1602064", "url": "https://it.wikipedia.org/wiki?curid=1710254", "title": "Richtersveld", "text": "Richtersveld si trova nella provincia sudafricana del Capo Settentrionale, un territorio desertico caratterizzato da aspre gole ed alte montagne. \u00c8 costituito da numerosi ecosistemi, dalle pianure sabbiose alle montagne rocciose di origine vulcanica, fino al lussureggiante fiume Orange che costeggia la Namibia.\nSituata nella regione meridionale di Namaqualand, quest'area arida rappresenta un territorio in cui l'acqua \u00e8 veramente rara, e solo le forme di vita pi\u00f9 resistenti riescono a sopravvivere.\n\u00c8 uno dei luoghi pi\u00f9 frequentati dai turisti che visitano questo angolo di mondo, e il paesaggio viene a volte descritto come \"marziano\". Nonostante ad una prima occhiata appaia sterile e desolato, una migliore analisi evidenzia la ricca biodiversit\u00e0 dell'area.\nLe temperature raggiungono estremi di oltre 50\u00a0\u00b0C in estate, mentre la pioggia \u00e8 molto, molto rara.\nLa parte settentrionale dell'area venne proclamata Parco nazionale Richtersveld nel 1991, dopo 18 anni di negoziazione con la locale popolazione Nama che continua a vivere all'interno del parco. Copre un'area di 1.624,45 chilometri quadri.\nNel giugno 2007 il \"Paesaggio culturale e botanico di Richtersveld\", subito a sud del parco nazionale, venne dichiarata patrimonio dell'umanit\u00e0 dell'UNESCO. A differenza del parco nazionale, il Richtersveld Community Conservancy che forma il nucleo del patrimonio, non \u00e8 soggetto all'estrazione di diamanti.\nClima.\nIl clima \u00e8 molto duro con temperature che raggiungono i 53\u00a0\u00b0C durante l'estate. Le notti sono fredde e provocano un'intensa rugiada. Questo clima ha favorito la creazione di un ecosistema unico.\n\"Malmokkies\".\nCon questa scarsezza d'acqua la vita di Richtersveld dipende dall'umidit\u00e0 dalla nebbia mattutina. Gli abitanti locali la chiamano 'Ihuries' o 'Malmokkies', e rende possibile la sopravvivenza di piccoli rettili, uccelli e mammiferi.\nFauna.\nIl parco ospita diverse specie di mammiferi tra cui il rhebok (\"Pelea capreolus\"), la silvicapra (\"Sylvicapra grimmia\"), il raficero campestre (\"Raphicerus campestris\"), il saltarupi (\"Oreotragus oreotragus\"), la zebra di montagna del Capo (\"Equus zebra\"), il babbuino nero (\"Papio ursinus\"), il cercopiteco verde (\"Chlorocebus pygerythrus\"), il caracal (\"Caracal caracal\") e qualche raro esemplare di leopardo (\"Panthera pardus\").\nMolto ricca anche l'avifauna.\nFlora.\nIl parco ospita 650 specie vegetali, ed ha la pi\u00f9 ricca collezione mondiale di piante succulente che formano un ecosistema unico come quello del Karoo.\nIl parco ospita numerose piante alquanto strane, molte delle quali non si trovano in nessun'altra zona del mondo. Prima fra tutte la \"Halfmensboom\" (\"Pachypodium namaquanum\"). Tradotto letteralmente significa \"pianta mezzo-uomo\" e prende questo nome a causa della forma antropomorfa. La parte superiore \u00e8 composta da un gruppo di foglie spesse ed arricciate, che possono far pensare ad una testa umana.\nQueste piante sono adorate dagli indigeni Nama che le ritengono personificazioni degli antenati, mezzi uomini e mezze piante.\nIn questa zona si trovano anche numerose specie di \"Aloe\".\nPopolazioni.\nLa zona \u00e8 abitata dai Nama e da altre popolazioni. La comunit\u00e0 locale, che possiede l'intera area, gestisce il parco nazionale in collaborazione con il South African National Parks, ed \u00e8 responsabile per la conservazione del patrimonio dell'umanit\u00e0. La zona \u00e8 usata da mandriani nomadi per tradizione che proseguono nel loro stile di vita. \u00c8 l'ultimo posto in cui sopravvive la cultura KhoiKhoi (di cui i Nama sono il solo clan sopravvissuto), che una volta occupava l'intero sud-ovest africano."}
{"id": "1710255", "revid": "135224", "url": "https://it.wikipedia.org/wiki?curid=1710255", "title": "Catarifrangenti", "text": ""}
{"id": "1710257", "revid": "106807311", "url": "https://it.wikipedia.org/wiki?curid=1710257", "title": "Liam Tancock", "text": "Ha pi\u00f9 volte stabilito il record del mondo nei 50 dorso:la prima il 2 aprile 2008, durante i Trials britannici di qualificazione olimpica, con il tempo di 24.47 e, due volte, durante i Campionati del mondo di Roma 2009 prima in semifinale con 24\"08 e poi in finale limando il tempo di ulteriori quattro centesimi vincendo la medaglia d'oro"}
{"id": "1710258", "revid": "339392", "url": "https://it.wikipedia.org/wiki?curid=1710258", "title": "Filia Ul Copt", "text": ""}
{"id": "1710260", "revid": "135224", "url": "https://it.wikipedia.org/wiki?curid=1710260", "title": "Arredamento urbano", "text": ""}
{"id": "1710263", "revid": "120528", "url": "https://it.wikipedia.org/wiki?curid=1710263", "title": "C. M. Kornbluth", "text": ""}
{"id": "1710266", "revid": "15346592", "url": "https://it.wikipedia.org/wiki?curid=1710266", "title": "Tip tap", "text": ""}
{"id": "1710267", "revid": "2091899", "url": "https://it.wikipedia.org/wiki?curid=1710267", "title": "Hnefatafl", "text": "Il Hnefatafl (\"Tavola del Re\" in norreno) \u00e8 un gioco da tavolo molto antico, originario dell'Europa del nord: \u00e8 simile agli scacchi e si \u00e8 diffuso in tutte le zone del Nord Europa toccate dai vichinghi.\n\u00c8 giocato almeno a partire dal 400, molto prima, quindi, dall'arrivo degli scacchi in Europa, che risale al XII secolo. Come negli scacchi si fronteggiano i pezzi bianchi e i pezzi neri. I bianchi sono muniti di un re mentre i neri non lo hanno. Lo scopo \u00e8 per i bianchi quello di far fuggire il proprio re facendolo arrivare ad un angolo (\"rifugio\") della scacchiera, mentre per i neri di catturare il re nemico.\nOltre al re gli altri pezzi sono tutti l'equivalente della torre negli scacchi. Tutti i pezzi si possono muovere di quante caselle vogliono fino ad incontrare un ostacolo ed \u00e8 vietato muoversi diagonalmente.\nPer quanto riguarda le posizioni il re occupa la casella centrale \"il castello\" ed \u00e8 circondato dai suoi pedoni, invece i neri sono posizionati ai bordi della scacchiera. Per \"mangiare\" un pedone bisogna chiuderlo tra due pezzi (Pb-&gt;Pn&lt;-Pb) (c.d. \"cattura per consegna\") mentre il re va chiuso tra quattro pezzi.\nIl nero muove sempre per primo.\nNefatavl.\nCon questa grafia viene di solito indicata una particolare versione del gioco, basata sulle regole raccolte da Linneo nel 1732. Le principali differenze riguardano l'inversione dei colori (bianco per gli attaccanti, nero per i difensori) e la cattura del re:\nTutti i pezzi (re compreso) muovono come la torre degli scacchi, ovvero si possono spostare di un qualunque numero di caselle in orizzontale o verticale, purch\u00e9 non scavalchino altri pezzi (propri o avversari).\nTuttavia cinque caselle sono particolari: si tratta dei 4 angoli (santuari) e della casella centrale (castello), dove solo il re pu\u00f2 muovere. La casella centrale, se libera, pu\u00f2 essere attraversata da un pezzo minore, ma non occupata.\nUn pezzo minore (ovvero tutti tranne il re) pu\u00f2 essere mangiato \"per consegna\", ovvero chiudendolo a sandwich tra due propri\npezzi, oppure fra un proprio pezzo ed una casella proibita (centrale o d'angolo) vuota.\nIl bianco vince catturando il re. Quando il re si trova nel castello (la casella centrale), pu\u00f2 essere catturato ponendogli quattro pezzi intorno. Quando il re si trova in una casella adiacente al castello (le \u201cporte del castello\u201d), per catturarlo, occorre circondarlo da tre lati (ovviamente lasciando libero il castello). Altrove il re \u00e8 catturabile come ogni altro pezzo.\nIl nero vince portando il re in un santuario.\nSe un giocatore \u00e8 impossibilitato a muovere, ha perso la partita."}
