{"id": "1638439", "revid": "287204", "url": "https://it.wikipedia.org/wiki?curid=1638439", "title": "Taciba", "text": "Taciba \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638441", "revid": "287204", "url": "https://it.wikipedia.org/wiki?curid=1638441", "title": "Tarabai", "text": "Tarabai \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638442", "revid": "287204", "url": "https://it.wikipedia.org/wiki?curid=1638442", "title": "Teodoro Sampaio (San Paolo)", "text": "Teodoro Sampaio \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638444", "revid": "287204", "url": "https://it.wikipedia.org/wiki?curid=1638444", "title": "Presidente Venceslau", "text": "Presidente Venceslau \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima.\nPrende il suo nome in omaggio a Venceslau Br\u00e1s, presidente del Brasile (1914\u20131918)."}
{"id": "1638455", "revid": "123102980", "url": "https://it.wikipedia.org/wiki?curid=1638455", "title": "Marca (quotidiano)", "text": "Marca \u00e8 il quotidiano d'informazione sportiva con maggior tiratura in Spagna. Si occupa principalmente di calcio ma copre tutta l'attualit\u00e0 sportiva. Con 2.805.000 lettori al giorno in Spagna \u00e8 il quotidiano pi\u00f9 letto nel paese.\nOgni anno conferisce il trofeo Pichichi al capocannoniere della liga spagnola, e il trofeo Zamora al portiere meno battuto.\nOltre l'edizione nazionale, offre 11 edizioni regionali e tre edizioni provinciali.\nAltri media.\nIl sito web del quotidiano fu creato nel 1995 ed \u00e8 il sito di sport pi\u00f9 visitato di Spagna. Dal 2007 include quotidianamente nella sua pagina web \"Los Marcatoons\", caricature dei personaggi sportivi pi\u00f9 conosciuti in Spagna.\n\"Radio Marca\", inaugurata nel 2001, \u00e8 la prima radio tematica nazionale che offre informazioni sportive 24 ore al giorno.\nMARCA TV \u00e8 stato un canale televisivo sportivo spagnolo chiuso il 31 luglio 2013."}
{"id": "1638459", "revid": "1149807", "url": "https://it.wikipedia.org/wiki?curid=1638459", "title": "Boogiepop Phantom", "text": " \u00e8 un anime televisivo in dodici episodi, prodotto nel 2000 da Madhouse, e basato su una serie di light novel scritta da K\u014dhei Kadono, con i disegni di K\u014dji Ogata. La serie animata fu diretta da Takashi Watanabe, con la collaborazione di Sadayuki Murai, il character design di Shigeyuki Suga e la musica diretta da Yota Tsuruoka. La serie \u00e8 stata distribuita anche in Italia dalla Dynit.\nTrama.\nLa storia percorre le vicissitudini di una piccola citt\u00e0, dove molti ragazzi di una scuola scompaiono uno ad uno e la leggenda metropolitana della comparsa di un dio della morte che rapisce prende luogo. In realt\u00e0 molti di quei ragazzi sono stati trattati da una sorta di virus diversi anni prima, grazie anche all'aiuto di uno dei personaggi presente nel romanzo e nell'anime solo nei ricordi. Diventando adolescenti acquisiscono dei poteri che non sanno controllare anche se animati da buone intenzioni. Boogiepop appare per far in modo che non nuocciano agli altri, mentre un nemico si aggira e diventa sempre pi\u00f9 potente grazie a questa energia che i ragazzi sprigionano. Viene chiamato Phantom (fantasma) in quanto il personaggio si \u00e8 come sdoppiato a causa della stessa energia che ha creato i vari poteri, ma la sua esistenza avr\u00e0 una fine. Oltre al protagonista vi sono altri personaggi che cercano di chiarire i vari misteri della serie.\nDoppiaggio.\nL'edizione italiana a cura della Dynamic Italia \u00e8 stata doppiata presso lo studio SEFIT-CDC sotto la direzione di Cristina Boraschi e con i dialoghi italiani di Gianluca Aicardi.\nAccoglienza.\n\"Boogiepop Phantom\" ha avuto un grande successo per via dei tanti personaggi, ciascuno con un suo punto di vista, sfaccettatura di una trama multilineare. Christopher Macdonald, su Anime News Network ha lodato Sadayuki Murai per il suo talento di scrittore, e per la sua ricerca atta a fornire una degna conclusione alla storia.\nLa serie al contempo ha ricevuto critiche per la sua complessit\u00e0, rivelandosi ostica e di non immediata comprensione, tanto che senza il necessario approfondimento l'anime suscita pi\u00f9 dubbi che risposte."}
{"id": "1638463", "revid": "1505830", "url": "https://it.wikipedia.org/wiki?curid=1638463", "title": "Ratan Tata", "text": "Biografia.\nNipote di Jamshedji Tata, fondatore del gruppo nonch\u00e9 discendente di una famiglia di antica origine parsi, \u00e8 cresciuto con i nonni a Mumbai dopo il divorzio dei genitori, avvenuto quando aveva sette anni. Dopo gli studi superiori compiuti in India, si \u00e8 laureato alla Cornell University di Ithaca, negli USA.\nNel dicembre del 1962 \u00e8 entrato in azienda, con un ruolo dirigenziale presso le acciaierie del gruppo a Jamshedpur. Successivamente ha ricoperto diversi incarichi in altre societ\u00e0 di Tata Group, come la Nelco e la Empress Mills. Nel 1981 \u00e8 diventato presidente di Tata Industries e nel 1991 di tutta la holding. Nel 2012 ha lasciato la presidenza per poi esserlo di nuovo, ad interim, da ottobre 2016 a febbraio 2017. \nVita privata.\nNel 2011, Ratan Tata ha dichiarato: \"Mi sono avvicinato al matrimonio quattro volte e ogni volta mi sono tirato indietro per paura o per un motivo o per l'altro\". Non si \u00e8 mai sposato. "}
{"id": "1638464", "revid": "554814", "url": "https://it.wikipedia.org/wiki?curid=1638464", "title": "Presidente Prudente", "text": "Presidente Prudente \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima.\nToponimo.\nIl nome della citt\u00e0 \u00e8 un omaggio a Prudente de Morais, presidente del Brasile dal 15 novembre 1894 al 15 novembre 1898."}
{"id": "1638470", "revid": "287204", "url": "https://it.wikipedia.org/wiki?curid=1638470", "title": "Presidente Epit\u00e1cio", "text": "Presidente Epit\u00e1cio \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638471", "revid": "819238", "url": "https://it.wikipedia.org/wiki?curid=1638471", "title": "Automotrice FS ALe 582", "text": "Lautomotrice Ale 582 \u00e8 un'automotrice elettrica italiana atta al servizio viaggiatori pendolari o su medie distanze, a corrente continua a 3000 volt, ad azionamento elettronico.\nStoria.\nIl progetto \"ALe 582-Le 763-Le 884-Le 562\" venne sviluppato alla met\u00e0 degli anni ottanta allo scopo di sostituire i rotabili obsoleti usati per il traffico pendolare e a media distanza, prevalentemente sulle linee secondarie della Sicilia e dell'Italia meridionale.\nConcettualmente \u00e8 un'evoluzione del precedente progetto dell'Elettromotrice ALe 724; l'ambiente viaggiatori \u00e8 concepito in funzione di un maggior comfort, mentre le prestazioni sono del tutto simili. \u00c8 accoppiabile alla progenitrice mediante comando multiplo.\nLa commessa del primo lotto \u00e8 stata fatta a met\u00e0 del 1984 e le consegne sono iniziate nel 1987. Sei elettromotrici furono acquistate anche dalle Ferrovie Nord Milano, che le ricevettero in consegna nel 1993, classificandole come EA 750-19 \u00f7 24.\nLe commesse per la costruzione vennero affidate per quanto riguarda la parte meccanica e le casse alla Breda Costruzioni Ferroviarie di Pistoia, alle Officine Fiore di Caserta, alle Officine Meccaniche della Stanga e per la parte elettrica alla Ercole Marelli, all'Ansaldo Trasporti, alla Metalmeccanica Lucana.\nLa livrea adottata in origine per le unit\u00e0 FS fu quella dei treni e rotabili MDVE per medie distanze, in Grigio con bande laterali Arancione e Rosso. A partire dagli anni duemila, con la nascita di Trenitalia, le stesse vennero ripellicolate in livrea XMPR unificata.\nI convogli di solito sono composti con una motrice ALe.582, una o due carrozze rimorchiate intermedie Le 763 e Le 884 e una carrozza rimorchiata semipilota Le 562, oppure con una motrice e una rimorchiata semipilota; il sistema di trazione \u00e8 \"full chopper\" strettamente simile a quello utilizzato per l'ETR 450.\nNel 2014, nell'ambito del progetto \"Interreg\" fra Italia e Svizzera, 6 ALe.582 confluite accanto ad altre unit\u00e0 della serie a partire dal 2009 nel parco sociale Trenord sono state messe in servizio sulla linea della Valtellina in livrea dedicata, richiamando il nome di 6 passi alpini (Stelvio, Gavia, Forcola, Maloja, Spluga, Mortirolo), completamente revisionate sia internamente che esteriormente; tuttavia, dopo rilevati problemi nell'affidabilit\u00e0, nel dicembre 2017 la stessa societ\u00e0 ha poi ritirato dal servizio alcune composizioni del gruppo ALe.582.\nLe elettromotrici ALe.582 di Trenitalia hanno terminato formalmente la loro vita operativa nel giugno del 2019, quando le ultime composizioni circolanti in Emilia Romagna sono state accantonate. Le ALe.582 di Trenord sono a tutt'oggi ancora in servizio.\nCaratteristiche.\nUna delle modifiche pi\u00f9 appariscenti rispetto alle ALe.724 \u00e8 la parte frontale che \u00e8 realizzata secondo le nuove specifiche di sicurezza e in poliestere rinforzato con fibra di vetro di facile montaggio e ridotta manutenzione. Gli interni prevedono due ambienti separati, di 1\u00aa classe con tre file di posti a sedere ben confortevoli e modulo pi\u00f9 ampio, e di 2\u00aa classe a quattro file di posti per le elettromotrici, che sono prive di ritirata situata invece sulle rimorchiate, di sola 2\u00aa classe.\nI carrelli sono di progettazione Fiat Ferroviaria con sospensione secondaria di tipo pneumatico.\nLa parte elettrica, molto simile a quella degli elettrotreni ETR 450, prevede due motori per ogni carrello, sospesi elasticamente per il naso da un lato e poggianti sull'altro su un asse cavo concentrico all'asse ruota corrispondente; il motore trasmette il moto a quest'ultimo mediante accoppiamento ad ingranaggi, con rapporto di trasmissione 30/75; a sua volta l'asse cavo trasmette il moto all'asse ruota mediante interposizione di blocchi di gomma. I motori sono collegati permanentemente in serie a due a due. Le combinazioni possibili sono quindi due: quattro motori in serie per l'avviamento e la marcia a bassa velocit\u00e0 o due rami in parallelo di due motori ciascuno per la marcia veloce. Il controllo di potenza dei motori \u00e8 realizzato interamente per via elettronica mediante Chopper controllati da modulatori a frequenza fissa. In caso di guasto di un modulatore \u00e8 possibile proseguire la marcia con l'esclusione dello stesso. La presa di corrente dalla linea aerea avviene mediante due pantografi sul tetto del tipo unificato 52 FS. Le apparecchiature sono poste in una cabina ad Alta tensione posta dietro la cabina di guida anteriore.\nLa frenatura \u00e8 di tipo elettrico combinato. L'azione \u00e8 automatica: alle velocit\u00e0 elevate interviene la frenatura elettrica dissipativa o a recupero, mentre a velocit\u00e0 bassa si aggiunge quella pneumatica con ceppi sulle ruote delle elettromotrici e a disco sulle rimorchiate."}
{"id": "1638477", "revid": "858648", "url": "https://it.wikipedia.org/wiki?curid=1638477", "title": "Antonio Michele Trizza", "text": "Esponente di Alleanza Nazionale e successivamente di Futuro e Libert\u00e0 per l'Italia.\nHa ricoperto la carica di sindaco del comune di San Vito dei Normanni per tre mandati (1993-1997; 1997-2001; 2005-2010) ed \u00e8 stato parlamentare europeo nella IV Legislatura (1994-1999)."}
{"id": "1638480", "revid": "287204", "url": "https://it.wikipedia.org/wiki?curid=1638480", "title": "Presidente Bernardes (San Paolo)", "text": "Presidente Bernardes \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638487", "revid": "287204", "url": "https://it.wikipedia.org/wiki?curid=1638487", "title": "Pirapozinho", "text": "Pirapozinho \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638491", "revid": "287204", "url": "https://it.wikipedia.org/wiki?curid=1638491", "title": "Martin\u00f3polis", "text": "Martin\u00f3polis \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1638493", "revid": "122664696", "url": "https://it.wikipedia.org/wiki?curid=1638493", "title": "Istituto Affari Internazionali", "text": "L'Istituto Affari Internazionali (IAI) \u00e8 un centro studi italiano di relazioni internazionali, con sede a Roma. \u00c8 tra i 20 pi\u00f9 influenti centro studi a livello globale secondo il Global Go To Think Tank Index 2019, nelle categorie \"Politica Estera e Relazioni Internazionali\", \"Difesa e Sicurezza Nazionale\", ed \"Europa Occidentale\" ed \u00e8 il secondo pi\u00f9 influente in Italia solo dopo Istituto per gli studi di politica internazionale.\nStoria.\nLo IAI \u00e8 un ente privato senza fini di lucro, creato l'11 ottobre 1965 dalla Fondazione Adriano Olivetti, dall'associazione di cultura e politica il Mulino e dal Centro Studi Nord e Sud, su iniziativa di Altiero Spinelli, suo primo direttore. Spinelli cre\u00f2 un istituto di studi internazionali sul modello dei think tank anglosassoni: una struttura snella, privata, distinta dagli istituti universitari e dagli uffici studi di enti e ministeri, ma con la capacit\u00e0 di interagire e cooperare con il governo, la pubblica amministrazione, i principali attori economici nazionali e gli altri centri studi. Nel 1980 \u00e8 stato trasformato in ente morale.\nDal settembre del 2020 l'Istituto ha sede nel neorinascimentale Palazzo Cipolla, costruito tra il 1869 e il 1874 da Antonio Cipolla come sede della Cassa di Risparmio di Roma. Dal 1991 al 2020 l'Istituto ha avuto sede nel Palazzo Rondinini, costruito nel 1750 da Gabriele Valvassori per la marchesa Margherita Ambra Rondinini, oggi sede romana della Banca Monte dei Paschi di Siena. Nel 2001 questa sede ha subito un attentato dinamitardo rivendicato dai Nuclei Iniziativa Proletaria Rivoluzionaria, vicina alle Nuove Brigate Rosse; l'esplosione distrusse il portone d'ingresso senza provocare ulteriori danni.\nAttivit\u00e0 di ricerca.\nL'Istituto persegue tre obiettivi prioritari: ricerca scientifica; elaborazione di idee e strategie politiche; formazione e diffusione della conoscenza dei problemi internazionali nei campi della politica estera, dell'economia e della sicurezza allo scopo di contribuire al progresso dell'integrazione europea e all'evoluzione del mondo verso forme di organizzazione sovranazionale.\nLa ricerca dello IAI \u00e8 organizzata in otto diversi programmi, quattro tematici e quattro geografici:\nLe ricerche sono realizzate da uno staff scientifico composto di circa 30 ricercatori, inclusi 10 fra direttori d'area o di progetto. Gran parte dei progetti di ricerca sono condotti in collaborazione con istituti esteri con caratteristiche analoghe.\nPubblicazioni.\nL'istituto pubblica periodici e monografie:"}
{"id": "1638497", "revid": "110157", "url": "https://it.wikipedia.org/wiki?curid=1638497", "title": "Glebe (Sydney)", "text": "Glebe \u00e8 un sobborgo di Sydney e si trova nel Cumberland Plain, rappresenta uno dei quartieri storici della citt\u00e0 dove in passato risiedevano numerose famiglie di marinai e operai impegnati nella vicina baia. \nOggi il quartiere \u00e8 rinomato per i suoi caratteristici ristoranti etnici, caf\u00e8 di grido e centri massaggio."}
{"id": "1638498", "revid": "363629", "url": "https://it.wikipedia.org/wiki?curid=1638498", "title": "Emissione acustica", "text": "L'emissione acustica \u00e8 una tecnica di controllo non distruttivo, basata sull'acquisizione dei segnali ultrasonori, di solito di frequenza tra i 100 kHz ed 1 MHz, emessi da un materiale sotto sforzo per effetto di fenomeni irreversibili (danneggiamento, degradazione, corrosione sotto sforzo) che si verificano durante la prova.\nI segnali di emissione acustica, che possono essere localizzati sulla struttura in esame, sono rilevati attraverso sensori piezoelettrici. i pi\u00f9 diffusi dei quali contengono cristalli di PZT (piombo-zirconato di titanio).\nApplicazioni.\nApplicazioni diffuse dell'emissione acustica sono le verifiche dei recipienti a pressione ed il monitoraggio di prove meccaniche sui materiali.\nNei casi pi\u00f9 semplici di provini di dimensioni ridotte si utilizzano due sensori di acquisizione e due di guardia: questi ultimi hanno il compito di escludere segnali non provenienti dalla zona in esame. Per strutture pi\u00f9 grandi e complesse si utilizzano maglie (\"array\") di sensori, per essere in grado di localizzare, attraverso il confronto dei tempi di arrivo tra i diversi sensori, gli eventi e quindi l'eventuale danneggiamento del materiale.\nAnalisi.\nIl segnale di emissione acustica viene filtrato, con l'adozione di un'opportuna soglia, che esclude il rumore di fondo, dipendente dalle condizioni ambientali nelle quali si svolge il monitoraggio. \nL'onda ultrasonora ottenuta, che pu\u00f2 essere continua od impulsiva, viene divisa in colpi (\"hit\"), che, se localizzati, in quanto rilevati da due o pi\u00f9 sensori, vengono denominati eventi.\nPoi, vengono analizzate le diverse caratteristiche del segnale: ampiezza massima, durata complessiva, tempo di salita (rise time), numero degli eventi localizzati, numero di oscillazioni o conteggi (\"count\"). "}
{"id": "1638507", "revid": "6923", "url": "https://it.wikipedia.org/wiki?curid=1638507", "title": "Comitati Civici", "text": "I Comitati Civici furono una organizzazione finalizzata all'educazione e alla mobilitazione civico-politica dei cattolici in Italia. Furono costituiti da Luigi Gedda su incarico di papa Pio XII allo scopo di impostare la campagna elettorale del 1948 nel senso di una scelta di civilt\u00e0, e in funzione anticomunista.\nInquadramento storico.\nTra il 1945 e il 1949, numerosi ecclesiastici e altre persone sospettate di essere orientate a favore del mondo cattolico o democratico o liberale vennero uccise o subirono altre forme di violenza da parte di soggetti vicini al Partito Comunista Italiano.. Le modalit\u00e0 degli omicidi, che talvolta si concludevano con l'occultamento dei cadaveri, non permettono di accertare con precisione il numero delle vittime.\nLe violenze si concentravano nel Nord Italia, soprattutto in alcune zone dell'Emilia-Romagna, nelle quali il radicamento del PCI era pi\u00f9 forte e non veniva scalfito dal clima di violenza: nelle elezioni amministrative del marzo 1946, le forze socialiste e comuniste prevalsero in 42 comuni su 45 della provincia di Reggio Emilia.\nIn previsione delle elezioni politiche del 1948, l'ambiente cattolico, spaventato per le uccisione di molti anticomunisti per motivi ideologici, temeva un bagno di sangue qualora avesse vinto la coalizione del Fronte Democratico Popolare, composta da comunisti e socialisti. Anche il papa e temeva la vittoria dei partiti di sinistra.\nIl dibattito sulla collocazione della Democrazia Cristiana.\nL'esito delle elezioni regionali siciliane del 20 aprile 1947, che videro la Democrazia Cristiana raccogliere appena il 20% dei voti per l'aumento dei consensi sia dei partiti di sinistra sia dei movimenti qualunquisti di destra, ripropose con forza il problema della collocazione politica dei cattolici: molti ambienti della curia vaticana ritenevano debole la politica centrista della DC di De Gasperi e ne auspicavano una pi\u00f9 netta collocazione su posizioni conservatrici.\nPio XII chiese pertanto a Luigi Gedda, allora vicepresidente dell'Azione Cattolica, di costituire un'organizzazione finalizzata a promuovere la fondazione di \"\"una nuova civilt\u00e0 cristiana\". In concreto, compito dell'organizzazione avrebbe dovuto essere quello di radicalizzare la contrapposizione tra la Democrazia Cristiana e i partiti di sinistra, con l'effetto di polarizzare il quadro politico e indurre molti cattolici a superare la tentazione di sostenere, in funzione anticomunista, i partiti che si collocavano a destra della DC.\nFondazione e organizzazione dei Comitati Civici.\nI Comitati Civici vennero fondati l'8 febbraio 1948 e in poche settimane furono costituiti oltre ventimila comitati locali. La rapida diffusione su tutto il territorio nazionale venne resa possibile dal notevole sostegno economico e soprattutto organizzativo che giungeva da parte dell'episcopato, espressamente sollecitato dal pontefice. A tale scopo ebbe un ruolo determinante la capillare diffusione dell'Azione Cattolica, molti dirigenti della quale, peraltro, avevano inizialmente avversato il tentativo di Gedda.\nLa struttura organizzativa dei Comitati Civici ricalcava originariamente le articolazioni della Chiesa Cattolica in Italia: organo centrale era il Comitato Civico Nazionale, cui corrispondevano a livello diocesano i Comitati Civici Zonali e a livello parrocchiale i Comitati Civici Locali. Solo dopo le elezioni del 1948 vennero costituiti degli ispettorati regionali per coordinare le attivit\u00e0 tra il centro e le periferie.\nNello stesso mese di giugno 1948, l'organizzazione si dot\u00f2 di un proprio mensile, \"Il collegamento dei Comitati Civici\"\", che assicurava il coordinamento delle attivit\u00e0 locali e trattava argomenti di politica internazionale e soprattutto interna, quali l'emigrazione, la ricostruzione postbellica, la solidariet\u00e0 verso i ceti pi\u00f9 disagiati. Accanto a questo, il frequente ricorso all'ironia e alla satira grazie a vignette che deridevano gli avversari politici forniva agli attivisti anche elementi di propaganda di facile presa popolare.\nI comitati civici costituirono anche un proprio servizio informazioni e una radio segreta per dare avvio e coordinare la mobilitazione degli aderenti qualora vi fosse stata un'affermazione delle formazioni social-comuniste.\nA differenza delle sezioni del PCI, i comitati civici non furono organizzazioni di massa, ma si connotarono organismi di quadri, con forte capacit\u00e0 organizzativa. Ad essi venne in particolare demandato il compito di sensibilizzare politicamente gli elettori e condurre materialmente alle urne anziani e malati, che avrebbero altrimenti disertato il voto. Solo in un secondo momento i comitati civici organizzarono corsi di formazione per quadri della durata di due settimane, che si tenevano a Casale Corte Cerro (NO) dove Luigi Gedda aveva vissuto da ragazzo. I partecipanti erano per lo pi\u00f9 universitari selezionati a livello locale, per i quali i rispettivi parroci elaboravano delle schede di presentazione.\nLe elezioni del 1948 e gli anni successivi.\nNelle elezioni politiche del 1948, segnate da una campagna elettorale particolarmente tesa, i Comitati Civici sostennero apertamente la Democrazia Cristiana. Il risultato elettorale fu significativo: la Democrazia Cristiana super\u00f2 il 48% dei voti sia alla camera che al senato, mentre la lista del Fronte Democratico Popolare si ferm\u00f2 a poco meno del 31% dei consensi, decretando di fatto la fine delle alleanze elettorali tra comunisti e socialisti, per lo meno a livello di elezioni nazionali. Il segretario del PCI Palmiro Togliatti, principale bersaglio dei Comitati Civici, in una riunione postelettorale ammise che era stata sottovalutata l'influenza della Chiesa sull'elettorato italiano.\nNonostante gli esiti positivi delle elezioni del 1948, i successivi rapporti dei Comitati Civici con la Democrazia Cristiana non furono sempre idilliaci: il partito cattolico temeva infatti che l'organizzazione di Gedda potesse limitarne l'autonomia ostacolandone la libert\u00e0 nell'azione politica. Auspicava pertanto una loro trasformazione in comitati elettorali da attivare nell'imminenza degli appuntamenti elettorali pi\u00f9 delicati. Bench\u00e9 Gedda fosse riuscito a scongiurare lo scioglimento dei Comitati Civici dopo le elezioni del 1948, questi persero lentamente incidenza via via che la DC si dotava di una struttura organizzativa autonoma, in grado di assolvere ai compiti di propaganda.\nUna misura del ridimensionamento dell'influenza dei Comitati Civici sulla politica delle Democrazia Cristiana si ebbe con le elezioni amministrative del 1952: assecondando le volont\u00e0 di Pio XII, per le elezioni comunali di Roma Luigi Gedda tent\u00f2 di promuovere la costituzione di una lista comune di democristiani, monarchici e missini, guidata da Luigi Sturzo con l'intento di contrapporsi ai partiti di sinistra. Tale operazione tuttavia non ebbe luogo per il fermo rifiuto di De Gasperi a stringere alleanze con politici neofascisti, e determin\u00f2 anche il dissenso e le dimissioni di quasi tutti i dirigenti dell'Azione Cattolica, della quale Gedda era nel frattempo diventato presidente.\nNel 1952 Gedda divenne presidente della ACI (Azione Cattolica Italiana), lasci\u00f2 la presidenza dei CC e nomin\u00f2 come direttore generale Ugo Sciascia che ne divenne anche il portavoce politico. Assieme all'assistente ecclesiastico padre Lucio Migliaccio, Sciascia costitu\u00ec il direttorio operativo e attivistico dei Comitati Civici.\nNegli anni sessanta, i Comitati Civici non salutarono con favore la costituzione dei governi di centrosinistra e appoggiarono le posizioni della destra democristiana, che costituiva la minoranza interna del partito. Le ultime attivit\u00e0 si ebbero in occasione del referendum del 1974, quando i Comitati Civici si spesero in favore dell'abrogazione del divorzio."}
{"id": "1638508", "revid": "287204", "url": "https://it.wikipedia.org/wiki?curid=1638508", "title": "SAVDA", "text": "La SAVDA, acronimo di Societ\u00e0 Autoservizi Valle d'Aosta (in francese, Soci\u00e9t\u00e9 d'autoservices de la Vall\u00e9e d'Aoste), \u00e8 la societ\u00e0 che gestisce il trasporto pubblico nella regione Valle d'Aosta.\nLa societ\u00e0 ha sede a Aosta e, dal 2016, \u00e8 parte del Gruppo Arriva. A partire dal 1\u00ba gennaio 2021, SAVDA \u00e8 stata fusa per incorporazione in Arriva Italia, che la sostituisce come operatore del servizio. \nNata nel 1947 ha assunto la configurazione attuale nel 1960 ed \u00e8 titolare di una concessione regionale che le consente di gestire circa il 50% del trasporto pubblico su gomma. Per quanto riguarda invece il trasporto pubblico cittadino del capoluogo la concessionaria \u00e8 la SVAP.\nLe sue attivit\u00e0 si sono espanse anche al di fuori del territorio regionale assumendo, in toto o parzialmente, il controllo di diverse altre linee di autoservizi oltre che in alcune agenzie di viaggi.\nLa flotta dichiarata di autobus \u00e8 di circa 110 esemplari."}
{"id": "1638510", "revid": "834", "url": "https://it.wikipedia.org/wiki?curid=1638510", "title": "We Are the Ones", "text": "Il 29 febbraio 2008, will.i.am pubblica un'altra canzone su Dipdive su Barack Obama, intitolata We Are The Ones.\nIl video, come Yes We Can \u00e8 in collaborazione con vari attori e cantanti, ma questo \u00e8 basato sulle opinioni di Obama e verso la fine si sente Obama parlare."}
{"id": "1638511", "revid": "179152", "url": "https://it.wikipedia.org/wiki?curid=1638511", "title": "Valle del Gran san Bernardo", "text": ""}
{"id": "1638512", "revid": "1924342", "url": "https://it.wikipedia.org/wiki?curid=1638512", "title": "Marit Larsen", "text": "\u00c8 famosa per essere stata membro del duo M2M insieme all'amica d'infanzia Marion Raven.\nHa pubblicato un disco solista chiamato \"Under the Surface\" nel 2006 che ha avuto un incredibile successo nei paesi scandinavi, seguito poi dall'album \"If a Song Could Get Me You\" nel 2008.\nBiografia.\nLarsen form\u00f2 il duo M2M assieme all'amica d'infanzia Marion Raven. Dopo il successo internazionale e la produzione di due album con hit come \"Don't Say You Love Me\", \"Mirror Mirror\" e \"Everything\", il gruppo M2M \u00e8 stato abbandonato dalla Atlantic Records nel settembre del 2002.\nDopo la rottura delle M2M, Marion Raven incominci\u00f2 la sua carriera da solista, mentre Larsen ha preso tempo libero per riflettere sulla sua carriera e per riprendere gli studi. L'interesse dei fan \u00e8 stato riacceso nel 2004 e all'inizio del 2005, quando Marit ha fatto diverse apparizioni in Norvegia, esibendo capelli pi\u00f9 scuri e nuova musica strumentale. Nel mese di ottobre 2004, Marit ha eseguito tre canzoni originali, intitolate \"This Time Tomorrow\", \"Recent Illusion\", e \"Walls\", in radio NRK, mostra la sua abilit\u00e0 sia a suonare la chitarra che il pianoforte.\nNell'autunno del 2005, Larsen registr\u00f2 il suo album di debutto, \"Under the Surface\", con la sua nuova casa discografica, EMI. Il primo singolo, \"Don't Save Me\", debutt\u00f2 in radio il 3 gennaio 2006, e rapidamente sal\u00ec nella top ten norvegese. Dopo la pubblicazione ufficiale il 6 febbraio 2006, il singolo \"Under the Surface\" balza al primo posto nelle classifiche norvegesi dopo soltanto 2 settimane, e l\u00ec vi rimase per 5 settimane. Il secondo singolo estratto dall'album \u00e8 \"Under the Surface\". Il video \u00e8 uscito il 10 maggio 2006, ed dopo un mese, divenne la canzone pi\u00f9 ascoltata nelle radio norvegesi. \"Only A Fool\" e \"Solid Ground\" sono stati rispettivamente il terzo e il quarto singolo estratti.\n\"Under the Surface\", che \u00e8 uscito in Norvegia il 6 marzo 2006, contiene 11 canzoni, la maggior parte delle quali sono state composte individualmente da Marit. Citato come \"l'album pi\u00f9 atteso del 2006\" (secondo la rivista norvegese, Plan B).il 31 marzo 2006, dopo appena tre settimane di vendite, \"Under the Surface\" \u00e8 diventato un record certificato in Norvegia, vendendo oltre 20.000 copie. Alla fine del 2006 e all'inizio del 2007, \"Under the Surface\" gli vale il premio per la migliore canzone norvegese presso l'MTV Europe Music Awards, e la Spellemannprisen (Grammy norvegese) premi per il Miglior Artista Femminile e Miglior video (\"Don't Save Me\"). Dopo il Spellemannprisen del gennaio 2007, l'album arriva a quota 40000 copie e al disco di platino. \u00c8 stato annunciato pi\u00f9 tardi (nel maggio 2007), che l'album ha raggiunto il doppio platino. Inoltre, Marit Larsen \u00e8 la cantante la pi\u00f9 ascoltata su NRK P3 Radio nel 2006, con i suoi tre singoli (\"Don't Save Me\", \"Under the Surface\" e \"Only A Fool\") passati collettivamente pi\u00f9 di 880 volte.\nIn concomitanza con l'uscita di \"Under the Surface\", Marit ha partecipato al Lyd i m\u00f8rket una serie di concerti di beneficenza all'inizio di marzo 2006, ha partecipato anche a molti festival musicali in Norvegia nell'estate dello stesso anno e ha anche compiuto un tour da aprile a ottobre.\n\"Under the Surface\" \u00e8 uscito in India e in Thailandia nel 2006, e nel mese di novembre, \"Don't Save Me\" ha cominciato a passare su MTV Asia. Marit ha anche preso parte a diverse apparizioni internazionali, in occasione di eventi speciali in Germania e in Spagna nel settembre 2006, in India nel mese di ottobre 2006, e in Francia nel gennaio 2007. \u00c8 anche andata negli Stati Uniti nel marzo 2007. Il 2 maggio 2007, Right Bank Music ha annunciato che Marit Larsen sar\u00e0 seguita da loro per un'eventuale uscita negli Stati Uniti.\nL'11 agosto 2008, una nuova canzone \"If a Song Could Get Me You\" \u00e8 stata distribuita per la radio norvegese che ha raggiunto poi la vetta delle classifiche norvegesi. \"The Chase\", il suo secondo album, \u00e8 uscito il 13 ottobre 2008. Il secondo singolo tratto dal nuovo album \"I've Heard Your Love Songs\" \u00e8 stato pubblicato il 26 ottobre 2008.\nNel marzo 2009 viene invitata da Jason Mraz ad aprire i suoi concerti in Europa, dopo averla conosciuta durante il concerto per il premio Nobel per la pace. \"If a Song Could Get Me You\" viene pubblicato a luglio in Austria, Svizzera e Germania, raggiungendo la vetta delle classifiche austriache e tedesche. Larsen ha raccolto alcuni brani dai suoi due album precedenti e ha pubblicato un album in edizione limitata in questi paesi. La cantante ha cominciato lo scorso novembre un tour. La canzone \"Under the Surface\" \u00e8 stata scelta come secondo singolo.\n\"Under the Surface\" \u00e8 stata giudicata miglior canzone del decennio dal giornale norvegese VG, mentre If a Song Could Get Me You \u00e8 arrivata al quarto posto. L'album \"Under the Surface\", invece, \u00e8 al secondo posto dei miglior dischi.\nRecentemente Larsen ha collaborato con il cantante belga, Milow, per la canzone \"Out of My Hands\".\nVita privata.\nNel 2016 si \u00e8 sposata con il giocatore di pallamano Alexander Buchmann.\nDiscografia.\nCome \"M2M\"\nCome solista"}
{"id": "1638514", "revid": "179152", "url": "https://it.wikipedia.org/wiki?curid=1638514", "title": "Societ\u00e0 Autoservizi Valle d'Aosta", "text": ""}
{"id": "1638518", "revid": "1784938", "url": "https://it.wikipedia.org/wiki?curid=1638518", "title": "A Shot at Love with Tila Tequila", "text": "A Shot at Love with Tila Tequila \u00e8 un programma televisivo statunitense di genere reality show, prodotto da MTV ed in onda dal 2007. La seconda ed ultima stagione \u00e8 andata in onda dal 22 aprile 2008 all'8 luglio dello stesso anno.\nLa principale caratteristica del programma, basato sul precedente \"Double Shot of Love\", \u00e8 l'impostazione bisessuale dello stesso: esso \u00e8 incentrato sulla ricerca dell'amore da parte della modella e cantante Tila Tequila, fra 32 pretendenti, di cui sedici uomini eterosessuali e sedici lesbiche.\nI concorrenti affrontano delle prove (alcune molto piacevoli, come ad esempio una vacanza a Canc\u00fan), per capire chi \u00e8 la persona pi\u00f9 affine a Tila. In ogni puntata i concorrenti che vincono le prove hanno modo di trascorrere del tempo con Tila per farsi conoscere meglio. Ogni puntata Tila consegna una chiave ai pretendenti che possono continuare la loro avventura, ed elimina due concorrenti, reputati meno compatibili, ai quali questa chiave non viene consegnata.\nAlla prima edizione ha partecipato anche un concorrente italiano di nome Domenico Nesci, il quale, dopo essere stato eliminato da Tila Tequila, ha iniziato un reality show proprio, \"That's Amore\".\nIn Italia sia la prima che la seconda stagione sono state messe in onda su Comedy Central sulla piattaforma Sky."}
{"id": "1638519", "revid": "1982", "url": "https://it.wikipedia.org/wiki?curid=1638519", "title": "Circumpolare, anticircumpolare, occiduo", "text": ""}
{"id": "1638521", "revid": "1982", "url": "https://it.wikipedia.org/wiki?curid=1638521", "title": "Astro anticircumpolare", "text": ""}
{"id": "1638522", "revid": "1982", "url": "https://it.wikipedia.org/wiki?curid=1638522", "title": "Astro occiduo", "text": ""}
{"id": "1638523", "revid": "1632387", "url": "https://it.wikipedia.org/wiki?curid=1638523", "title": "Fate (gruppo musicale)", "text": "I Fate sono un gruppo heavy metal fondato nel 1984 a Copenaghen, Danimarca, dall'ex chitarrista dei Mercyful Fate Hank Shermann.\nStoria.\nI Fate vennero fondati nel 1984 a Copenaghen quando il chitarrista Hank Sherman abbandon\u00f2 la storica band dei Mercyful Fate per divergenze musicali. Hank arruol\u00f2 il bassista Pete Steiner (a.k.a. Peter Steincke) ed il batterista Bob Lance (Bjarne Holm). La formazione venne infine completata con il cantante Jeff \"Lox\" Limbo (Jens Meinert).\nOriginariamente descritti come la versione danese dei Van Halen, il gruppo ottenne un ottimo successo con il debutto \"Fate\", pubblicato nello stesso '84 per la \"major\" EMI.\nIl disco seguente, intitolato \"A Matter of Attitude\", venne pubblicato nel 1986 e consolid\u00f2 il successo del quartetto danese.\nNel 1986 il gruppo vede il primo cambio di formazione con il fondatore Hank Sherman che abbandona il progetto, e che verr\u00e0 sostituito da Mr. Moth (Jacob Moth).\nSherman fonder\u00e0 un nuovo progetto verso la fine del 1988 chiamato Lavina, assieme ad altri due ex membri dei Mercyful Fate, il chitarrista Michael Denner ed il bassista Timi G. Hansen con il cantante Rick Sterrie ed il batterista Nick James.\nDopo aver suonato al fianco di Yngwie Malmsteen nel suo tour Europeo del 1988 i Fate tornarono in studio dando alla luce il terzo album \"Cruisin' for a Bruisin\"' nel 1989. Questo era orientato su sonorit\u00e0 e temi pi\u00f9 seri e maturi, sulla scia del disco di David Lee Roth \"Skyscraper\", pubblicato proprio in quel periodo. Il disco, prodotto da Simon Hanhart (Saxon, Waysted), ottenne successo anche grazie alla spinta del singolo e video del brano \"Lovers\".\nCon \"Scratch 'N' Sniff\", prodotto da Tommy Hansen e pubblicato nel 1990, la band mostra un ritorno verso le sonorit\u00e0 dei primi due dischi, ma allo stesso tempo rimane ancorata su una certa maturit\u00e0 del suono. Questo fu dovuto ad un importante cambiamento; Limbo abbandon\u00f2 la band venendo sostituito da Per Henriksen (successivamente cambier\u00e0 nome in Johansson). La voce di Henriksen si prestava molto allo stile della band, e l'impatto di \"Scratch 'N' Sniff\" fu enorme. Oltre al nuovo \"vocalist\", la formazione viene aggiornata con l'entrata del giovane chitarrista Mattias \"IA\" Eklundh. Appar\u00ec nel disco come corista il \"vocalist\" dei tedeschi Thunderhead Ted Bullet.\nLa band ottenne un altro \"tutto esaurito\" grazie a tour in Scandinavia e successivamente in Europa di aiuto ai tedeschi Axxis.\nDopo diversi tour tra il 1990 e 1991 al fianco dei loro compatrioti Pretty Maids, Mattias decise di abbandonare il progetto per dedicarsi alla carriera solista, o meglio per fondare il gruppo Freak Kitchen nel ruolo di vocalist/cantante. Egli verr\u00e0 cos\u00ec sostituito dal talentuoso S\u00f8ren Hoff. Ma dopo aver pubblicato un paio di demo con tale formazione, i Fate si sciolsero nel 1993 a causa delle nuove tendenze musicali ed il conseguente abbandono da parte della loro etichetta.\nNel luglio 2004 i Fate si riunirono in occasione del \"Deep Impact Festival\" a Monaco, Germania. La formazione che partecip\u00f2 al festival era composta da Per Johanson, S\u00f8rren Hoff, Peter Stienke, il batterista provvisorio Claus Lindy e Finn Zierler alle tastiere.\nPeter, Per, S\u00f8ren e due turnisti; il batterista Rasmus Duedahl ed il tastierista Nicklas Burman, tornarono in attivit\u00e0. La MTM Music ottenne i diritti per ristampare i dischi \"A Matter Of Attitude\" e \"Scratch N Sniff\" in precedenza pubblicati dalla EMI, che vennero rimasterizzati ed aggiornati con tracce bonus.\nLa formazione venne infine consolidata con Peter, Per, S\u00f8ren ed il nuovo batterista Mikael Kvist (proveniente dalla prog-metal band Elsesphere).\nNel autunno 2005/06 la band concluse le registrazioni del nuovo album in studio. Questo verr\u00e0 intitolato \"V\", e sar\u00e0 prodotto da Tommy Hansen (gi\u00e0 produttore del disco \"Scratch N Sniff\", ma anche di note band come Helloween, Pretty Maids e molte altre). Firmando per la MTM Music per Europa, Australia e Sud America e per la Replica Records in Francia, i Fate pubblicheranno \"V\" nell'aprile 2006, prima di eseguire alcuni live show in Danimarca e in Europa."}
{"id": "1638526", "revid": "124607629", "url": "https://it.wikipedia.org/wiki?curid=1638526", "title": "Capsula batterica", "text": "Con il termine capsula batterica si tende ad individuare, in modo un po' improprio, una serie di strutture che rivestono alcune cellule batteriche; pi\u00f9 corretto, vista la composizione di queste componenti batteriche, sarebbe il termine \"glicocalice\", con il quale si indicano solitamente strutture di rivestimento cellulare di natura saccaridica.\nTutte le componenti vengono a posizionarsi sull'esterno rispetto alla parete cellulare, e spesso alcune componenti della parete stessa contribuiscono alla formazione della capsula.\nLe strutture componenti la \"capsula\", dall'interno verso l'esterno, sono: \nin alcuni batteri, soprattutto in quelli che vivono in habitat acquatico non stagnante, \u00e8 presente una particolare struttura che prende il nome di \"Guaina\".\nStrato S.\nLo strato S, cos\u00ec come l'intera capsula, non \u00e8 una struttura di fondamentale importanza per le cellule batteriche e pu\u00f2 non essere presente; si tratta della componente pi\u00f9 interna della capsula, ed \u00e8 costituito essenzialmente da proteine e glicoproteine che si autoassemblano in dimeri, trimeri ed esameri, a formare una specie di rete proteica con dei pori acquosi al centro dei polimeri proteici, che fungono come dei veri e propri canali attraverso i quali lo strato S filtra probabilmente il passaggio di alcune sostanze.\nLa funzione dello strato S non \u00e8 ancora ben definita, ma si ritiene che abbia un ruolo di filtro molecolare grazie alla presenza di questi pori (2-3\u00a0nm di diametro) che impedirebbero l'ingresso di molecole di dimensioni superiori, quali alcuni enzimi litici, potenzialmente dannose per la cellula.\nA confermare questa teoria, o comunque un collegamento fra la funzione dello strato S e l'ambiente in cui il batterio si trovava a crescere, vi \u00e8 il fatto che, batteri che producono lo strato S, se propagati in vitro, tendono dopo un paio di generazioni a perdere questa struttura;\ni batteri, cos\u00ec come molti organismi unicellulari, hanno la tendenza a non produrre un determinato elemento cellulare se questo non comporta un qualche genere di vantaggio (in modo da ottimizzare il pi\u00f9 possibile l'energia disponibile): la perdita dello strato S nella propagazione in vitro, lascia supporre che la sua funzione venga meno in un ambiente controllato, che non presenta sostanze dannose per il batterio stesso, e questo sosterrebbe la teoria del filtro molecolare.\nCapsula propriamente detta.\nLa capsula propriamente detta \u00e8 una struttura spazialmente intermedia della capsula batterica; \u00e8 localizzata tra lo strato S e lo strato mucoso.\nFra le strutture elencate \u00e8 quella pi\u00f9 definita, sia dal punto di vista strutturale che da quello funzionale.\nAnch'essa, come lo strato S, non \u00e8 solitamente fondamentale per la vita del batterio (anche se, come vedremo, offre numerosi vantaggi) e, quindi, pu\u00f2 o meno essere presente (alcuni batteri non hanno i geni per la sintesi della capsula e quelli che li hanno non sempre ne producono una).\nFunzioni.\nTutte le funzioni che la capsula svolge, sono intimamente legate alla sua composizione: la capsula \u00e8 composta essenzialmente da polimeri polisaccaridici, che possono essere omopolimeri (destrani, composti da glucosio, o levami, composti da fruttosio), oppure eteropolimeri (come l'acido ialuronico). In alcuni casi, pi\u00f9 rari, la capsula pu\u00f2 essere composta da polipeptidi, come nel genere B.antracis.\nDa queste basi, ne conseguono tutte le funzioni che la capsula svolge nel batterio\nRegolazione della Sintesi.\nCome abbiamo detto, la capsula non \u00e8 una struttura fondamentale e, di conseguenza, non \u00e8 sempre presente nei batteri; vediamo quali sono i fattori che determinano la presenza o meno della capsula batterica:\nStrato Mucoso.\nQuando il rivestimento esterno \u00e8 meno fortemente legato alla parete rispetto alla capsula prende il nome di strato mucoso.\n\u00c8 una struttura \"amorfa\"; quando \u00e8 presente appare come uno strato che non ha un confine ben definito con l'ambiente esterno. La sua composizione \u00e8 molto variabile, pu\u00f2 essere formato da polisaccaridi, proteine o entrambi; la mancanza di una forma ben definita \u00e8 dovuta al fatto che le sostanze che lo compongono vengono rilasciate nell'ambiente dove diffondono senza avere legami specifici di alcun tipo. La funzione dello strato mucoso \u00e8 quello di ridurre l'attrito cellula-cellula e cellula-superficie, favorendo lo spostamento per scivolamento.\nMetodi di visualizzazione.\nVi sono diversi metodi per mettere in evidenza la presenza della capsula batterica.\nLa cellula pu\u00f2 essere visualizzata con il microscopio ottico, tramite particolari tecniche, o con osservazione diretta al microscopio elettronico (a scansione o a trasmissione).\nDue sono le tecniche utilizzabili per la visualizzazione della capsula al microscopio ottico:\nColorazione Negativa.\nLa colorazione negativa si basa sull'utilizzo di nigrosina; la nigrosina non viene assorbita dalla capsula, e questo fa s\u00ec che le regioni colorate risultino due: l'ambiente in cui si trovano le cellule batteriche, e il corpo del batterio stesso, mentre rimane chiara (praticamente bianca) la regione della capsula; ne segue che, in questo modo, la capsula pu\u00f2 essere osservata come un alone chiaro attorno al corpo del batterio.\nReazione di Neufeld.\nL'altro metodo che ci consente di visualizzare la capsula batterica al microscopio ottico, \u00e8 la reazione di rigonfiamento capsulare di Neufeld (o reazione quellung); questo metodo si basa sul fatto che le componenti polisaccaridiche della capsula fungono come antigeni per degli anticorpi specifici; il legame fra la capsula e gli anticorpi in questione, causa una reazione di rigonfiamento capsulare che consente di visualizzare pi\u00f9 facilmente la capsula stessa.\nIl rigonfiamento si pensa sia causato da un aumento dell'idratazione della capsula mediato dagli anticorpi."}
{"id": "1638531", "revid": "697352", "url": "https://it.wikipedia.org/wiki?curid=1638531", "title": "Miniserial televisivo", "text": ""}
{"id": "1638532", "revid": "179152", "url": "https://it.wikipedia.org/wiki?curid=1638532", "title": "Colle di Joux", "text": ""}
{"id": "1638545", "revid": "6923", "url": "https://it.wikipedia.org/wiki?curid=1638545", "title": "Kawasaki Z-1", "text": ""}
{"id": "1638560", "revid": "110157", "url": "https://it.wikipedia.org/wiki?curid=1638560", "title": "Oz\u00ebry", "text": "Oz\u00ebry (\u041e\u0437\u0451\u0440\u044b) \u00e8 una cittadina della Russia europea centrale (oblast' di Mosca), situata 157 km a sudest della capitale sul fiume Oka; \u00e8 il capoluogo amministrativo dell'Oz\u00ebrskij rajon.\nRiportata nelle cronache a partire dall'anno 1578, come piccolo villaggio agricolo chiamato \"Marvinskoe Ozerko\" (\u041c\u0430\u0440\u0432\u0438\u043d\u0441\u043a\u043e\u0435 \u041e\u0437\u0435\u0440\u043a\u043e) dal nome di un piccolo lago (in russo, \"Ozero\") chiamato \"Mar'ino\", situato nelle vicinanze. Nel 1851 il centro abitato acquista il nome di \"Oz\u00ebry\" e lo \"status\" di villaggio (\"selo\"), mentre risale al 1925 la concessione dello status di citt\u00e0.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1638561", "revid": "287204", "url": "https://it.wikipedia.org/wiki?curid=1638561", "title": "Ozery", "text": ""}
{"id": "1638562", "revid": "53508", "url": "https://it.wikipedia.org/wiki?curid=1638562", "title": "Han (stato)", "text": "Lo stato di Han (\u97d3\u570b, \"H\u00e1ngu\u00f3\") (403 a.C.-230 a.C.) fu un regno cinese del Periodo dei regni combattenti.\nIl territorio dello Stato di Han si collocava fra lo stato di Qin e le pianure del nord, e per questo motivo divenne bersaglio di frequenti operazioni militari. Nonostante i tentativi di riforma volti a rafforzare il potere, soprattutto sotto il legalista Shen Buhai, lo Stato di Han non riusc\u00ec ad opporsi all'espansione dello Stato di Qin, e fu conquistato nel 230 a.C.\nStoria.\nSecondo le Memorie di uno storico di Sima Qian, la famiglia Han era divenuta aristocratica sotto la dinastia Zhou. Gli Zhou avevano concesso il feudo di Hanyuan (\u97d3\u539f) alla famiglia Han. Nel 403 a.C. Jing di Han (\u97d3\u666f\u4faf) si spart\u00ec il potente stato di Jin con Wen di Wei e Lie di Zhao, creando cos\u00ec gli Stati di Han, Wei e Zhao e dando inizio al Periodo dei regni combattenti. Il re Lie di Zhou fu costretto a riconoscere i nuovi stati e a concedere ai loro sovrani il titolo di marchese.\nLo Stato di Han ebbe il suo periodo pi\u00f9 florido sotto il regno del marchese Xi. Il filosofo Shen Buhai (\u7533\u4e0d\u5bb3) fu nominato cancelliere e le sue riforme contribuirono a rafforzare lo Stato.\nTuttavia, la posizione stessa dello Stato di Han, schiacciato fra i potenti stati di Chu, Qi, Qin e Wei, ne rendeva precaria l'esistenza. Durante il suo declino, lo Stato di Han non riusc\u00ec pi\u00f9 a difendere i suoi territori dalle scorrerie dei potenti vicini e fu il primo dei sei stati ad essere conquistato dallo Stato di Qin nel 230 a.C.\nApogeo.\nIl regno Han \u00e8 ben lungi dall'aver avuto l'importanza dei suoi vicini Zhao e Wei; di portata molto pi\u00f9 piccola, non ha svolto un ruolo politico cos\u00ec significativo.\nNel 375 a.C., gli Han conquistarono il vicino e in declino dello stato di Zheng e trasferirono la sua capitale nella citt\u00e0 con lo stesso nome. Nel 351 a.C., un funzionario di Zheng, Shen Buhai, fu nominato Cancelliere dal marchese Zhao di Han (Han Zhao-hou), carica che mantenne fino alla sua morte nel 337 a.C.. In legismo convinto, Shen Buhai ha riformato con successo l'amministrazione Han. Le sue innovazioni sarebbero state successivamente riprese dagli altri Stati Combattenti.\nNel 322 a.C., il sovrano di Han, figlio del marchese Zhao, prese il titolo di re (wang). Era il re Xuanhui di Han (Han Xuanhui-wang).\nNonostante i suoi successi, gli Han avevano un territorio piccolo e senza sbocco sul mare tra regni pi\u00f9 potenti, incluso Qin a ovest, di cui era spesso l'obiettivo.\nNel 293 a.C., il potere militare di Qin ha rotto le forze della coalizione degli stati Wei e Han nella battaglia di Yique.\nI Qin invasero ancora gli Han nel 265 a.C., con l'intenzione di annettere la provincia di Shangdang (nell'attuale provincia di Shansi), interrompendo tutte le sue comunicazioni con il resto degli Han. Entro quattro anni, lo Shangdang completamente isolato era sull'orlo del collasso, quando il re di Han, disperato, decise di dare lo Shangdang al vicino regno di Zhao. Contro il consiglio dei suoi consiglieri, che credevano che avrebbe portato un disastro per il suo regno, il re di Zhao accett\u00f2 il territorio nel 262 a.C. Questi eventi culminarono nello scontro pi\u00f9 mortale dell'intero periodo, la battaglia di Changping.\nCaduta.\nIl regno di Han fu il primo a cadere contro gli eserciti di Qin, durante la grande campagna di unificazione lanciata dal re Ying Zheng. Essere in pericolo dal 234 a.C. DC, il re Ji An di Han invi\u00f2 il suo parente Han Fei Zi a perorare la sua causa con il re di Qin. Ma quest'ultimo trattenne il famoso filosofo e lo mise a morte. Han Fei Zi si \u00e8 avvelenato nella sua cella.\nNel 230 a.C. AC, il Qin prese prigioniero il re Ji An, invase e annesse completamente gli Han, di cui fece la commenda di Yingzhuan.\nLe capitali di Han.\nLa famiglia Han prende il nome dalla roccaforte di Hanyuan. Intorno alla met\u00e0 del VI secolo a.C., il visconte Xuan di Han (Han Xuan-zi) trasfer\u00ec la sua residenza a Zhou. Nei primi anni del V secolo a.C., il visconte Zheng di Han (Han Zheng-zi) trasfer\u00ec la sua capitale a Pingyang. In una data successiva al 453 a.C., la capitale degli Han sembra essere stata la citt\u00e0 di Yangdi. Nel 375 a.C., sotto il regno del marchese Ai di Han (Han Ai-hou), conquist\u00f2 lo stato di Zheng e prese come capitale la citt\u00e0 di Zheng, chiamata anche Nanzheng (nome moderno: Xinzheng). Nanzheng rimase la capitale di Han fino alla sua caduta sotto le forze di Qin.\nGente famosa.\nOltre a Shen Buhai, Han era la terra di Han Fei Zi, che apparteneva alla famiglia reale. Questo pensatore e filosofo della dottrina forense ispir\u00f2 le politiche autoritarie del re Ying Zheng, che divenne il primo imperatore della Cina."}
{"id": "1638563", "revid": "767487", "url": "https://it.wikipedia.org/wiki?curid=1638563", "title": "Sulle orme della Pantera Rosa", "text": "Sulle orme della Pantera Rosa (\"Trail of the Pink Panther\") \u00e8 un film del 1982 diretto da Blake Edwards. Girato negli USA, \u00e8 l'ultimo capitolo della serie dove appare Peter Sellers nel ruolo dell'ispettore Clouseau. Nel film David Niven e Capucine riprendono i rispettivi ruoli interpretati nel primo capitolo della saga: Sir Charles Lytton/The Phantom e Lady Simone Litton.\nTrama.\nNella scena di apertura, l'ispettore capo della S\u00fbret\u00e9 francese Jacques Clouseau entra in un negozio di parrucche e trucchi, dove gli vengono applicati un naso prostatico, una parrucca e una dentiera dal proprietario Auguste Palles. Nel frattempo, un giornalista televisivo riporta la notizia del terzo furto della Pantera Rosa, il diamante pi\u00f9 grande del mondo di propriet\u00e0 della nazione mediorientale del Lugash. L'ispettore capo Dreyfus incontra il commissario Lasorde, che informa il detective che il presidente del Lugashian Haleesh ha chiesto personalmente a Clouseau di indagare sul caso. Mentre fuma la pipa nel suo ufficio, Clouseau d\u00e0 fuoco al suo giornale e distrugge la stanza mentre cerca di spegnere le fiamme. Dreyfus partecipa a una sessione di terapia con uno psichiatra per discutere del suo rinnovato desiderio ossessivo di uccidere Clouseau e porre fine alla loro rivalit\u00e0 di vecchia data. Quella notte, l'inseguitore di Clouseau osserva il suo condominio mentre il maldestro ispettore rovescia la sua spesa sul pavimento dell'atrio. Alla stazione di polizia, l'assistente di Dreyfus, il sergente Francois Duval, informa il suo superiore che Clouseau intende recarsi a Londra, in Inghilterra, alla ricerca di Sir Charles Litton, noto anche come il \"Fantasma\", che una volta sospettava come autore di uno dei furti della Pantera Rosa. Sebbene Clouseau sembri non sapere che Litton si \u00e8 trasferito nel sud della Francia, i due ufficiali decidono di non informarlo.\nSulla strada per l'aeroporto, Clouseau fa esplodere il motore della sua auto mentre tenta di riparare l'accendisigari del cruscotto. Avvolto sotto le bende e una gamba steccata, informa New Scotland Yard di Londra che arriver\u00e0 in Inghilterra sotto mentite spoglie e si imbarca sull'aereo. Mentre \u00e8 in volo, Clouseau fatica a usare il bagno e rimane intrappolato in una posizione scomodissima per gran parte del volo. Una volta che l'aereo atterra, i detective di Scotland Yard Alec Drummond e Hugh McLaren stentano ad identificare Clouseau, ma riconoscono l'ispettore quando cade dalle scale del jet.\nNel frattempo, Dreyfus sogna di vivere una vita senza Clouseau e di nuotare in una piscina piena di gelatina. Risvegliato da una telefonata di Drummond, apprende di un possibile attentato libico alla vita di Clouseau, che l'obiettivo si \u00e8 rifiutato di prendere sul serio, e Drummond lo esorta a rimandare Clouseau a Parigi.\nDurante il tentativo di rispondere a una telefonata nella sua stanza d'albergo, Clouseau viene ripetutamente buttato fuori dalla finestra dalla donna delle pulizie e tira fuori il cavo del telefono dalle pareti. Infine, Clouseau riceve istruzioni da Dreyfus di andare nel Lugash, nonostante l'avvertimento di Drummond.\nNel frattempo, il colonnello Bufoni informa il presidente Haleesh che diverse compagnie assicurative hanno gi\u00e0 pagato al governo 12 milioni di dollari per il furto della Pantera Rosa e decide di proteggere la reputazione del presidente impedendo l'arrivo di Clouseau. Durante un'altra sessione di terapia, Dreyfus scopre che l'aereo di Clouseau \u00e8 scomparso nell'oceano. Pi\u00f9 tardi, mentre viene intervistato dalla giornalista televisiva investigativa Marie Jouvet, si sforza di mascherare la sua feroce antipatia per Clouseau e la gioia per la sua presunta morte. Marie intervista anche il cameriere cinese di Clouseau, Cato.\nPoi trova l'ex assistente di Clouseau, Hercule Lajoy, a bordo di una chiatta fluviale, e apprende i metodi non ortodossi di risoluzione del crimine dell'ispettore. Lajoy la incoraggia a interrogare i criminali che Clouseau ha inseguito ed incarcerato.\nDopo aver visto il primo servizio televisivo di Marie sulla scomparsa di Clouseau, un boss mafioso di nome Bruno Langois incontra altri leader della criminalit\u00e0 organizzata e decide di rintracciare Marie per assicurarsi che Clouseau non venga mai trovato.\nSir Charles Litton e sua moglie, Lady Litton, la precedente proprietaria della Pantera Rosa, raccontano a Marie di aver incontrato Clouseau 20 anni prima mentre sciava a Cortina d'Ampezzo, in Italia. Descrivendo come la Pantera Rosa sia stata effettivamente presa da un uomo vestito da gorilla a una festa in costume, rivelano che lo stesso Clouseau \u00e8 stato scambiato per il criminale e successivamente arrestato. Nonostante la misteriosa scomparsa del detective, i Litton insistono sul fatto che sia ancora vivo.\nDopo l'incontro, il tassista di Marie \u00e8 costretto a portarla in una villa isolata per incontrare Bruno, dove lei rifiuta la richiesta del capo della mafia di fermare le sue indagini. Pi\u00f9 tardi, Dreyfus rifiuta le richieste di Marie di incriminare Bruno per il suo rapimento, spingendola ad accusare la polizia di sostenere legami corrotti con la mafia. Di conseguenza, rilascia una dichiarazione alla televisione sull'argomento e irrompe nell'appartamento di Clouseau mentre crede che Cato sia in vacanza. Cato esce da un nascondiglio segreto per attaccarla, ma realizza chi \u00e8 e le racconta dell'educazione di Clouseau in un vigneto francese.\nMarie poi parla con il padre malato e smemorato di Clouseau, che ora vive con l'ex infermiera di suo figlio e il cane. Clouseau Senior ricorda come suo figlio \u00e8 diventato un poliziotto: dopo che l'amore della sua vita ha sposato un altro uomo, Clouseau fall\u00ec il suicidio e in seguito si arruol\u00f2 nell'esercito durante la seconda guerra mondiale, dove la sua incompetenza gli fece fallire l'assassinio di vari importanti funzionari tedeschi.\nNella relazione finale di Marie sull'argomento, si rifiuta di credere che Clouseau sia morto e suggerisce che si sia nascosto. Mentre piomba su una spiaggia rocciosa da qualche parte in Europa, un gabbiano deposita escrementi sul familiare trench dell'ispettore mentre egli impreca.\nProduzione.\nL'attore che ha interpretato l'ispettore capo Jacques Clouseau nelle scene girate dopo la morte di Peter Sellers \u00e8 stato John Taylor, che ha doppiato Sellers ne \"Il diabolico complotto del dottor Fu Manchu\" (1980). La serie della Pantera Rosa doveva includere un nuovo film da girare nel 1980 con Peter Sellers nei panni dell'ispettore capo Jacques Clouseau: \"The Romance of the Pink Panther\" che non fu mai realizzato a causa della prematura scomparsa del protagonista Peter Sellers deceduto il 24 luglio 1980, a soli 54 anni, per l'ennesimo attacco di cuore. Per completare questo capitolo della serie, il regista Blake Edwards ha perci\u00f2 recuperato sette sequenze scartate dai film precedenti, con le quali ha assemblato insieme i primi 40 minuti della pellicola.\nL'ultima moglie di Peter Sellers, Lynne Frederick, fece per\u00f2 causa alla produzione del film che aveva utilizzato l'immagine del suo defunto marito. Vinse la causa per circa 1.475.000 dollari.\nBlake Edwards ebbe la possibilit\u00e0 di assegnare il ruolo di Clouseau ad un altro attore (si pens\u00f2 anche a Dudley Moore) e riprendere la serie. Ma fu chiaro che nessuno avrebbe potuto sostituire Peter Sellers con successo.\nIl film fu girato contemporaneamente con il sequel \"Pantera Rosa - Il mistero Clouseau\" (\"Curse of the Pink Panther\") che inizia esattamente da dove finisce \"Sulle orme della Pantera Rosa\" con la prosecuzione delle indagini sulla scomparsa di Clouseau.\nDavid Niven torn\u00f2 a recitare nel ruolo di Sir Charles Litton, un ruolo che non interpretava da \"La pantera rosa\" (1963). Christopher Plummer aveva interpretato Litton in \"La pantera rosa colpisce ancora\" (1975). Niven aveva 73 anni quando \u00e8 apparso in questo film. Egli gir\u00f2 le sue scene per questo film e per \"Pantera rosa - Il mistero Clouseau\" (1983) contemporaneamente, a causa della sua cattiva salute. La sua voce era cos\u00ec debole che l'imitatore professionista Rich Little fu assunto per doppiare Niven."}
{"id": "1638564", "revid": "80339", "url": "https://it.wikipedia.org/wiki?curid=1638564", "title": "Ozjory", "text": ""}
{"id": "1638565", "revid": "80339", "url": "https://it.wikipedia.org/wiki?curid=1638565", "title": "Ozyory", "text": ""}
{"id": "1638567", "revid": "15756", "url": "https://it.wikipedia.org/wiki?curid=1638567", "title": "Marcello Milanese", "text": "Biografia.\nMarcello Milanese comincia a suonare il blues all'inizio degli anni novanta. Nel \u201896 scrive ed esegue le musiche di uno spettacolo teatrale sulla storia del Blues, presentato al Macalle Blues Festival in provincia di Alessandria.\nNel 1999 esce il suo primo lavoro discografico: il 45 giri \u201cChainsaw &amp; Brokenheart\u201d per la Bad Man Records.\nCon la sua band, Marcello &amp; The Machine, porta a termine nel 2000 l'album \"Wrong Time Wrong Place\". Viene prodotto dalla Bad Man Records su CD e LP.\nAlla fine del 2004 esce \"Esterdays\" ultimo disco della Machine per la Ultra Sound Records, composto da brani inediti.\nLa band viene scelta per apparire nel film \u201cTexas\u201d del regista Fausto Paravidino, per la Fandango Film con Valeria Golino, Riccardo Scamarcio e Valerio Binasco. Due brani tratti da \"Esterdays\" sono nella colonna sonora, insieme ad una versione di \u201cThe Crying Game\u201d riarrangiata dal gruppo. Il film, prodotto da Domenico Procacci, \u00e8 distribuito Medusa Film e ha partecipato al Festival del Cinema di Venezia nel 2005.\nA luglio 2005 l'esperienza di Marcello Milanese con la sua Machine termina con l'ultimo concerto aprendo il concerto della Blues Brothers Band.\nNell'aprile 2006 Marcello d\u00e0 alle stampe il disco \"Si Vis Rock'n'roll parabellum\": ospite dell'album \u00e8 Jimbo Mathus, chitarrista e produttore di Clarksdale (Mississippi).\nNel 2007 esce il primo album del duo Black Smokers \"Eat My Stardust\", in download gratuito.\nA luglio 2008 con il duo \u00e8 negli Stati Uniti per il primo tour. A marzo 2009 parte il secondo tour per presentare il disco \u201cUsed\u201d uscito per la Pravda Records di Chicago: il tour parte da New York passando per la seconda volta all'House Of Blues di Chicago, sempre accompagnato da Ivano Zanotti alla batteria.\nNel 2011 esce il suo primo disco solista \"Like a wolf in a chicken shack\" per la Helleluja records.\nNel 2012 si unisce alla band Chemako, formata dagli ex Chicken mambo, partecipando al loro disco omonimo e diventando la voce ufficiale della band ma sempre nel 2012 esce \"Goodnight to the Bucket\" secondo disco one man band.\nA novembre 2013 esce \"Still Alive at Mag Mell\" con Stefano Bertolotti e Roberto Re.\nNell'ottobre 2013 il trio \u00e8 in tour con Brian Langlinais (chitarrista e cantante di Nashville).\nNel 2014 esce il nuovo disco acustico \"Leaves the Time That Finds\" a cui fa seguito il disco del trio Milanese Re &amp; Bertolotti \"The Burden\" registrato in studio.\nIl 2016 segna l'inizio della collaborazione con la Rivertale Production che, con il soprannome di 106 da alla stampa \"The Rope\" mescolando il blues, che ha contraddistinto i precedenti lavori, al Folk irlandese e la musica Tex Mex. Numerosi gli ospiti del disco: Patricia Vonne (attrice e cantante, sorella del regista Robert Rodriguez) Alex Ruiz (cantante anche nelle colonne sonore di Machete e Kill Bill2, tra le altre) Rick Del Castillo alla chitarra elettrica (compositore per Robert Rodriguez) e Johnny Reno (sassofonista per Stevie Ray Vaughan e Chris Isaak), al Basso Antonio\"Rigo\" Righetti e alla Batteria Robby Pellati."}
{"id": "1638573", "revid": "110157", "url": "https://it.wikipedia.org/wiki?curid=1638573", "title": "Sili\u0219tea Gume\u0219ti", "text": "Sili\u0219tea Gume\u0219ti \u00e8 un comune della Romania di 2.680 abitanti, ubicato nel distretto di Teleorman, nella regione storica della Muntenia. \nSili\u0219tea Gume\u0219ti ha dato i natali allo scrittore Marin Preda (1922-1980)."}
{"id": "1638577", "revid": "287204", "url": "https://it.wikipedia.org/wiki?curid=1638577", "title": "Silistea Gumesti", "text": ""}
{"id": "1638578", "revid": "1543377", "url": "https://it.wikipedia.org/wiki?curid=1638578", "title": "Michele Guadagno", "text": "Biografia.\nPur mostrando fin dalla prima giovinezza una particolare predilezione per le scienze naturali, segu\u00ec studi d'ingegneria civile al Politecnico di Napoli; consegu\u00ec la laurea nel 1905 e dall'anno successivo cominci\u00f2 a prestare servizio presso l'ufficio tecnico municipale di Napoli come ingegnere straordinario; pertanto la sua massima attivit\u00e0 si svolse nel campo tecnico ed edilizio cittadino.\nA testimonianza dell'impegno che Guadagno profuse nel suo lavoro, restano ancora oggi nella citt\u00e0 di Napoli molte opere da lui progettate come la \"galleria della Vittoria\", il tunnel urbano scavato sotto il Monte Echia, e le pubblicazioni di geologia strutturale e applicata che riguardano lo studio dei tufi vulcanici di Napoli. Notevoli erano le sue conoscenze geologiche, che ebbe modo di trasmettere insegnando Geologia Applicata alle costruzioni nella R. Scuola d'Ingegneria di Napoli; gli fu assegnata, inoltre, la direzione del gabinetto di Geologia, che egli in due anni d'insegnamento riusc\u00ec a sistemare.\nNonostante il faticoso lavoro da ingegnere, Guadagno, lavorando nel suo tempo libero, esplor\u00f2 quasi tutte le regioni dell'Italia meridionale mantenendosi in costante relazione di scambio con i pi\u00f9 illustri botanici d'Europa. Studi\u00f2 con particolare attenzione la vegetazione della penisola sorrentina, dell'isola di Capri e del Monte Nuovo; questi luoghi attrassero la sua attenzione per la molteplice variet\u00e0 paesaggistica cui corrispondeva un'uguale variet\u00e0 di vegetazione.\nDell'amore per gli studi naturalistici, Guadagno lasci\u00f2 alla sua morte, avvenuta prematuramente per una fulminante malattia epatica, una ben fornita biblioteca botanica, un accurato erbario di oltre trentamila esemplari oggi conservato al Dipartimento di Scienze Biologiche dell'Universit\u00e0 di Pisa; numerose pubblicazioni e un meticoloso schedario, dove annotava accuratamente tutte le osservazioni fatte nelle oltre duecento escursioni nella penisola sorrentina e nel distretto di Castellammare di Stabia, attualmente conservato presso l'Erbario Storico della sezione di Biologia Vegetale del Dipartimento delle Scienze Biologiche di Napoli."}
{"id": "1638579", "revid": "62004", "url": "https://it.wikipedia.org/wiki?curid=1638579", "title": "Vuelta a Murcia 2008", "text": "La Vuelta a Murcia 2008, ventottesima edizione della corsa e valida come prova per del circuito UCI Europe Tour 2008 categoria 2.1, si svolse in cinque tappe dal 4 all'8 marzo 2008, per un percorso totale di 654,6\u00a0km. Fu vinta dallo spagnolo Alejandro Valverde che termin\u00f2 la gara in 16h29'01\" alla media di 39,71\u00a0km/h.\nAl traguardo di Murcia 92 ciclisti completarono la vuelta.\nResoconto degli eventi.\nLa gara inizi\u00f2 con uno sprint vincente dell'australiano Graeme Brown (Rabobank). Il giorno successivo il veterano Jos\u00e9 Luis Rubiera (Astana) ed il giovane Aitor P\u00e9rez (Grupo Extremadura-Gallardo) sferrarono l'attacco decisivo. Il primo si aggiudic\u00f2 la tappa, il secondo balz\u00f2 al comando della classifica generale, rimanendovi anche al termine della terza frazione, che vide Juan Jos\u00e9 Haedo (Team CSC) trionfare allo sprint e prendersi la rivincita su Brown. Si tratt\u00f2 della seconda affermazione in pochi giorni per l'argentino, vittorioso alla Cl\u00e1sica de Almer\u00eda la domenica precedente.\nI principali favoriti al successo finale, rimasti in ombra nelle prime tre tappe, uscirono allo scoperto nel momento cruciale, una cronometro, in salita, di circa 23 chilometri, con conclusione sull'Alto de Aledo. Gi\u00e0 vincitore sul medesimo traguardo l'anno precedente, Alejandro Valverde conquist\u00f2 tappa (segnando il tempo di 33 minuti e 32 secondi) e maglia con un vantaggio di due secondi su Stefano Garzelli e sei su Alberto Contador.\nEntrambi cercarono poi di staccare Valverde nell'ultima tappa, ma senza riuscirci, cosicch\u00e9 i distacchi fra i tre rimasero invariati. La frazione conclusiva, con arrivo a Murcia citt\u00e0, termin\u00f2 in uno sprint di gruppo vinto dal basco Koldo Fern\u00e1ndez, in grado di aggiudicarsi una volata dopo aver fallito nelle altre due."}
{"id": "1638581", "revid": "104458", "url": "https://it.wikipedia.org/wiki?curid=1638581", "title": "Michael Tritscher", "text": "Biografia.\nOriginario di Rohrmoos e inizialmente sciatore polivalente, Tritscher si specializz\u00f2 presto nello slalom speciale e in questa specialit\u00e0 ottenne il suo primo risultato di rilievo in Coppa del Mondo, il 21 marzo 1987 a Sarajevo (11\u00ba), e il primo podio, l'11 dicembre 1988 a Madonna di Campiglio (3\u00ba). Nella sua unica presenza iridata, Vail 1989, gareggi\u00f2 per\u00f2 nella combinata (7\u00ba); due anni dopo, il 2 marzo 1991 a Lillehammer, ottenne il primo dei suoi tre successi in Coppa del Mondo, in slalom speciale. Nella sua unica partecipazione olimpica, lo slalom speciale dei XVI Giochi olimpici invernali di , vinse la medaglia di bronzo dietro al norvegese Finn Christian Jagge e all'italiano Alberto Tomba. \nLa stagione 1994-1995 fu la sua migliore in Coppa del Mondo: grazie anche a quattro podi (una vittoria) riusc\u00ec a classificarsi 14\u00ba nella classifica generale e 2\u00ba in quella di slalom speciale, a 223 punti da Tomba. Conquist\u00f2 la terza e ultima vittoria in Coppa del Mondo, nonch\u00e9 ultimo podio, il 19 novembre 1995 a Vail/Beaver Creek; la sua ultima gara in carriera fu lo slalom speciale di Coppa del Mondo dipsutato sulla Ganslern di Kitzb\u00fchel il 25 gennaio 1998, che non concluse; il suo ritiro fu dovuto ai ricorrenti infortuni.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1638584", "revid": "1305772", "url": "https://it.wikipedia.org/wiki?curid=1638584", "title": "Slobozia M\u00e2ndra", "text": "Slobozia M\u00e2ndra \u00e8 un comune della Romania di 1.990 abitanti, ubicato nel distretto di Teleorman, nella regione storica della Muntenia. \nNel 2004 si sono staccati da Slobozia M\u00e2ndra i villaggi di Uda-Clocociov e Uda-Paciurea, andati a formare il comune di Uda-Clocociov."}
{"id": "1638585", "revid": "287204", "url": "https://it.wikipedia.org/wiki?curid=1638585", "title": "Slobozia Mandra", "text": ""}
{"id": "1638589", "revid": "682087", "url": "https://it.wikipedia.org/wiki?curid=1638589", "title": "Mary Ethel Hayter Florey", "text": "Ottenne la laurea in Medicina all'Universit\u00e0 di Adelaide, in Australia. Si spos\u00f2 col dottor Howard Walter Florey, che aveva iniziato nel suo laboratorio la sperimentazione dell'efficacia antibatterica della penicillina.\nEthel Florey lavor\u00f2 presso l\"'Oxford Regional Blood Transfusion Service\" negli anni dal 1939 al 1941 e, dal 1942, si dedic\u00f2 anch'essa, come il marito, alla sperimentazione della penicillina e lavor\u00f2 in alcuni ospedali. Us\u00f2 dapprima la penicillina su infezioni superficiali, come ulcere, ascessi, ferite purulente, ottenendo un buon risultato, con la sparizione delle infezioni e col risanamento dei tessuti, poi anche su endocardite batterica e setticemia. Utilizz\u00f2 anche la penicillina per via intramuscolare, endovenosa e nelle fasciature.\nNel 1943 la rivista medica inglese The Lancet dava risalto al lavoro di Florey e della moglie, evidenziando la necessit\u00e0 di una maggiore produzione di penicillina, specialmente per la sua utilit\u00e0 nel corso della Seconda guerra mondiale. Ethel Florey fece s\u00ec che alcune Societ\u00e0 Farmaceutiche americane, con l'aiuto del Governo, si dedicassero alla produzione di penicillina.\nCon l'incremento della produzione del farmaco furono salvati dall'amputazione per gangrena arti maciullati e furono operati interventi di chirurgia plastica e ortopedica.\nEthel Florey collabor\u00f2 col marito al libro \"Antibiotics\" e pubblic\u00f2 in quattro volumi \"The Clinical Application of Antibiotics\" ."}
{"id": "1638590", "revid": "104458", "url": "https://it.wikipedia.org/wiki?curid=1638590", "title": "Matthias Lanzinger", "text": "Vincitore della Coppa Europa nel 2004, a causa di un grave incidente occorsogli in gara nel 2008 ha subito l'amputazione di una gamba; in seguito \u00e8 tornato alle competizioni, dedicandosi allo sci alpino paralimpico e vincendo in tale categoria varie medaglie paralimpiche e iridate.\nBiografia.\nCarriera sciistica.\nStagioni 1996-2004.\nSpecializzato soprattutto in supergigante e slalom gigante, Lanzinger ha iniziato a prendere parte a gare FIS nell'agosto del 1995 e ha esordito in Coppa Europa il 9 gennaio 1998 a Donnersbachwald in slalom speciale, classificandosi 24\u00ba. Ha ottenuto i primi risultati di prestigio in carriera nel 2000 ai Mondiali juniores del Qu\u00e9bec, dove ha conquistato la medaglia d'oro nella combinata e quella d'argento nello slalom speciale\nIn Coppa Europa ha conquistato il primo podio il 9 dicembre 2001 a Dam\u00fcls in slalom gigante (3\u00ba) e la prima vittoria il 17 dicembre 2003 a Ponte di Legno/Passo del Tonale in discesa libera. In quella stagione 2003-2004 si \u00e8 aggiudicato il trofeo continentale, piazzandosi anche al 2\u00ba posto nella classifica di supergigante.\nStagioni 2005-2008.\nIn Coppa del Mondo ha esordito il 28 novembre 2004 nel supergigante di Lake Louise, giungendo 12\u00ba, e ha ottenuto il suo unico podio a Beaver Creek in supergigante il 1\u00ba dicembre 2005 (3\u00ba). Il 27 febbraio 2007 ha conquistato a Hermagor-Pressegger See in slalom gigante la sua ultima vittoria in Coppa Europa, nonch\u00e9 ultimo podio; alla fine di quella stagione \u00e8 risultato 3\u00ba nella classifica generale e nuovamente 2\u00ba in quella di supergigante del trofeo continentale.\nDomenica 2 marzo 2008, durante una gara di supergigante valida per la Coppa del Mondo a Lillehammer Kvitfjell, in seguito a una caduta Lanzinger, urtando forse contro il paletto di rilevamento dei tempi e a seguito delle violenti distorsioni alle articolazioni (lo sci sinistro non si era sganciato e il piede era stato torto pi\u00f9 volte), ha riportato una frattura multipla alla gamba sinistra e una commozione cerebrale ed \u00e8 stato trasportato, dopo diverso tempo, da un elicottero privato fino all'ospedale di Lillehammer, dal quale \u00e8 stato in seguito trasferito per un intervento chirurgico d'urgenza all'ospedale universitario Ullev\u00e5l di Oslo. Il marted\u00ec mattina, dopo ripetuti tentativi di ripristinare la circolazione del sangue della gamba, il medico ha eseguito l'amputazione al di sotto del ginocchio. L'incidente ha poi avuto strascichi giudiziari con la richiesta di un risarcimento da parte dell'atleta nei confronti della FIS per il ritardo nei soccorsi. In carriera non ha preso parte n\u00e9 a rassegne olimpiche n\u00e9 iridate.\nStagioni 2012-2017.\nDalla stagione 2011-2012 Lanziger \u00e8 tornato alle gare, nello sci alpino paralimpico (categoria in piedi), e in quella sua prima annata ha colto la prima vittoria in Coppa Europa. Nel 2012-2013 ha iniziato a vincere le sue prime gare in Coppa del Mondo, classificandosi 2\u00ba nella classifica generale, e ha preso parte ai Mondiali di La Molina, vincendo la medaglia d'oro nella supercombinata, quella d'argento nel supergigante e quella di bronzo nella discesa libera.\nNel 2014 ha preso parte agli XI Giochi paralimpici invernali di , vincendo la medaglia d'argento nel supergigante e nella supercombinata e classificandosi 4\u00ba nella discesa libera, mentre nel 2015 ai Mondiali di Panorama si \u00e8 aggiudicato la medaglia d'argento nella discesa libera e nel supergigante e quella di bronzo nella supercombinata e nella gara a squadre. Si \u00e8 ritirato nel 2017.\nAltre attivit\u00e0.\nA partire dalla stagione 2008-2009 collabora con il programma televisivo \"Sport am Sonntag\" della ORF in qualit\u00e0 di esperto della Coppa del Mondo. \u00c8 inoltre opinionista, sempre in ambito sportivo, del quotidiano viennese \"Kronen Zeitung\" e dal 2017 pratica a livello agonistico motociclismo paralimpico.\nPalmar\u00e8s.\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "1638592", "revid": "1305772", "url": "https://it.wikipedia.org/wiki?curid=1638592", "title": "Sm\u00e2rdioasa", "text": "Sm\u00e2rdioasa \u00e8 un comune della Romania di 2.543 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Sm\u00e2rdioasa e \u0218oimu."}
{"id": "1638593", "revid": "287204", "url": "https://it.wikipedia.org/wiki?curid=1638593", "title": "Smardioasa", "text": ""}
{"id": "1638594", "revid": "697352", "url": "https://it.wikipedia.org/wiki?curid=1638594", "title": "Miniserial TV", "text": ""}
{"id": "1638595", "revid": "123549557", "url": "https://it.wikipedia.org/wiki?curid=1638595", "title": "Oh Carolina", "text": "Oh Carolina \u00e8 un brano reso famoso dal cantante giamaicano Shaggy, ma originariamente scritto da John Folkes e prodotto da Prince Buster per i Folkers Brothers nel 1960.\u00c8 il primo brano musicale registrato in Giamaica in cui furono incorporate percussioni di origine africana, in particolare lo stile Nyabinghi. Per questo motivo \u00e8 considerato uno dei brani che ha contribuito alla diffusione della musica giamaicana moderna (Ska, Rock Steady e Reggae), che si basano sulla fusione tra elementi musicali occidentali ( in particolare di origine soul e rhythm &amp; blues) e africani.\nIl brano nella sua nuova veste nel 1993 lancia Shaggy nel mercato discografico, facendogli raggiungere la vetta della classifica di diversi paesi, fra cui l'Inghilterra.\nAl rinnovato successo di \"Oh Carolina\" segu\u00ec una questione legale relativa ai copyright del brano fra Folkes e Buster. Nel 1994 Folkes venne ritenuto ufficialmente solo detentore dei diritti sul brano."}
{"id": "1638597", "revid": "63945", "url": "https://it.wikipedia.org/wiki?curid=1638597", "title": "Blue Sugar", "text": ""}
{"id": "1638607", "revid": "110157", "url": "https://it.wikipedia.org/wiki?curid=1638607", "title": "Stejaru (Teleorman)", "text": "Stejaru \u00e8 un comune della Romania di 2.035 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 4 villaggi: Bratcovu, Gresia, Socetu, Stejaru."}
{"id": "1638609", "revid": "63945", "url": "https://it.wikipedia.org/wiki?curid=1638609", "title": "Io Non Mi Sento Italiano", "text": ""}
{"id": "1638611", "revid": "767487", "url": "https://it.wikipedia.org/wiki?curid=1638611", "title": "\u0218torob\u0103neasa", "text": "\u0218torob\u0103neasa \u00e8 un comune della Romania di 3.372 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Beiu e \u0218torob\u0103neasa."}
{"id": "1638614", "revid": "287204", "url": "https://it.wikipedia.org/wiki?curid=1638614", "title": "Storobaneasa", "text": ""}
{"id": "1638622", "revid": "1564499", "url": "https://it.wikipedia.org/wiki?curid=1638622", "title": "Talpa (Romania)", "text": "Talpa \u00e8 un comune della Romania di 2.124 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 5 villaggi: Linia Costii, Rot\u0103re\u0219ti, Talpa-B\u00e2scoveni, Talpa-Ogr\u0103zile, Talpa Po\u0219tei.\nLa sede comunale \u00e8 ubicata nell'abitato di Talpa-Ogr\u0103zile."}
{"id": "1638627", "revid": "1793900", "url": "https://it.wikipedia.org/wiki?curid=1638627", "title": "Fiumi dell'Alberta", "text": "I fiumi dell'Alberta sono i fiumi che scorrono nella provincia canadese dell'Alberta. Possono essere divisi nei tre grandi bacini idrografici in cui confluiscono, quello dell'Oceano Artico, della Baia di Hudson e del Golfo del Messico."}
{"id": "1638630", "revid": "486946", "url": "https://it.wikipedia.org/wiki?curid=1638630", "title": "House of Mouse", "text": ""}
{"id": "1638633", "revid": "6923", "url": "https://it.wikipedia.org/wiki?curid=1638633", "title": "Museo del giocattolo Pietro Piraino", "text": "Il Museo del giocattolo e delle cere Pietro Piraino \u00e8 ospitato a Bagheria (PA) nella . Il museo espone circa 1600 giocattoli prodotti dal II secolo a.C. al 1900, e 100 opere in cera, risalenti al XVIII e XIX secolo.\nAnnesso al museo una sala multimediale con affreschi del Velasco, un'aula per la didattica, un laboratorio per il restauro di cere, statue lignee, presepi, giocattoli, un book shop, una caffetteria e un ampio giardino\nStoria.\nNel 1994 Pietro Piraino Papoff con le figlie Laila e Lucilla, crea l'Associazione \"Museo del Giocattolo Pietro Piraino\" che si occupa della ricerca, del restauro, della catalogazione e della conservazione di vecchi giocattoli e di vecchi giochi. Il museo ha il patrocinio dell'Unicef e del Ministero della pubblica istruzione. Nel 2002 si \u00e8 trasferito a Bagheria al piano nobile di Villa Aragona Cut\u00f2, in Via Consolare, di propriet\u00e0 del Comune di Bagheria. Nel mese di marzo 2014 il Museo si \u00e8 trasferito con i suoi 2500 giocattoli e 200 opere in cera nella sede definitiva di Villa Certosa a Bagheria, a tale scopo restaurata. Nella nuova sede il museo si \u00e8 dotato di book shop, caffetteria, sala multimediale, biblioteca e giardino. Nel laboratorio annesso sono state gi\u00e0 ricreate nove delle dodici statue in cera fatte nel 1770 dal ceroplasta Ferretti, oggi rubate e non pi\u00f9 esistenti. Sono in rifacimento le tre ancora mancanti ad opera del Prof. Pietro Piraino Papoff e della figlia Dott. Laila Piraino.\nIl museo.\nIl Museo espone, circa 2000 giocattoli e bambole, prodotti con diversi materiali, quali porcellana, cera, cartapesta, panno lenci, celluloide, legno, risalenti al 1700, 1800 e 1900. Sono presenti anche alcuni giocattolini in terracotta provenienti dalla tomba di una bambina del II sec. A.C e una pistola giocattolo proveniente dal campo di sterminio nazista di Mauthausen.\nUna sezione \u00e8 dedicata alle case per le bambole, complete dei piccoli arredi all'interno, e ai mobili e agli accessori in miniatura, con le porcellane e gli utensili da cucina, e gli abitini.\nAlcuni giocattoli in legno sono tipici della civilt\u00e0 contadina siciliana di inizio Novecento: il carrettino, i piccoli \"Pulcinella\", i \"pupi\", le trottole, i fischietti.\nLa collezione di automi presenta rari giocattoli meccanici prodotti nell'Ottocento in Francia, in Germania, in Svizzera e in Sicilia; tra i giochi meccanici, un armonium a mantice, un Organo di Barberia a martelletti e campanelli , carillons a dischi di fabbricazione tedesca dell'Ottocento, lanterne magiche, giocattoli scientifici , un ampio spazio \u00e8 dedicato ai giocattoli di latta e ai plastici con trenini.\nSono esposte anche 200 sculture in cera, opera di artisti siciliani e napoletani del Settecento e Ottocento.\nIl museo ospita un laboratorio per il restauro dei giocattoli antichi, di sculture in cera, di presepi e di statue lignee. In esso vengono prodotte , anche, ex novo statue e composizioni in cera seguendo le antiche tecniche e metodologie della ceroplastica."}
{"id": "1638645", "revid": "287204", "url": "https://it.wikipedia.org/wiki?curid=1638645", "title": "Angelo Mozzillo", "text": "Biografia.\nAngelo Mozzillo nacque il 24 ottobre 1736, ad Afragola, da Crescenzo e Maria Abate e fu battezzato, nello stesso giorno, nella chiesa di Santa Maria d'Ajello. Mozzillo trascorse la sua infanzia e la sua adolescenza nella citt\u00e0 natale, dove fu istruito presso il convento dei domenicani. Si trasfer\u00ec, quindi, a Napoli, formandosi presso la bottega del pittore Giuseppe Bonito, originario di Castellammare di Stabia e apprezzato dalla corte borbonica, ed esord\u00ec a San Vitaliano, con un dipinto su tela nella volta della chiesa della confraternita dell\u2019Immacolata.\nCon il passare degli anni esegu\u00ec affreschi e dipinti in varie citt\u00e0 della Campania tra le quali: Afragola, Caivano, Marano di Napoli, Cimitile, Nola, Liveri, San Paolo Belsito, Palma Campania, Scafati, Ottaviano, Castellamare di Stabia, San Giuseppe Vesuviano, Cicciano, Sant'Agata de' Goti, Solopaca e Sparanise.\nNel 1788 i governatori della chiesa di Sant'Eligio Maggiore lo incaricarono di decorare le volte e le pareti della Sala delle Udienze, destinata ad ospitare i sovrani borbonici in occasione dell'annuale festa della Madonna del Carmine.\nQualche anno dopo, i monaci camaldolesi gli commissionarono una serie di affreschi per abbellire gli eremi di Napoli e Visciano, eseguendo, sulla volta a botte della navata centrale dell'eremo \ndel Santissimo Salvatore a Napoli, una \"Gloria di San Romualdo incorniciato\".\nMozzillo mor\u00ec a Nola, tra la fine di aprile e i primi giorni di maggio del 1810."}
{"id": "1638650", "revid": "249933", "url": "https://it.wikipedia.org/wiki?curid=1638650", "title": "Saga di Paperone", "text": ""}
{"id": "1638652", "revid": "1543377", "url": "https://it.wikipedia.org/wiki?curid=1638652", "title": "Liqian", "text": "Liqian o L\u01d0-Chien (caratteri cinesi: \u9a8a\u976c) (pinyin: L\u00edqi\u00e1n) \u00e8 un'ex contea nella provincia settentrionale di Gansu, in Cina. L'antica citt\u00e0 di Liqian \u00e8 situata in un villaggio oggi chiamato Zhelaizhai. Nel XX secolo l\u00ec nacque una teoria secondo la quale gli abitanti discendono da antichi legionari romani sfuggiti al massacro seguito alla disfatta nella battaglia di Carre (nella Turchia orientale), quando alcune legioni, guidate da Marco Licinio Crasso vennero distrutte dall'esercito dei Parti nel 53 a.C. Da allora sono stati condotti diversi studi, anche genetici. Il villaggio ricevette attenzione internazionale nel febbraio del 2007 quando la teoria venne all'improvviso sotto i riflettori della stampa internazionale. Il giornalista britannico Rob Gifford ha commentato la teoria sostenendo che si tratta di uno dei molti \"miti rurali\".\nGeografia.\nIl villaggio si trova sul bordo del deserto del Gobi. Si tratta di un'area rurale, dal momento che la pi\u00f9 vicina citt\u00e0 \u00e8 distante pi\u00f9 di 300\u00a0km.\nStoria.\nNel 1955, Homer Hasenpflug Dubs, professore di storia cinese alla Universit\u00e0 di Oxford, ipotizz\u00f2 che alcuni dei 10.000 prigionieri romani presi dall'impero dei Parti dopo la battaglia di Carre nella Turchia orientale nell'anno 53 a.C. siano riusciti a fuggire (o siano stati deportati) verso l'odierno Uzbekistan e che successivamente spostandosi in Cina siano stati arruolati dal capo guerriero Jzh Jzh (della Dinastia Hun), in guerra contro la dinastia Han (dal 206 a.C. al 220 d.C.).\nL'ipotesi nasce dalla lettura di annali della dinastia Han, che descrive una battaglia tra l'impero Han e le forze del generale Jzh Jzh nella Cina occidentale. Si segnala che una formazione di 150 uomini della sua armata abbia assunto una formazione a \"scaglie di pesce\", che Dubs supponeva essere il tipico schieramento romano di battaglia in \"testudo\", afferma inoltre che questi uomini, catturati dai cinesi, abbiano costruito il proprio villaggio chiamato Liqian (Li-chien) la traslitterazione cinese per Alessandria. Nel 1957, Dubs ha pubblicato il suo libro: \"Una citt\u00e0 romana nell'antica Cina\".\nCritica.\nLa teoria di Dubs \u00e8 stata criticata per la presenza di ipotesi non comprovate da fatti accertati. Secondo le ricerche di Yang Gongle, professore della Beijing Normal University, sembra che l'insediamento gi\u00e0 esistesse con questo nome nel 104 a.C., circa mezzo secolo prima della battaglia di Carre. Un'altra critica riguarda la corrispondenza della formazione descritta \"a scaglie di pesce\" con la nota tattica della \"testudo\" romana: in effetti venivano utilizzate in quest'epoca nell'Asia centrale e in India doppie palizzate di legno il cui aspetto potrebbe essere descritto con questa analogia.\nAnalisi sistematica del DNA degli abitanti.\nSono in corso ricerche genetiche sul DNA degli attuali abitanti del villaggio, che, secondo alcuni, sembrano presentare caratteri caucasici pi\u00f9 che asiatici e che potrebbero pertanto essere i discendenti degli antichi soldati romani. La ricerca presenta tuttavia diverse difficolt\u00e0: sia perch\u00e9 il sito di Liqian si trova in prossimit\u00e0 della via della Seta, sulla quale hanno sempre viaggiato mercanti di diversa origine etnica, compresa quella mediterranea, sia perch\u00e9 lo Stato romano e ancor di pi\u00f9 il suo esercito erano anch'essi tutt'altro che omogenei dal punto di vista etnico.\nBibliografia.\nHomer Hasenflug Dubs: \"A Roman City in Ancient China\" (1955).\nAngelo Paratico \"La leggenda (o la Storia) della legione romana finita in Cina\" "}
{"id": "1638655", "revid": "1305772", "url": "https://it.wikipedia.org/wiki?curid=1638655", "title": "Herculaneum", "text": ""}
{"id": "1638661", "revid": "729019", "url": "https://it.wikipedia.org/wiki?curid=1638661", "title": "Motomondiale 1974", "text": "La stagione 1974 \u00e8 stata la ventiseiesima del Motomondiale; si svolse su un calendario composto dagli stessi 12 gran premi dell'anno precedente ma nessuna classe gareggi\u00f2 in pi\u00f9 di 10 occasioni.\nIl contesto.\nNessuna modifica venne inserita nei regolamenti tecnici, n\u00e9 ci furono modifiche sull'assegnazione e i conteggi dei punti in classifica.\nL'avvenimento dell'inverno 1973-74 fu la rottura tra Giacomo Agostini e l'MV Agusta: il campionissimo italiano pass\u00f2 alla Yamaha. A sostituirlo sar\u00e0 chiamato Gianfranco Bonera, che avrebbe dovuto correre per l'Harley-Davidson (al suo posto andr\u00e0 Walter Villa, affiancato dal francese Michel Rougerie).\nSecondo mondiale per Phil Read e la MV Agusta in 500, il diciassettesimo consecutivo ma anche l'ultimo per la Casa di Cascina Costa. \"Ago\", affiancato da Teuvo L\u00e4nsivuori sulla OW23 quattro cilindri due tempi, fu tormentato da guasti e problemi meccanici vari (emblematico il \"Nazioni\", dove dovette lasciare la vittoria a Bonera, a causa dell'esaurimento della benzina), ed ebbe anche un incidente ad Anderstorp, che gli cost\u00f2 ogni speranza di titolo. L'italiano, in compenso, riusc\u00ec a vincere in 350, agevolato dall'abbandono della Casa di Cascina Costa.\nNella quarto di litro vittoria per Walter Villa e la Harley-Davidson HDB2 (costruita nell'ex reparto corse Aermacchi).\nAltro titolo per Kent Andersson e la Yamaha in 125, davanti allo svizzero Kneub\u00fchler e alla Derbi di \u00c1ngel Nieto.\nAltro titolo per la Kreidler, che continu\u00f2 a dominare la 50, stavolta con l'olandese Henk van Kessel. Nei sidecar, Klaus Enders deve faticare moltissimo per conquistare il suo sesto titolo: il boxer BMW, infatti, soffre la concorrenza dei due tempi K\u00f6nig e Crescent (entrambi di origine motonautica).\nLa sicurezza dei circuiti continu\u00f2 ad essere un tema all'ordine del giorno: la gran parte dei piloti (con l'eccezione dei sidecar e di alcuni piloti privati tedeschi di secondo piano) boicottarono il piovoso GP di Germania sul temibile circuito del N\u00fcrburgring.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nIn occasione del boicottaggio del Gran Premio motociclistico di Germania solo 7 piloti presero il via e di questi solamente 4 giunsero al traguardo. In ogni caso anche nel Gran Premio motociclistico delle Nazioni non vennero assegnati tutti i punti a disposizione visto che furono solo 9 i piloti che tagliarono il traguardo.\nCome gi\u00e0 in precedenza il Tourist Trophy vide al via numerosi piloti, ma si trattava perlopi\u00f9 di piloti locali visto che quasi tutte le squadre ufficiali boicottarono l'evento a causa della sua pericolosit\u00e0.\nLe vittorie nelle 10 prove previste andarono per met\u00e0 a piloti ufficiali della MV Agusta (4 al vincitore del titolo iridato Phil Read e una a Gianfranco Bonera) e tre ai piloti ufficiali Yamaha (2 a Giacomo Agostini e una a Teuvo L\u00e4nsivuori).\nClasse 350.\nCon il disimpegno della MV Agusta da questa categoria restarono solo due Harley-Davidson affidare a Michel Rougerie e Walter Villa a contrastare un nugolo di piloti che disponevano di veicoli motorizzati Yamaha; alle spalle di Giacomo Agostini per la settima volta consecutiva iridato, si piazzarono Dieter Braun (vincitore l'anno precedente del titolo della classe 250) e Patrick Pons; la migliore Harley si classific\u00f2 solo settima.\nPer il boicottaggio avvenuto nel GP di Germania solo 9 piloti furono classificati al traguardo con la vittoria che and\u00f2 a Helmut Kassner, figlio d'arte che ottenne le uniche sue due vittorie in carriera proprio in questa giornata con l'accoppiata classe 350/classe250.\nClasse 250.\nDiversamente che nella categoria superiore, in 250 le Harley-Davidson si rivelarono maggiormente competitive, tanto che il titolo iridato fu di Walter Villa; Villa riusc\u00ec ad ottenere 4 vittorie sulle 10 prove in calendario.\nAnche in questa categoria il Gran Premio motociclistico di Germania fu boicottato dalla maggior parte dei piloti di punta a causa della pericolosit\u00e0 del circuito nelle condizioni di maltempo di quel giorno e anche il Tourist Trophy fu disertato, sempre per motivi di pericolosit\u00e0.\nCuriosamente alle spalle del pilota vincitore si piazzarono gli stessi due piloti che avevano occupato le stesse posizioni in classe 350, Dieter Braun e Patrick Pons.\nLa 250 vide esordire un promettente pilota statunitense, Kenny Roberts, terzo ad Assen.\nClasse 125.\nNella ottavo di litro il pilota svedese Kent Andersson riusc\u00ec a ripetersi, bissando il titolo dell'anno precedente e sopravanzando in classifica Bruno Kneub\u00fchler e \u00c1ngel Nieto.\nOtello Buscherini giunse quarto ma avrebbe potuto essere secondo, se, dopo aver tagliato per primo il traguardo, non fosse stato squalificato nella penultima gara del campionato in Jugoslavia per irregolarit\u00e0 tecniche della sua Malanca.\nClasse 50.\nCon il ritiro dalle gare del campione in carica Jan de Vries il testimone nella classifica delle minore cilindrata pass\u00f2 ad un altro pilota olandese, Henk van Kessel.\nSia il vincitore del titolo che i suoi primi 5 inseguitori erano equipaggiati di moto Kreidler.\nClasse sidecar.\nI sidecar, che furono tra l'altro l'unica categoria a non essere particolarmente coinvolta nel boicottaggio del Gran Premio motociclistico di Germania (anche a causa del fatto che la maggior parte dei partecipanti era di quella nazionalit\u00e0), gareggiarono su 8 prove e ciascuno dei primi tre equipaggi in classifica se ne aggiudic\u00f2 due.\nLa vittoria finale and\u00f2 come l'anno precedente all'equipaggio tedesco Klaus Enders/Ralf Engelhardt."}
{"id": "1638666", "revid": "15756", "url": "https://it.wikipedia.org/wiki?curid=1638666", "title": "Ilario Tabarri", "text": "Garibaldino in Spagna, antifascista, confinato politico, partigiano. Sulla sua figura, a partire dagli anni settanta, si \u00e8 aperto un dibattito, tra estimatori e critici, in particolare in relazione alle circostanze nelle quali, tra la fine di marzo e i primi di aprile del '44, sarebbe avvenuto l'avvicendamento con il suo predecessore al comando della Brigata Garibaldi Romagnola: Riccardo Fedel (\"Libero\") ed in relazione alle stragi compiute per rappresaglia dai nazifascisti nella seconda met\u00e0 del 1944 nella zona sotto il suo comando.\nGiovinezza: 1917-1936.\nFiglio di Egisto, bracciante cesenate di idee repubblicane, ha appena un anno quando il padre emigra in Francia in coincidenza, probabilmente, con la morte della madre.\nIlario viene cos\u00ec affidato alle cure di Aristide Medri, cugino della nonna, che \"pur non essendo iscritto al PNF dimostra sentimenti favorevoli al Regime\". Nel 1922 si ricongiunge col padre in Francia, e l\u00ec rimane fino al 1927 quando, all'et\u00e0 di dieci anni, \u00e8 riaccompagnato dal padre in Romagna e affidato sempre ai Medri.\nIlario \"mantiene un'ottima condotta morale\" (secondo l'espressione usata dalla polizia fascista), sinch\u00e9 nel 1936 frequenta un corso per ottenere il brevetto internazionale di radiotelegrafista a Spezia (per ottenere il quale era necessario, appunto, presentare un certificato di buona condotta e sostenere un esame a Roma, che Ilario effettivamente supera, ottenendo il brevetto di Radiotelegrafista di seconda classe).\nAll'estero: 1936-1941.\nDa La Spezia, Ilario, letteralmente, \"scompare\" nell'agosto del 1936, espatriando clandestinamente in Francia, ove raggiunge il padre, la sorella maggiore e la sorellastra e fratellastro minori a Bezons, a nord di Parigi. Espulso dalle autorit\u00e0 francesi quale clandestino, si reca in Spagna per arruolarsi nelle Brigate internazionali repubblicane, arrivando a destinazione nell'ottobre 1936 ad Albacete, quartier generale delle Brigate Internazionali e centro di reclutamento.\nArruolatosi nel Battaglione Garibaldi, formato da antifascisti italiani (comandato da Randolfo Pacciardi e successivamente da Ilio Barontini), combatte al Cerro Rojo, Casa del Campo, Pozuelo, Boadilla, Mirabueno, Majadahonda, Arganda, Guadalajara; in seguito alla trasformazione del Battaglione Garibaldi in Brigata (aprile 1937), Tabarri entra, col grado di sergente (mitragliere), nel I Battaglione della Brigata Garibaldi, partecipando ai combattimenti in Estremadura e alla prima fase di quelli sull'Ebro.\nRientra in Francia nel settembre del 1938 dove rimane fino al 19 dicembre 1941 quando, al suo rientro in Italia, viene arrestato dalla polizia doganale di Mentone perch\u00e9 iscritto nella Rubrica di Frontiera come antifascista e combattente antifranchista a seguito di una lettera inviata alla fidanzata in Italia da Bezons il 31 dicembre 1938 ed intercettata dalla censura fascista.\nIn essa egli cos\u00ec raccontava la sua esperienza: \u201c\"Ebbi occasione di trovarmi nella Spagna Repubblicana quando, nel marzo 1937, furono sconfitte quelle divisioni che Mussolini aveva mandato al traditore Generale Franco per lo strangolamento dell'eroica Madrid, parlai con dei prigionieri di quelle famose divisioni che furono annientate nei campi di Guadalajara ed ebbi la possibilit\u00e0 di rendermi conto per quale inganno furono condotti in Spagna coloro i quali non trovavano di che sfamarsi in Italia. Ma se il Popolo Italiano sapesse che la miseria nella quale si trova non \u00e8 colpa del popolo spagnolo, i nostri soldati non partirebbero per farsi ammazzare e distruggere un popolo indifeso, ma rivolgerebbero le armi contro Mussolini e contro i grandi proprietari.\"\"\nIl confino: 1942-1943.\nTradotto a Forl\u00ec viene condannato a cinque anni di confino da scontarsi a Ventotene (LT), ove incontra Sandro Pertini, Eugenio Curiel, Pietro Secchia e numerose altre figure politiche di primo piano, anch'esse confinate a Ventotene. \u00c8 un confino duro, durante il quale gli vengono negate anche le visite dei parenti pi\u00f9 vicini, ma durante il quale assumer\u00e0 un ruolo di rilievo nella \"scuola militare\" del gruppo dirigente del PCI, sempre pi\u00f9 nell'ottica di avviare una ribellione armata al nazifascismo in Italia.\nLa Resistenza: 1943-1944.\nNei comitati di pianura: settembre '43-marzo '44.\nLiberato a seguito della caduta del Fascismo, torna a Cesena dove diventa membro del Fronte Nazionale (un organismo unitario che precedette il CLN cui aderivano il PCI, l'Unione Lavoratori Italiani (ULI) e, a titolo personale, alcuni militanti di partiti che ancora non si erano ricostituiti) quale rappresentante del Partito Comunista, al quale era iscritto.\nAlla fine del settembre 1943 Ilario viene incaricato dal Comitato locale del PCI di ricercare una zona montana, prospiciente la pianura di Cesena, in grado di accogliere una base partigiana: essa viene individuata nei pressi di Pieve di Rivoschio. Assume il nome di battaglia di \"Pietro Mauri\".\nAi primi di ottobre 1943, Ilario diventa membro del Comitato Militare Romagnolo (poi Comando Militare) facente formalmente capo al FN e poi al CLN (il FN, formalmente, esiste ancora, ma l'ULI -costituito in gran parte da repubblicani, per non dare l'impressione di appoggiare il governo Badoglio e, con esso, la Monarchia, si \"chiama fuori\" dagli aspetti militari, lasciando, di fatto, in mano al solo Pci il comando della Resistenza armata).\nDalla fine di ottobre 1943 al 20 marzo 1944 \u00e8 responsabile delle formazioni partigiane di pianura (GAP) nella Provincia di Forl\u00ec.\nAl comando dell'8\u00aa Brigata Garibaldi: aprile-novembre '44.\nIl 22 marzo 1944 viene \"inviato alla formazione, con poteri discrezionali\" raggiungendo il comando di Brigata in montagna il 27 marzo (secondo quanto da Tabarri riferito nel suo \"rapporto generale\", una dettagliata relazione inviata nell'agosto del '44 al Partito Comunista di Forl\u00ec e al CUMER). Considerata la conduzione della Brigata da parte di Libero non rispondente alle nuove direttive, Tabarri lo spodesta nel corso di un confronto piuttosto drammatico, convinto della necessit\u00e0 di ricostituire la formazione partigiana dei \u201cribelli\u201d su nuove regole. La Brigata Garibaldi Romagnola viene trasformata in una divisione di tre brigate denominata \"Gruppo Brigate Garibaldi Romagnole\" posta sotto il suo comando dal 1\u00ba di aprile (secondo fonti tedesche), con Libero Riccardi, comandante e fondatore della Brigata, Capo di Stato Maggiore della divisione.\nPochi giorni dopo questi avvenimenti, nell'aprile 1944, la costituenda Divisione subisce un pesante rastrellamento che fa sbandare la formazione, che si riduce da quasi duemila uomini a un'ottantina. Il mese successivo la formazione viene ricostituita assumendo la denominazione di 8\u00aa Brigata Garibaldi Romagna: Tabarri ne riprende il comando, affiancato da Marconi, comandante della II zona (e da partigiani quali Tom, Jader, Villy, Villa, Curpet, Gianni ed altri) e con la fondamentale assistenza dell'istruttore in sabotaggio e tattica paracadutato dagli Alleati Italo Morandi, proseguendo nella lotta in stretta collaborazione con gli Alleati, fino alla liberazione di Forl\u00ec, avvenuta nel novembre del 1944. Nello stesso mese l'8\u00aa Brigata viene disarmata e sciolta su ordine degli Alleati.\nIl Dopoguerra: 1945-1970.\nSull'onda della vittoria e del prestigio \u00e8 nominato dal CLN provinciale primo Presidente dell'Amministrazione Provinciale. Dal 1949 al 1952 diventa Segretario della Federazione Riminese del PCI; far\u00e0 anche parte del Comitato Centrale del PCI. Passato al sindacato regge la Camera del Lavoro di Brescia, per diventare poi Dirigente del Centro Studi della Federazione Internazionale Sindacale a Bruxelles.\nConcluder\u00e0 la vita politica a Bruxelles al Centro studi europeo del sindacato ed in questo ambito tiene un intervento assieme a Francesco Pistolese su \u201c\"Aspetti internazionali dei problemi dell'energia in Italia e nella CEE\"\u201d pubblicato negli atti del convegno internazionale tenutosi a Roma il 23 - 25 marzo 1962, organizzato dall'Istituto Gramsci sulle \u201cTendenze del capitalismo italiano\u201d.\nSebbene ancora giovane, negli anni sessanta si ritira dalla vita politica, dedicandosi alla professione di commerciante in provincia di Brescia.\nIl dibattito attorno a Tabarri.\nSin dagli anni settanta, la figura di Tabarri come comandante delle formazioni partigiane \u00e8 stata messa in discussione, soprattutto per quel che riguarda l'avvicendamento con \"Libero\" (Riccardo Fedel). Prima da isolate iniziative di ex partigiani (quali ad esempio il comandante Umberto Fusaroli Casadei) e poi da altre interpretazioni storiografiche che, contrariamente a quanto fatto da Flamigni-Marzocchi nel 1969, hanno riletto il rapporto generale di Tabarri in maniera critica. Per esempio, nel 1984 Lorenzo Bedeschi indicava tra le \"problematiche ormai apertamente dibattute nelle sedi scientifiche [...] il peso da attribuirsi nel consuntivo del partigianato locale al ritardato ordine di sganciamento dal parte del comando Tabarri durante il massiccio rastrellamento tedesco di aprile nell'illusione, almeno inizialmente, che gli uomini della brigata potessero resistere sul posto anzich\u00e9 filtrare tra le maglie dei reparti nemici senza accettare il combattimento. Oppure l'altra questione, altrettanto controversa, riguardante non tanto la incerta fine di Libero quanto invece il significato e il valore della sua opera di primo comandante dei ribelli in questa zona dell'Appennino se si pensa che la struttura fondamentale della futura 8\u00aa brigata coi suoi quadri militari migliori risulta essere la stessa costituita a suo tempo [dallo stesso Libero] e che le basi principali a cui la brigata continuer\u00e0 a far riferimento resteranno quelle individuate dall'esecutivo militare di Tolloy fin dal dicembre '43.\"\nDal 2004, il dibattito \u00e8 stato ravvivato da un lavoro di Natale Graziani poi ripreso nel 2008 da Giampaolo Pansa che nel suo \"I gendarmi della memoria\" dedic\u00f2 alla vicenda un intero capitolo: \"Libero e lo spagnolo\". Al dibattito si sono poi aggiunti anche la figlia di Ilario, Bruna Tabarri, e i familiari di Riccardo Fedel, con due diversi articoli pubblicati entrambi sulla rivista dell'ANPI \"Patria Indipendente\".\nAltra questione ampiamente dibattuta \u00e8 quella delle rappresaglie che i tedeschi compirono contro le popolazioni civili della zona in risposta alle azioni dei partigiani romagnoli comandati da Tabarri. Va ricordato che, all'epoca, ben una cinquantina di partigiani si dimisero dalla Brigata in polemica con la politica seguita da Tabarri e, soprattutto, dal comandante della II zona Guglielmo Marconi. Naturalmente, la discussione non verte sulla responsabilit\u00e0 degli eccidi, ma sulla opportunit\u00e0 di alcune scelte tattiche operate dal comandante Pietro Mauri in quel periodo e sulla presunta mancata adozione di contromisure adeguate per difendere la popolazione civile."}
{"id": "1638667", "revid": "1534511", "url": "https://it.wikipedia.org/wiki?curid=1638667", "title": "Storia della Piccardia", "text": "La storia del territorio coperto dalla moderna Piccardia, creata alla fine del XV secolo, risale al Paleolitico, epoca in cui gli uomini preistorici si insediarono nei terrazzi fluviali della valle della Somme. Prosegue nel Neolitico, in cui i popoli si stabilirono e cominciarono a coltivare la terra. Durante l'et\u00e0 del ferro (La T\u00e8ne), i Celti si insediarono nella regione, ci fu la conquista da parte dei romani e l'ingresso nella storia scritta. Con le invasioni barbariche del V secolo, cominci\u00f2 un nuovo periodo, il Medioevo, ma bisogna attendere la fine dell'XI secolo affinch\u00e9 la parola \u00ab Picard \u00bb compaia per la prima volta in un testo scritto: Guillaume le Picard mor\u00ec durante la prima crociata, nel 1098. \u00ab Picard \u00bb indicava degli individui prima di indicare un territorio. Nel XIII secolo, c'era una \u00ab nation picarde \u00bb (\"nazione piccarda\") presso l'Universit\u00e0 di Parigi. \nLa provincia della Piccardia non emerse davvero che fino alla fine del Medioevo (tardo XV secolo), quando divent\u00f2 la marca di confine tra i Paesi Bassi borgognoni e il Regno di Francia. Fu allora creato un governo della Piccardia, che fu sciolto nella Rivoluzione francese, quando le provincie furono sostituite dai dipartimenti. Fu solo negli anni 1960 che la Piccardia divent\u00f2 di nuovo un'entit\u00e0 amministrativa con un territorio pi\u00f9 ampio.\nLa storia della Piccardia, terra di invasioni e di passaggio, \u00e8 stata spesso tragica ed \u00e8 inseparabile da quella dell'intera Francia."}
{"id": "1638672", "revid": "117072570", "url": "https://it.wikipedia.org/wiki?curid=1638672", "title": "Giampiero Lisarelli", "text": "Biografia.\nNel 1994 debutta sul grande schermo con il film \"Il branco\",presentato in concorso al 51\u00ba festival di Venezia nel 1994 stesso. \nEntra nel cast della serie tv di Canale 5, \"Carabinieri\", dove dal 2002 al 2005 interpreta il ruolo del Carabiniere \"Carlo Prosperi\", riscuotendo grande simpatia nel pubblico. \nNel 2004 diventa padre di Francesco.\nSuccessivamente si dedica soprattutto al teatro e al cinema;alcuni di essi sono \"Il peso dell'aria\", 2008, regia di Stefano Calvagna; \"La rabbia\", regia di Louis Nero, e del 2009, \"Il soffio dell'anima\", regia di Vittorio Rambaldi. Nel 2016 partecipa alla serie tv \"Rimbocchiamoci le maniche\", per la regia di Stefano Reali. Nel 2019, \"Oltre la soglia\" di Monica Vullo."}
{"id": "1638677", "revid": "119597334", "url": "https://it.wikipedia.org/wiki?curid=1638677", "title": "Decio Azzolino il Giovane", "text": "Biografia.\nQuattordicesimo figlio di Pompeo Azzolini e Giulia Ruffo, Decio era di nobile famiglia Fermana. Suo zio era il cardinale Decio Azzolino il Vecchio. Studi\u00f2 al seminario di Ripatransone e poi si laure\u00f2 nell'Universit\u00e0 di Fermo. Sia il padre che lo zio avevano importanti incarichi presso la Segreteria di Stato. Si rec\u00f2 a Roma dove fu al seguito del cardinale Giovanni Panciroli con il quale fu conclavista nel conclave del 1644. Fece una rapida carriera che lo port\u00f2 all'incarico di segretario della cifra nel 1644 e poi, nel 1654, alla porpora cardinalizia, assumendo fortunati incarichi fino alla Segreteria di Stato nel 1667.\nFu Cardinale di Santa Maria in Trastevere, Santa Prassede, Santa Croce in Gerusalemme.\nNegli ultimi tre fu tra capi del cosiddetto \"squadrone volante\", cio\u00e8 il gruppo di cardinali non legati a monarchi europei e che ebbero tra le loro file, eletti come papi: i cardinali Fabio Chigi nel 1655 e Giulio Rospigliosi nel 1667.\nMecenate di artisti e letterati, era amico e confidente - nonch\u00e9 erede - della Regina Cristina di Svezia a cui egli dedic\u00f2 la costruzione della bellissima Sala del mappamondo, nucleo fondante della Biblioteca di Fermo.\nIl Cardinale mor\u00ec a Roma di idropisia l'8 giugno 1689 e fu sepolto nella tomba dei Padri Oratoriani in Santa Maria in Vallicella.\nConclavi.\nNel periodo del suo cardinalato Decio Azzolino partecip\u00f2 ai conclavi:"}
{"id": "1638678", "revid": "14691", "url": "https://it.wikipedia.org/wiki?curid=1638678", "title": "Sheba", "text": ""}
{"id": "1638681", "revid": "110157", "url": "https://it.wikipedia.org/wiki?curid=1638681", "title": "Chiesa di San Nicola (Citt\u00e0 Vecchia)", "text": "La chiesa di San Nicola \u00e8 situata a Praga, nella Citt\u00e0 Vecchia, ed \u00e8 la maggiore della citt\u00e0 dopo la Cattedrale di San Vito. Non deve essere confusa con l'omonima chiesa situata nel Piccolo Quartiere\nFin dal XII secolo in questo luogo sorgeva un tempio che aveva il ruolo di chiesa parrocchiale della Citt\u00e0 Vecchia fino al XIV secolo, allorch\u00e9 fu portata a termine la chiesa di Santa Maria di T\u00fdn. Dopo la battaglia della Montagna Bianca nel 1620, essa divenne parte di un monastero benedettino. L'edificio attuale, di Kilian Ignaz Dientzenhofer, fu terminato nel 1735. La chiesa fu spogliata nel 1781, quando Giuseppe II fece chiudere tutti i monasteri che non svolgevano attivit\u00e0 socialmente utili.\nDurante la prima guerra mondiale la chiesa di San Nicola fu usata come sede della guarnigione di stanza a Praga, ma il colonnello che la comandava approfitt\u00f2 dell'occasione per restaurarla. La cupola \u00e8 affrescata con le vite di San Nicola di Bari e San Benedetto, opera di Kosmas Damian Asam.\nLa chiesa \u00e8 aperta al pubblico dalle 10 alle 16 tutti i giorni escluso il luned\u00ec e dalle 10 alle 17 il mercoled\u00ec.\nStoria.\nCostruzione.\nLa chiesa di San Nicola \u00e8 una delle pi\u00f9 antiche della Citt\u00e0 Vecchia di Praga, si trova infatti citata nei documenti storici gi\u00e0 a partire dal 1273. Nell'originaria chiesa parrocchiale, che si distingueva per una tradizione di grandi predicatori, esercitarono il loro ufficio Jan Mil\u00ed\u010d da Krom\u011b\u0159\u00ed\u017e, Mat\u011bj da Janov ed altri esponenti dell'hussitismo e della riforma.\nLa facciata della chiesa era originariamente rivolta verso la piccola piazza chiamata \"mercato dei polli\" ed era circondata da edifici, demoliti col passare del tempo, quindi la sua attuale collocazione nella piazza della Citt\u00e0 Vecchia (in ceco \"Starom\u011bstsk\u00e9 n\u00e1m\u011bst\u00ed\") influenza negativamente l'effetto visivo finale, dato che la struttura non era stata progettata per una visione a lunga distanza.\nKili\u00e1n Ign\u00e1c Dienzenhofer, dovendo reagire allo spazio ristretto che aveva a disposizione, concep\u00ec la chiesa come il corpo centrale allungato di una pianta a croce, sormontato da una cupola poggiante su un tamburo ottagonale. La Chiesa di San Nicola \u00e8 una delle sue migliori realizzazioni e lo spazio interno dell'edificio, creato in modo complesso con uno strano gioco di luci e una pittoresca plasticit\u00e0, rappresenta uno dei pi\u00f9 suggestivi interni sacri praghesi.\nSecoli XVII e XVIII.\nNel 1635 la chiesa pass\u00f2 ai benedettini del convento di Emmaus, chiamato \"Na Slovane\u010d\", i quali vi edificarono gradualmente il loro centro religioso. Dopo la costruzione del convento venne iniziata la costruzione della nuova chiesa, realizzata in forme rudimentali dal 1727 al 1735, consacrata nel 1737 e portata al termine nel 1739, seguendo il progetto elaborato da Kili\u00e1n Ign\u00e1c Dienzenhofer, il pi\u00f9 famoso architetto del barocco praghese.\nLa decorazione a stucco \u00e8 opera di Bernardo Spinetti. Negli anni 1735 e 1736 il famoso pittore e decoratore bavarese Cosmas Damian Asam esegu\u00ec gli affreschi della cupola del coro, aventi come tema la celebrazione di San Nicola, ossia l'apoteosi del santo come pilastro della chiesa, i popoli di tutto il mondo lo venerano, la Vergine Maria che lo accoglie in cielo e il suo miracolo sul mare, e di San Benedetto da Norcia, nonch\u00e9 i motivi tratti dal \"Vecchio Testamento\" (Mos\u00e8 disseta le genti del deserto, Giuseppe e la moglie di Putifarre e Davide che suona l'arpa).\nSopra la balconata, inseriti in cornici di stucco dorate, ci sono gli affreschi che raffigurano i quattro Evangelisti, in parte ridipinti su pitture precedenti e in parte creati \"ex novo\". La decorazione scultorea esterna, risalente allo stesso periodo, proviene dall'officina praghese di Anton\u00edn Braun. Nella navata della chiesa, poste su basamenti collocati in nicchie semicircolari, si trovano otto statue di santi e sante (Sant'Elena e San Benedetto sulla parete orientale, San Bernardo di Chiaravalle e Santa Teresa sulla parete meridionale, Santa Margherita e un'altra santa sconosciuta sulla parete occidentale e una figura di un pontefice e una santa con un libro sulla parte settentrionale). Nelle nicchie al pianterreno si trovano due statue di gesso recenti che raffigurano San Giorgio e San Michele.\nDel ricco arredamento originario della chiesa non rimane quasi nulla. L'altare maggiore, risalente al 1737, \u00e8 di marmo artificiale con colonne dai capitelli dorati, il quadro raffigurante Santa Maria, del 1917, \u00e8 stato sostituito con un dipinto di Ges\u00f9 Cristo. Il pulpito in legno marmorizzato, risalente alla prima met\u00e0 del XVIII secolo, \u00e8 molto semplice e la sua decorazione costituita solo da un grappolo d'uva dorato, dai bassorilievi dorati dei quattro Evangelisti e dalle statuette lignee di santi poste sulla piccola tettoia piana.\nDegni di nota sono i banchi risalenti al periodo tra il 1730 e il 1735, che s'inseriscono bene nello stile complessivo dell'edificio. L'organo, ornato da statue di angeli e da una decorazione di drappeggi intagliati, \u00e8 stato creato nel secondo trentennio del XVIII secolo.\nSecoli XIX e XX.\nNel 1787, nell'ambito delle riforme dell'imperatore Giuseppe II, la chiesa venne soppressa e il suo prezioso arredamento venne venduto e asportato. La chiesa stessa fu acquistata dal Municipio di Praga, che in tal modo la salv\u00f2 \"de facto\" dalla rovina. L'edificio venne usato per un breve periodo come granaio e pi\u00f9 tardi vi ebbe sede l'archivio dell'Ufficio del registro.\nNel 1865, dopo essere stata ristrutturata come sala da concerti, la chiesa venne usata temporaneamente per scopi culturali. Fu restituita a scopi religiosi quando venne data in affitto alla Chiesa ortodossa russa nel 1871. A questo periodo risale, tra le altre cose, il lampadario di cristallo prodotto nelle vetrerie di Harrachov, nella Boemia settentrionale.\nL'edificio del convento venne demolito nel 1898 e al suo posto venne costruita, tra gli anni 1901 e 1902, una casa privata in stile neobarocco. Nel 1916 la chiesa venne adibita a cappella militare e fu oggetto di un sostanziale restauro, mentre l'interno veniva arricchito con una serie di statue, dipinti e accessori di artigianato artistico in stile neobarocco. A partire dal 1920 la chiesa serve come luogo di culto per la Chiesa hussita cecoslovacca, che \u00e8 stata proclamata in questo luogo l'11 gennaio 1920.\nPer la maggior parte dell'anno nella Chiesa di San Nicola si tengono quasi tutti i giorni concerti di musica rinascimentale, barocca e classica. L'eucaristia viene celebrata ogni domenica alle 10.30.\nArchitettura.\nLa Chiesa di San Nicola \u00e8 costruita in stile barocco, imbiancata all'esterno di bianco e riccamente affrescata all'intero con molte statue e decorazioni in marmo. La cupola in bronzo, che, se vista dall'interno, \u00e8 affrescata, e le due torri costituiscono i punti pi\u00f9 alti della chiesa.\nParte integrante della decorazione della chiesa sono i quattro affreschi con le cornici in stucco dorato. Gli Evangelisti illustrano, ciascuno a modo proprio, la biografia di Ges\u00f9 di Nazareth. Essi sono raffigurati con i rispettivi attributi: Matteo (l'angelo), Marco (il leone), Luca (il toro) e Giovanni (l'aquila).\nIl lampadario della chiesa, a forma di corona dello zar e del peso di 1400 chilogrammi, \u00e8 stato fabbricato nelle vetrerie di Harrachov nel 1880. \u00c8 costituito da una struttura circolare in ferro con un diametro di quattro metri, composta da otto segmenti doppi, ed \u00e8 completato da parti in cristallo molato. Al centro \u00e8 appesa una croce di cristallo. Si tratta di un regalo fatto dallo zar Nicola II di Russia alla chiesa nel periodo in cui teneva le sue funzioni la Chiesa ortodossa russa.\nOrgano.\nL'organo della chiesa risale al secondo trentennio del XVIII secolo ed originariamente si trovava nella chiesa gesuitica di Bohosudov. La parte anteriore dell'organo, tripartita, lignea e in stile barocco, \u00e8 verniciata di nero e decorata da un vaso, un motivo floreale, dei baldacchini, delle conchiglie, due figure di angeli assisi e due figure di angeli eretti con le trombe. Nel 1949 il meccanismo originale dell'organo \u00e8 stato sostituito con uno nuovo."}
{"id": "1638684", "revid": "178920", "url": "https://it.wikipedia.org/wiki?curid=1638684", "title": "MMMM", "text": ""}
{"id": "1638685", "revid": "1573940", "url": "https://it.wikipedia.org/wiki?curid=1638685", "title": "Homoloidea", "text": "Homoloidea \u00e8 una superfamiglia di granchi.\nTassonomia.\nIn questa superfamiglia sono riconosciute 3 famiglie:"}
{"id": "1638686", "revid": "1573940", "url": "https://it.wikipedia.org/wiki?curid=1638686", "title": "Latreillia", "text": "Latreillia \u00e8 un genere di granchi della famiglia Latreilliidae."}
{"id": "1638688", "revid": "2092595", "url": "https://it.wikipedia.org/wiki?curid=1638688", "title": "Boombastic (singolo)", "text": "Boombastic \u00e8 un brano scritto da Robert Livingston e Shaggy per il terzo album chiamato \"Boombastic\".\nIl singolo, utilizzato per uno spot pubblicitario dei celebri jeans Levis diventa un vero e proprio tormentone in tutta Europa, consacrando il successo del cantante giamaicano anche in Italia dove il singolo arriva alla prima posizione della classifica dei singoli pi\u00f9 venduti.\nSignificativamente, \"Boombastic\" , cosa che negli anni a seguire diverr\u00e0 una vera e propria consuetudine (basti pensare a \"Believe\" di Cher, che, spinto dalla pubblicit\u00e0 della Omnitel, \u00e8 diventato uno dei dischi pi\u00f9 venduti della storia). Soltanto negli Stati Uniti il brano ha venduto oltre un milione di copie, ed \u00e8 universalmente riconosciuto come quello pi\u00f9 \"ricordato\" di Shaggy.\nIl brano \u00e8 stato utilizzato nella colonna sonora di \"Mr. Bean's Holiday\" e di \"Barnyard - Il cortile\"."}
{"id": "1638689", "revid": "1305772", "url": "https://it.wikipedia.org/wiki?curid=1638689", "title": "Decio Azzolino", "text": "Decio Azzolino, o Decio Azzolini \u00e8 stato il nome di due cardinali della Chiesa cattolica:"}
{"id": "1638690", "revid": "767487", "url": "https://it.wikipedia.org/wiki?curid=1638690", "title": "Alex Varkatzas", "text": "Ha numerosi tatuaggi, basati soprattutto sull'horror e su disegni giapponesi."}
{"id": "1638693", "revid": "1048993", "url": "https://it.wikipedia.org/wiki?curid=1638693", "title": "Granada, addio!", "text": "Granada, addio! \u00e8 un film italiano del 1967 diretto da Marino Girolami."}
{"id": "1638702", "revid": "1573940", "url": "https://it.wikipedia.org/wiki?curid=1638702", "title": "Latreillia elegans", "text": "Latreillia elegans \u00e8 una specie di granchio della famiglia Latreilliidae.\nHabitat e distribuzione.\nMolto raro, reperibile su fondali mobili da 30 a 400 metri di profondit\u00e0 nel Mar Mediterraneo e nell'Oceano Atlantico orientale.\nDescrizione.\nDi colore rossastro, a bande."}
{"id": "1638706", "revid": "533647", "url": "https://it.wikipedia.org/wiki?curid=1638706", "title": "Decio Azzolino il Vecchio", "text": "Biografia.\nNato da nobile famiglia di Fermo, nelle Marche, zio del pi\u00f9 famoso e omonimo cardinale Decio Azzolino il Giovane (1623 \u2013 1689) non si hanno ulteriori notizie della sua formazione. Si trasfer\u00ec a Roma ed entr\u00f2 nella cerchia vicina al cardinal Montalto, Felice Peretti, il futuro papa Sisto V, nativo di Grottammare e gi\u00e0 vescovo di Fermo, di cui divenne il segretario privato. Il 6 luglio 1585 fu nominato canonico di S. Pietro in Vaticano e cinque mesi dopo, il 18 dicembre 1585, Sisto V lo cre\u00f2 cardinale con il titolo di S. Matteo in Merulana, ed eleggendolo vescovo di Cervia. Arciprete della basilica liberiana, fu uno dei cardinali coinvolto nell'elezione del nuovo re di Polonia. Mor\u00ec giovanissimo a 38 anni e fu sepolto nella basilica di Santa Maria Maggiore.\nEpitaffi.\nRoma. D. O. M. DECIO. AZOLINO. FIRMANO. S. R. E. CARDINALI. ET HVIVSCE. BASILIC\u00c6. ARCHPRESBYTERO. A. SIXTO. V. PONT. MAX. ET. IN REBVS. AGENDIS. PRVDENTIAM. AD. CARDINALATVM. ASSVMPTO. ET. POST. XXI. MESES. EXTINCTO. \u00c6TAT. SV\u00c6. ANN. XXXVIII. MDLXXXVII. P. D. M. PII. GRATIQ. ANIMI. SVI. MONVMENTVM. BENEMERENTI. POSVERE.\nNello stesso posto l'autore apporr\u00e0 poco tempo dopo, un altro epitaffio con l'effigie del Cardinale Azzolino voluta dall'amico Cardinale Giovanni Battista Castrucci: D. O. M. DECIO. AZOLINO. FIRMANO. S. .R. E. CARDINALI. QUI. FIDEM. ET. INTEGRITATEM. SVAM. SIXTO. V. PONT. M. IN. CARDINALATV. PRIMVM. DEINDE. IN. PONTIFICATV. ITA. PR\u00c6BVIT. VT. ANNI. SPATIO. AS. SVMMAS. DIGNITATIS. MERITO. EIVS. SIT. EVECTUVS. MAIVS. IN. DIEM. PROBITATIS. SV\u00c6. DATVRVS. SPECIMEN. NISI. I,ATVRA. MORTE. PR\u00c6REPTVS. IN. MEDIO. VIT\u00c6. CVRSV. DEFECISSET. VIXIT. ANNOS. XXXVIII. MENSIS. III. DIES. IX. OBIIT. ANNO. MDLCCCVII. IO. BAPTISTA. CARD. CASTRUCIVS. MEMOR. AMICO. OPTIMO. POSVIT.\nSuccessione apostolica.\nLa successione apostolica \u00e8:"}
{"id": "1638714", "revid": "767487", "url": "https://it.wikipedia.org/wiki?curid=1638714", "title": "Anche nel West c'era una volta Dio", "text": "Anche nel West c'era una volta Dio \u00e8 un film del 1968 diretto da Marino Girolami con lo pseudonimo di Dario Silvestri.\nTrama.\nBob Ford, un uomo in fuga con la mappa di un tesoro nascosto, rubata ai suoi ex complici poco prima, ha il tempo di nasconderla prima di morire. Verr\u00e0 poi ritrovata da Tommy, un bambino ma subito rubata da un signore misterioso. Un gruppo parte quindi alla ricerca del tesoro fra cui Tommy, suo zio Pink e il messicano Ceralbo tutti guidati da Chasquito. Riusciranno ad aggirare la banda che era sulle tracce dei preziosi e a recuperarli.\nProduzione.\nIl film venne prodotto dalla Circus Film e dalla R.M. Films\nDistribuzione.\nData di uscita.\nIl film venne distribuito in varie nazioni, fra cui:\nCritica.\nLa critica \u00e8 molto dura con questa pellicola definendo l'intera storia \u00abpuerile\u00bb."}
{"id": "1638720", "revid": "830939", "url": "https://it.wikipedia.org/wiki?curid=1638720", "title": "Cosmas Damian Asam", "text": "Figlio del pittore Hans Georg, lavor\u00f2 quasi sempre insieme al fratello scultore Egid Quirin. \nAgli inizi del XVIII secolo si rec\u00f2 a Roma, dove pot\u00e9 essere tra gli ultimi a vedere \"in situ\", nella Basilica dei Santi XII Apostoli l'affresco \"Ascensione di Cristo\" di Melozzo, capolavoro della prospettiva da sotto in su. Questo tipo di prospettiva ritorner\u00e0 nei lavori di Asam.\nLe sue due opere principali sono \"Assunzione di Maria\" (affresco del 1716) e \"Pentecoste\" (affresco del 1720). Tra i suoi lavori rientra la restaurazione dei dipinti nella Chiesa di San Nicola di Praga ed il ciclo di affreschi della volta della navata della chiesa abbaziale di Einsiedeln e gli affreschi della \"Sala della Dieta regionale\" del Landhaus di Innsbruck, 1734."}
{"id": "1638722", "revid": "709565", "url": "https://it.wikipedia.org/wiki?curid=1638722", "title": "Federigo Meninni", "text": "Biografia.\nNasce a Gravina in Puglia dai nobili Angelo e Ruffina Errico.\nCompiuti gli studi grammatici e umanistici, prosegue quelli giuridici con Antonio Martoro e filosofia con Giustiniano Maiorani, seguace del filone aristotelico. Successivamente abbandona la facolt\u00e0 di giurisprudenza per intraprendere quella di medicina.\nMorto il padre, nel 1654 si trasferisce a Napoli dove, raccomandato dal vescovo di Sarno Antonio Tura, \u00e8 accolto da Antonio Riccio, medico e letterato. Due anni pi\u00f9 tardi giunge la peste: il letterato Riccio soccombe, mentre il Meninni sopravvive.\nSulla vita privata si sa poco: sposa Caterina di Scio nel 1670 da cui ha tre figli. Fu seguace della filosofia medica di Aristotele e Galeno; segue Carlo Pignataro, un medico del Viceregno, e non frequenta l'accademia medica napoletana, ove altri personaggi importanti vi furono Cornelio, D'Andrea e Di Capua.\nL'attacco alla chimica.\nNel settembre 1663 viene pubblicato \"Discorso per difesa dell'arte chimica e de' professori di essa\", senza autore e luogo di stampa. Si ritiene che possa averlo scritto uno dei tre medici dell'accademia, ma con maggiore certezza viene attribuito a Di Capua.\nPer impedire la proibizione dell'insegnamento della chimica nell'accademia, Di Capua propone un'unione tra chimica e medicina, sottolineando l'importanza della prima che pu\u00f2 essere utile in zone dove avvengono frequentemente epidemie, tra cui anche quella dell'agro napoletano.\nIl Meninni, con lo pseudonimo di Moinero di Giarbo, fa pubblicare il \"Discorso nel quale si dimostra che i medicamenti spargirici sieno per lo pi\u00f9 mal sicuri e pericolosi, e da non permettersi senza l'approbazione de' medici galenisti\u2026,\", dove lo attacca e ricalca la pericolosit\u00e0 stessa della chimica, definendola \"insolita, nuova e proibita\", contro i precetti filosofici di Aristotele. Questo attacco viene ribadito due anni dopo, quando contesta le influenze dell'epidemia con probabile origine dai lini del lago di Agnano.\nSebastiano Bartoli ribadisce che la chimica non \u00e8 pericolosa: per questo verr\u00e0 anche attaccato dal Meninni nell'opera \"La morsa domatrice di Testa Libera nelle credenze di Agnano innocente\" (Napoli, 1665), che ha la sua risposta in \"Frantumi della morsa di un bruto medico maniscalco\u2026\", dove Bartoli lo attacca nuovamente, riaffermando la precedente presa di posizione.\nTuttavia, pi\u00f9 tardi, cambia opinione e inizia a seguire i metodi moderni, stringendo amicizia con persone quali Juan Caramuel y Lobkowitz, ed entrando a far parte della Societ\u00e0 degli Spensierati di Rossano.\nOpere.\nMolte delle opere del Meninni sono state pubblicate e stampate nella citt\u00e0 di Napoli, mentre alcune edizioni sono state duplicate a Genova. Alcuni dei suoi scritti sono rimasti inediti, o comunque, se pronti per la stampa, mai pubblicati."}
{"id": "1638729", "revid": "767487", "url": "https://it.wikipedia.org/wiki?curid=1638729", "title": "Sesso profondo", "text": "Sesso profondo \u00e8 un film del 1980 diretto da Frank Martin (\"alias\" Marino Girolami).\nTrama.\nJennifer, dopo avere sposato lo scrittore Roman, scopre di non provare pi\u00f9 piacere sessuale. Si rivolge quindi a uno psicanalista, che individua la causa del problema in un trauma infantile, che le permette di provare piacere solo a bordo d'aerei; perci\u00f2 Jennifer decide di frequentare un corso per \"hostess\" a New York e viene assunta, dopo essersi concessa all'istruttore capo Murphy. La novella \"hostess\" si libera d'ogni inibizione e comincia ad avere orgasmi, prima con uno \"steward\" durante il suo primo volo di linea, poi con una collega, infine con il marito Roman sempre in volo. Jennifer confessa a Roman i suoi tradimenti continui giustificandoli col tentativo di superare il proprio trauma infantile, ma Roman reagisce bruscamente. Cos\u00ec Jennifer trascina il marito dal proprio psicanalista, che rivela alla donna d'essere finalmente guarita. Alla fine Roman, esposto il suo caso a Murphy, ottiene d'essere assunto come \"steward\" per non lasciare mai Jennifer sola in aereo.\nProduzione.\nIl film appartiene al genere erotico ma \u00e8 stata distribuita anche una versione con inserti \"hard\" girati da controfigure. Lo sceneggiatore accreditato, Romano Scandariato, sostiene d'avere suggerito ai produttori solo pochissime idee per sfruttare il \"set\" d'un aereo disponibile presso gli stabilimenti De Paolis. Nell'intervista contenuta nel documentario \"Il talento di Mr Salvati\", presente tra gli extra del dvd edito da CG Entertainment per la collana \"Cinesexy\", il direttore della fotografia Sergio Salvati riferisce d'avere girato, con la direzione del produttore Fabrizio De Angelis, gli esterni ambientati tra New York e Santo Domingo durante le riprese di \"Zombi 2\" di Lucio Fulci. Stando sempre alle parole di Salvati, il regista Marino Girolami (che firma con lo pseudonimo Frank Martin) avrebbe girato soltanto le riprese girate in interni a Roma. Il protagonista Al Cliver afferm\u00f2 di aver abbandonato il set una volta scoperto che del film si stava girando una versione hardcore controfigurandolo a sua insaputa. Durante l'atto sessuale, aveva creduto che le riprese di dettaglio del suo pene eretto sarebbero state utilizzate solo per un film interno e sarebbero poi state montate e rimosse nel montaggio. "}
{"id": "1638730", "revid": "1272592", "url": "https://it.wikipedia.org/wiki?curid=1638730", "title": "Forza Nuova", "text": "Forza Nuova (FN) \u00e8 un partito politico neofascista e nazionalista di estrema destra, fondato nel 1997 da Roberto Fiore e Massimo Morsello.\nDal 2008 \u00e8 presente, anche abusivamente, con proprie sedi in tutte le regioni d'Italia. Nel periodo 2003\u20132006 ha collaborato con il cartello di Alternativa Sociale guidato da Alessandra Mussolini, stringendo inoltre collaborazioni con la Casa delle Libert\u00e0, ma mantenendo una propria linea politica autonoma dalle restanti formazioni politiche. Alle elezioni politiche del 2008 e del 2013 Forza Nuova si \u00e8 presentata con il proprio simbolo, indipendente da altri schieramenti.\nIl \u201cpartito\u201d \u00e8 stato talvolta criticato per le sue posizioni e per atti di violenza che hanno visto coinvolti taluni simpatizzanti; in merito, il partito ha espresso \"totale solidariet\u00e0 ai camerati arrestati\". Spesso \u00e8 stato accusato di xenofobia ed omofobia; \u00e8 stato inoltre protagonista di campagne politiche apertamente contrarie alla massoneria e alle misure sull'utilizzo del certificato COVID digitale.\nStoria.\nLe origini correntizie.\nForza Nuova si form\u00f2 inizialmente all'interno della Fiamma Tricolore come un suo movimento di base, per poi iniziare l'iter che lo ha portato ad essere partito. I suoi fondatori e finanziatori furono due nomi conosciuti dagli anni di piombo per la militanza in movimenti della destra radicale romana e per il loro credo politico neofascista.\nLa scissione dalla Fiamma Tricolore avvenne quando Pino Rauti inizi\u00f2 a osteggiare la distribuzione fra i suoi iscritti del bollettino \"Foglio di Lotta\" di Fiore e Morsello.\nProfilo dei fondatori.\nRoberto Fiore fu uno dei fondatori di Terza Posizione; fu condannato dalla magistratura italiana per il reato di associazione sovversiva e banda armata nel 1985. Secondo un articolo del \"magazine\" antifascista inglese \"Searchlight\", Fiore risulterebbe essere stato protetto durante gli anni della latitanza dall'MI6, in qualit\u00e0 di \"agente del servizio segreto britannico\". La Commissione europea d'inchiesta su razzismo e xenofobia del 1991 conferma la sua affiliazione all'MI6 fin dai primi anni '80.\nCofondatore del movimento fu il cantautore Massimo Morsello, il quale sempre nel 1985 fu ritenuto membro dei NAR e venne anch'egli condannato per i medesimi reati.\nLa loro latitanza inizi\u00f2 nel 1980 a seguito di una serie di mandati di cattura emanati a margine delle indagini sui fatti della strage di Bologna; i due furono ritenuti estranei alla strage, pur appartenendo, secondo la magistratura, ai Nuclei Armati Rivoluzionari. Entrambi latitarono in Inghilterra durante il primo governo presieduto da Margaret Thatcher con lo \"status\" di rifugiati politici per vent'anni. Arrestati e trattenuti in carcere per alcune settimane dalle autorit\u00e0 inglesi, furono in seguito rilasciati. Nel 1985 il Ministro dell'Interno inglese Leon Brittan rispose negativamente alla richiesta del deputato laburista Duns di espellere Fiore e gli altri quattro ricercati rimasti all'epoca, osservando che la intervenuta condanna pareva \"riferirsi ad un reato per il quale difficilmente potrebbe applicarsi il trattato di estradizione\". Secondo la legge britannica, infatti, non si pu\u00f2 procedere all'estradizione di un rifugiato politico nel caso in cui sul processo pendano dei sospetti di legittimit\u00e0.\nNel 1986, grazie all'amicizia con Nick Griffin, Fiore e Morsello fondano l'agenzia \"Meeting Point\", collegata con l'italiana \"Easy London\" (presente con quindici filiali in Italia), che conta circa 1300 appartamenti in Inghilterra, una catena di ristoranti, negozi con merce rigorosamente \"made in Italy\", una casa discografica, un'agenzia che organizza concerti e alcune scuole di lingua.\nI primi anni del movimento (1997-1998).\nForza Nuova fu fondata il 29 settembre 1997 a Cave, in provincia di Roma, in occasione di un \"meeting\" organizzato da Francesco Pallottino, leader del gruppo di musica alternativa di destra \"Intolleranza\". Non era una data casuale perch\u00e9 \u00e8 quella dedicata a san Michele Arcangelo, simbolo fra l'altro della Guardia di Ferro rumena, alla quale Forza Nuova storicamente si rif\u00e0. Si caratterizz\u00f2 ben presto per il forte richiamo al fascismo storico, al rexismo, al peronismo e al tradizionalismo cattolico, aggregando il dissenso giovanile della Fiamma Tricolore, frange di skinhead e nuclei autonomi.\nI fondatori Fiore e Morsello erano ancora latitanti a Londra e avrebbero potuto rimpatriare solo nel 1999, quando ormai la magistratura non li poteva pi\u00f9 perseguire perch\u00e9 i 66 mesi di carcere di Fiore erano oramai prescritti, e i 98 di Morsello inapplicabili in quanto quest'ultimo era in fin di vita per un cancro (mor\u00ec poi nel marzo 2001).\nL'11 novembre 1997 fu creato il sito internet \"forzanuova.org\".\nIl lancio nazionale del gruppo avvenne con un convegno a Latina nell'aprile del 1998. Intervennero Piero Vassallo, presidente del movimento (gi\u00e0 tra i \"figli del sole\" e poi al fianco di Gianni Baget Bozzo nella battaglia anticonciliare), Agostino Sanfratello (cofondatore di Alleanza Cattolica e poi fondatore del \"Circolo Lepanto\", nonch\u00e9 animatore del \"Comitato di difesa per i detenuti politici\"), Sergio Gozzoli e Alessandro Ambrosini.\nForza Nuova si collocava sullo scenario politico con l'obiettivo, a livello locale, di allargare i propri contatti su campagne concrete contro l'immigrazione, l'aborto, la criminalit\u00e0 e di tenere insieme l'ala della destra conservatrice-tradizionalista con quella sociale-antagonista.\nLe prime campagne elettorali e il ritorno in Italia dei fondatori (1999).\nIl 25 marzo 1999 Massimo Morsello rientr\u00f2 in Italia e altrettanto fece Roberto Fiore il 21 aprile successivo. Ad accogliere Morsello all'aeroporto c'erano deputati di Alleanza Nazionale e Forza Italia come Francesco Storace, Enzo Fragal\u00e0, Alberto Simeone, Carlo Taormina, Ernesto Caccavale e Teodoro Buontempo, quest'ultimo pi\u00f9 volte presente a iniziative di FN dalla prima ora.\nPer le elezioni europee del 1999, Forza Nuova present\u00f2 propri candidati all'interno della Lista Cito.\nNel giugno del 1999 una nota del Sisde segnal\u00f2 una collaborazione tra FN e i cattolici di Militia Christi per iniziative contro l'aborto e l\"'american way of life\" (cio\u00e8 manifestazioni di boicottaggio a Roma contro multinazionali come McDonald's, Blockbuster, Planet Hollywood).\nLa visibilit\u00e0: Gay Pride, CL e il caso Insabato (2000).\nAlle elezioni amministrative della primavera 2000 Forza Nuova raccolse l'1% in Basilicata con una lista civica, il 2,5% al comune di Lodi (dove ader\u00ec in blocco l'intera sezione della Fiamma Tricolore) e il 2% a Faenza.\nA favorire la grande visibilit\u00e0 del giovane movimento contribu\u00ec il Gay Pride che si tenne a Roma il 1\u00ba luglio 2000, anno del giubileo. Per Forza Nuova fu l'occasione per poter manifestare le proprie posizioni contro questo evento con un corteo parallelo in difesa della famiglia tradizionale.\nIl 23 agosto Roberto Fiore fu invitato dall'editore \"Effedieffe\" a partecipare ad un dibattito sull'aborto all'interno del tradizionale \"meeting\" di Comunione e Liberazione.\nIl 22 dicembre Andrea Insabato, simpatizzante di estrema destra, fece scoppiare una bomba nella sede de \"Il Manifesto\". Alcuni giornalisti lo ricollegarono al partito di Fiore, che per\u00f2 ne sment\u00ec categoricamente l'appartenenza; le polemiche successive fecero conquistare a Forza Nuova le prime pagine dei maggiori quotidiani nazionali.\nA seguito di questa vicenda pi\u00f9 parti sollecitarono il governo a sciogliere il movimento; fu fra queste la richiesta del Comune di Bologna al ministero dell'interno della messa al bando di Forza Nuova. A tal proposito il 29 gennaio 2003 cos\u00ec rispose in Parlamento Alfredo Mantovano a nome del governo Berlusconi II: \u00ab\"Quanto alla misure che il Ministero dell'interno pu\u00f2 adottare nei confronti di movimenti politici estremisti e, in particolare, quanto alla sanzione estrema dello scioglimento del movimento politico di Forza Nuova, ricordo che l'ordinamento vigente consente l'adozione di un provvedimento di scioglimento di organizzazioni fasciste \"sotto qualsiasi forma\" (XII disposizione transitoria e finale della Costituzione) solo a seguito di una sentenza penale irrevocabile che abbia accertato l'avvenuta \"riorganizzazione del disciolto partito fascista\" (art. 3 della legge 20 giugno 1952, n. 645, cos\u00ec come successivamente modificato), ovvero che abbia accertato un'attivit\u00e0, da parte dell'organizzazione destinataria del provvedimento di scioglimento, volta a favorire reati in materia di discriminazione razziale, etnica e religiosa (art. 7, decreto-legge 26 aprile 1993, n. 122, convertito in legge dalla legge 25 giugno 1993, n. 205). Nello specifico, per quanto riguarda Forza Nuova, il Ministero dell'Interno non \u00e8 al momento a conoscenza di pronunce giurisdizionali che legittimino l'adozione di un provvedimento di tale natura\"\u00bb.\nCi\u00f2 non imped\u00ec al movimento di candidarsi alle elezioni amministrative bolognesi del 2006 e del 2011, ottenendo rispettivamente lo 0,2% e lo 0,3% delle preferenze per la sua candidata sindaco Elisabetta Avanzi.\nL'esordio alle elezioni politiche.\nAll'inizio del 2001 il movimento poteva contare su appena 2500 iscritti e quaranta sezioni sparse in tutta Italia.\nAlle elezioni politiche del 2001 Forza Nuova si present\u00f2 nella quota proporzionale della Camera nelle circoscrizioni Veneto 1 e Campania 1, e in un certo numero di collegi uninominali del Senato di Lombardia, Lazio e Campania, con risultati quasi ovunque inferiori all'1% dei voti.\nLa stagione di Alternativa Sociale (2003-2006).\nDal 2003 al 2006 Forza Nuova strinse una collaborazione elettorale con due movimenti di destra radicale. Con la guida di Alessandra Mussolini fu creato il cartello di Alternativa Sociale, al quale aderirono, oltre Forza Nuova, anche Libert\u00e0 di Azione ed il Fronte Sociale Nazionale. Col simbolo di AS partecip\u00f2 alle elezioni europee del 2004, alle regionali del 2005 e alle elezioni politiche del 2006. In quest'ultimo caso, AS raggiunse un accordo con la coalizione della Casa delle Libert\u00e0, che pose per\u00f2 il veto alla candidatura dello stesso Roberto Fiore, considerato come personalit\u00e0 \"impresentabile\" per il suo passato \"sovversivo\"; Forza Nuova torn\u00f2 cos\u00ec alla propria linea politica autonoma.\nL'esperienza elettorale fu deludente. Alternativa Sociale ottenne un risultato scoraggiante, che non gli garant\u00ec l'attribuzione di alcun seggio in Parlamento: i voti raccolti furono alla Camera (0,7%) e al Senato (0,6%).\nNascita del \"Patto d'Azione\".\nPer le amministrative del 2007 Forza Nuova strinse una serie di accordi con Azione Sociale, col Movimento Idea Sociale e coi Volontari Nazionali.\nIn occasione dell'elezioni politiche 2008 Forza Nuova present\u00f2 liste appoggiate dal Movimento Idea Sociale, mentre Azione Sociale era confluita nel Popolo della Libert\u00e0.\nIl MIS si fece portavoce di alcune istanze sociali, inserite nel programma di Forza Nuova.\nI punti cardine di questa campagna elettorale furono: \nAlle elezioni politiche del 2008 il partito ottenne lo 0,30% alla Camera e lo 0,26% al Senato. Non fu eletto alcun parlamentare presentatosi nelle liste del partito.\nIn seguito alle dimissioni obbligatorie di Alessandra Mussolini, eletta alla Camera italiana, Roberto Fiore divenne europarlamentare.\nNel corso del 2008 il regista Claudio Lazzaro realizz\u00f2 un controverso documentario, \"Nazirock - Come sdoganare la svastica e i saluti romani\" nel quale, a detta di Fiore, si dava un'immagine totalmente distorta di Forza Nuova; il \"leader\" sostenne che fosse stato montato ad arte per screditare il movimento. Il rischio di azioni legali ai danni di Claudio Lazzaro ne ha minato la distribuzione.\nLe elezioni europee 2009.\nNel 2009 Forza Nuova si present\u00f2 alle elezioni europee con un programma improntato su politiche protezioniste, a favore dell'incremento demografico e sull'opposizione all'ingresso della Turchia nell'UE.\nFra i candidati celebri vi era Mario Sossi, magistrato che indag\u00f2 sul Gruppo XXII Ottobre e che fu rapito dalle Brigate Rosse, candidato per la circoscrizione Nord-Ovest.\nNel Nord-Est fu candidato il sacerdote tradizionalista don Giulio Maria Tam, noto per la sua vicinanza al movimento lefebvriano e per le sue simpatie neofasciste, che nel 2004 era stato invece candidato nel Nord-Ovest.\nL'europarlamentare uscente Roberto Fiore era capolista in tutte le circoscrizioni.\nIl partito raccolse lo 0,48% dei voti, non eleggendo alcun eurodeputato.\nLe elezioni regionali 2010.\nForza Nuova present\u00f2 propri candidati alla presidenza in Lombardia, Veneto e Toscana, mentre era in coalizione con il candidato Renzo Rabellino del movimento No Euro in Piemonte.\nNel Lazio il listino collegato a FN fu respinto dalla Corte d'appello di Roma per la mancanza della delega autenticata da un notaio alla presentazione della lista, nonch\u00e9 per l'assenza di rappresentanza dei due sessi in pari misura a causa della netta maggioranza della componente femminile.\nNonostante il ricorso al Tar, furono comunque respinte le richieste di riammissione.\nComplessivamente FN raccolse lo 0,7% in Toscana ( voti), lo 0,6% in Lombardia ( voti), lo 0,4% in Veneto ( voti) e ottenne un risultato di 1,7% con la coalizione nel Piemonte.\nNel 2010 si tenne la manifestazione contro le banche del 22 maggio a Milano, alla presenza di Nik\u00f3laos Michaloli\u00e1kos, leader di Alba Dorata.\nLe elezioni politiche 2013.\nNel 2013 Forza Nuova, avente come \"leader\" Roberto Fiore, si present\u00f2 autonomamente alle elezioni politiche del 2013 ottenendo lo 0,26% dei voti alla Camera e lo 0,27% al Senato (rispettivamente e voti). Il partito non riusc\u00ec dunque a superare le soglie di sbarramento del 4% alla Camera e dell'8% al Senato e non elesse alcun parlamentare.\nAlle contemporanee elezioni regionali nel Lazio raccolse lo 0,3%.\nLe elezioni regionali 2015.\nAlle elezioni regionali generali del 2015 FN si present\u00f2 solo in Umbria, dove il candidato Fulvio Carlo Maiorca ottenne lo 0,3%.\nLe elezioni politiche del 2018 ed europee del 2019.\nIn vista delle elezioni del 2018 Forza Nuova si accord\u00f2 col Movimento Sociale Fiamma Tricolore, creando la lista \"Italia agli Italiani\".\nIl 20 gennaio la senatrice Paola De Pin (ex M5S, ex Verde, ed ex \"Riscossa Italia\") annunci\u00f2 la sua adesione al partito e a \"Italia agli Italiani\".\nItalia agli Italiani ricevette lo 0,38% dei voti alla Camera e lo 0,50% al Senato.\nAlle Europee del 2019 Forza Nuova present\u00f2 il suo simbolo insieme a quello del partito europarlamentare APF (\"Alliance for Peace and Freedom\"), fondato dallo stesso Fiore. Tuttavia il movimento raccogliendo 40.781 voti (0,15%) non elesse alcun eurodeputato, non superando la soglia del 4%.\nFiore, capolista in tutte le circoscrizioni, raccolse 5375 preferenze complessive.\nLa scissione del 2020.\nA maggio 2020 alcune sezioni si sono staccate dal movimento in polemica con la gestione del partito da parte di Roberto Fiore e di Giuliano Castellino. La neocostituita rete di sezioni dimissionarie, nel frattempo federatesi, d\u00e0 vita al \"Movimento Nazionale - La Rete dei Patrioti\" il 10 ottobre 2020 a Montecatini Terme.\nIl 14 dicembre 2020 il segretario del partito Roberto Fiore ha annunciato l'adesione di Forza Nuova alla coalizione \"Italia Libera\" insieme a movimenti \"No Mask\" e i \"Gilet Arancioni\" dell'ex generale dei carabinieri Antonio Pappalardo.\nIdeologia e posizioni.\nForza Nuova dichiara di puntare alla \"ricostruzione nazionale\" mediante il raggiungimento di diciotto obiettivi.\nIl movimento di Roberto Fiore si contraddistingue anche per il dichiarato euroscetticismo e dichiara di volersi opporre \u00ab\"con ogni possibile mezzo legale all'entrata in vigore del \"Trattato di Lisbona\"\"\u00bb. Secondo Fiore, infatti, con tale Trattato, la sovranit\u00e0 nazionale sull'imposizione fiscale sarebbe minacciata, i salari dei lavoratori diminuirebbero, verrebbe meno l'indipendenza militare del Paese, aumenterebbe l'immigrazione, le legislazioni pi\u00f9 favorevoli all'aborto, all'eutanasia, alle coppie gay, alla ricerca scientifica (come ad esempio sulla clonazione umana), militare e medica, dovrebbero essere accettate da ogni Stato e ci\u00f2 sarebbe pertanto incompatibile con l'ideologia nazionalista che ispira il movimento.\nForza Nuova inoltre invoca la nazionalizzazione delle banche congiuntamente all'emissione di moneta da parte dello Stato.\nNel marzo 2012 il partito ha rivendicato l'appoggio nei confronti del movimento No TAV, fino ad allora costituito esclusivamente da esponenti di estrema sinistra e dell'area antagonista. Il partito dispone inoltre di una propria struttura dedicata all'informazione, un'emittente, \"Radio FN\", una rivista, \"Ordine Futuro\" (poi ribattezzata \"L'Italia Mensile\"), un omonimo circolo culturale, e collabora con la casa editrice \"Ferrogallico\".\nIl movimento rifiuta di essere etichettato \u00ab\"neofascista\"\u00bb, si autodefinisce \u00ab\"nazional popolare\"\u00bb e dichiara \u00ab\"superate [\u2026] le definizioni di destra e sinistra\"\u00bb.\nOpposizione ai matrimoni gay, alle coppie di fatto e all'aborto.\nForza Nuova difende la cosiddetta \"famiglia tradizionale\" (uomo, donna, figli) e si oppone a unioni civili, matrimoni e adozioni gay.\nParticolari polemiche hanno scatenato alcuni manifesti di FN con slogan come: \"l'Italia ha bisogno di figli, non di gay\" o \"basta froci\". Forza Nuova ha replicato spiegando che i manifesti non sono omofobi: \"la nostra omofobia sta nel fatto che proviamo ribrezzo e repulsione. Per i gay l'omosessualit\u00e0 \u00e8 normale, per noi \u00e8 una patologia\". Tuttavia FN afferma di non attaccare la sessualit\u00e0 privata di ognuno, ma di schierarsi invece sulla discriminazione giuridica delle coppie di fatto: \"noi rispettiamo la sessualit\u00e0 privata pur non comprendendo lo stare insieme tra persone dello stesso sesso perch\u00e9 siamo per l'ordine naturale delle cose, ma con il manifesto esprimiamo la nostra pi\u00f9 totale contrariet\u00e0 alle unioni civili, ai matrimoni e alle adozioni\".\nIl partito \u00e8 anche contrario all'aborto, ritenendolo \"un omicidio\".\nLegami con altre associazioni.\nForza Nuova ha diversi legami con altre associazioni con cui ha obiettivi almeno parzialmente in comune.\nProVita onlus.\n\"Provita\" \u00e8 una onlus che si batte per la famiglia tradizionale e che si autoproclama apartitica e apolitica. Nonostante ci\u00f2, l'associazione possiede numerosi legami con Forza Nuova e, in particolare, con la famiglia del suo segretario, Roberto Fiore. Malgrado tentativi di minimizzazione da parte di Toni Brandi, presidente di ProVita (che ha sminuito il peso di tali legami riconducendoli alla storica amicizia personale che lo lega a Roberto Fiore), tra le due organizzazioni si riscontrano diversi punti di contatto e di intersezione, a partire dal portavoce della onlus, Alessandro Fiore, figlio maggiore di Roberto. Inoltre, l'azienda che distribuisce il notiziario di PV (\"Notizie Pro Vita\") nella sua fase di avvio era la Rapida Vis s.r.l., con sede legale allo stesso indirizzo della locale sede di FN. L'azienda, inoltre, \u00e8 guidata da Carmen e Beatriz Fiore, anch'esse figlie di Fiore. La societ\u00e0 M.P., una \u00abSociet\u00e0 Cooperativa Giornalistica Arl\u00bb di Merano, gi\u00e0 nel 2012 era l'editore dell'allora nascente notiziario di PV; nel 2011 fu rilevata da un gruppo di giovani di Benevento, che chiedevano anche all'Agcom l'erogazione di fondi pubblici, fra i quali Beniamino Iannace, poi candidato per FN.\nChristus Rex.\n\"Christus Rex\" \u00e8 un circolo cattolico di Verona, fondato nel 2007, aderente al Sedevacantismo il cui responsabile nazionale \u00e8 Matteo Castagna. Il circolo \u00e8 legato a Forza Nuova grazie alla moglie di Castagna, che ne \u00e8 stata anche candidata, inoltre non \u00e8 raro vedere le due associazioni sfilare assieme.\nI membri di CR definiscono se stessi \"Cattolici Apostolici Romani Integrali\", si dichiarano disponibili a collaborare con partiti o movimenti non dichiaratamente ostili al Cattolicesimo e che si schierano generalmente a destra. Il gruppo aderisce ad una versione attualizzata del Sodalitium Pianum perci\u00f2 si oppone a qualsiasi forma di modernismo, cristianesimo liberale e liberalismo.\nCritiche e controversie.\nAccuse di antisemitismo.\nAtti intimidatori.\nIl 24 gennaio 2014 Ernesto Moroni, ventinovenne romano fondatore di Azione Frontale gi\u00e0 candidato alle elezioni regionali con Forza Nuova nel 2010, sped\u00ec delle teste di maiale all'ambasciata di Israele, al Museo della Memoria e alla Sinagoga di Roma, firmando i pacchi con il nominativo Giovanni Preziosi, nome del ministro fascista che firm\u00f2 il \"Manifesto della razza\". L'uomo fu indagato per istigazione all'odio razziale. Inoltre, nella sua abitazione si trovarono una scimitarra, alcune magliette di Forza Nuova e il testo \u00ab\"Giudaismo, bolscevismo, plutocrazia e massoneria\"\u00bb di Preziosi edito nel 1941.\nNegazionismo della Shoah.\nIl 6 febbraio 2014 tre uomini di Aprilia, rispettivamente di 25, 27 e 33 anni sono stati denunciati per l'affissione di uno striscione con la scritta: \u00ab\"Ricordati di non ricordare\"\u00bb sulla recinzione perimetrale dell'istituto di via Carroceto intitolato ai Fratelli Rosselli, dove si era tenuta una giornata dedicata alla memoria della Shoah. Alcuni giorni prima sempre ad Aprilia era stato esposto un altro striscione recante la scritta: \u00ab\"Ufficio tributi, usura di stato\"\u00bb. In entrambi erano presenti simboli riconducibili all'estrema destra quali FN, che ne prese le distanze e la \"Croce Celtica\".\nIl 28 ottobre 2018 la militante di Forza Nuova Selene Ticchi fu fotografata mentre si trovava in visita alla tomba di Benito Mussolini a Predappio indossando una maglietta con la scritta \"\"Auschwitzland\"; a seguito del clamore suscitato dall'evento, Selene Ticchi fu sospesa dal partito, venendo comunque reintegrata il giugno dell'anno seguente nel ruolo di coordinatore del dipartimento femminile di Bologna e responsabile bolognese per l\"'Associazione Evita Per\u00f3n\" di Forza Nuova.\nAggressioni.\nNel 2005 un dirigente di Palermo di Forza Nuova \u00e8 stato condannato, insieme a due complici, per lesioni aggravate a sfondo razziale per aver aggredito un nigeriano. Nel 2006, sempre a Palermo, lo stesso dirigente di FN venne arrestato e condannato a due anni e mezzo di carcere per aver rapinato e aggredito due venditori ambulanti di orgine bengalese a Palermo, , insieme ad altri 2 complici appartenenti allo stesso partito.\nTra il novembre 2012 e il novembre 2013 i frequentatori del circolo di Forza Nuova in via Lidia a Roma si resero responsabili di cinquanta o pi\u00f9 aggressioni razziste, a danno di cittadini bengalesi, scelti come vittime perch\u00e9 ritenuti dagli aggressori immigrati inermi e restii a denunce. In tredici furono indagati dalla procura di Roma che li defin\u00ec \u00ab\"accomunati da una vocazione ideologica di estrema destra nazionalsocialista\"\u00bb caratterizzata \u00ab\"dal propugnare sia le tesi negazioniste dell'Olocausto sia quella della superiorit\u00e0 della razza bianca\"\u00bb, accusandoli di associazione a delinquere finalizzata all'incitamento, alla discriminazione e alla violenza per motivi razziali, minacce, lesioni, detenzione di armi da sparo e altri reati.\nOltre ai \"raid\" razzisti, il gruppo fu accusato di aver aggredito alcuni oppositori politici e di aver malmenato militanti ritenuti responsabili di uno stupro e dell'uso di droghe. Secondo l'accusa i quattro presunti capi del gruppo, avrebbero istigato i frequentatori della sede di Forza Nuova a commettere vari atti razzisti come cori inneggianti al suprematismo bianco, striscioni negazionisti e spedizioni punitive nei confronti di cittadini del Bangladesh.\nIl 28 settembre 2017, quattro manifestanti di Forza Nuova sono stati arrestati con l'accusa di resistenza, violenza e lesioni a pubblico ufficiale, nonch\u00e9 di manifestazione non autorizzata, per aver lanciato contro degli agenti della polizia municipale di Roma dei sampietrini, nel tentativo di impedire lo sgombero di un edificio popolare occupato abusivamente che doveva essere assegnato a un cittadino eritreo.\nAccuse di xenofobia.\nL'8 luglio 2016 la sezione di Forza Nuova di Vicenza ha pubblicato un post sulla sua pagina Facebook attaccando i profughi nigeriani in fuga da Boko Haram, con toni violenti e razzisti additandoli come codardi, violenti e meritevoli di morte, citando un episodio avvenuto a Fermo nel quale un nigeriano \u00e8 stato ucciso da neofascisti: \nIl 2 novembre 2017 viene pubblicata sulle principali testate nazionali la notizia che, secondo un'informativa dei Carabinieri, nella sede di Forza Nuova a Roma si praticava un autentico indottrinamento di minori per spingerli all'odio e alla violenza razziale.\nAccuse di omofobia.\nNel luglio del 2001, in vista del \"Gay Pride\" previsto quel mese nella Capitale, furono affissi per le piazze della citt\u00e0 di Roma dei manifesti contro l'iniziativa recanti le scritte \"Dietro un omosessuale si nasconde un pedofilo\". L'azione venne criticata da numerose associazioni e partiti.\nNella notte del 20 ottobre 2016 militanti di FN hanno esposto manichini impiccati e affisso uno striscione con scritto \"State uccidendo la famiglia, nogaywedding\"\" nei pressi dell'hotel Ergife di Roma, dove nel fine settimana successivo si sarebbe tenuto il \"Gaywedding\", la \"kermesse\" dedicata alle unioni civili.\nIl \"blitz\" \u00e8 stato condannato dal portavoce del \"Gay Center\", Fabrizio Marrazzo, con le seguenti parole:\nLa vicenda \u00e8 stata condannata anche dall'associazione \"Gaynet\", mentre la Croce Rossa ha espresso solidariet\u00e0 nei confronti del \"Gay Wedding\".\nNel giugno del 2018, Salvatore Pacella, responsabile napoletano di Forza Nuova, fu citato in giudizio dall'Arcigay Napoli per aver minacciato l'associazione stessa con un \"post\" sui \"social\" in cui prometteva specifiche \"punizioni\" fisiche nel caso avessero partecipato al Gay Pride previsto per il 30 giugno davanti al Santuario di Pompei. Pacella e Forza Nuova parteciparono con diverse associazioni ultra-cattoliche per una preghiera di riparazione contro il Gay Pride, il quale avvenne comunque senza violenze.\nBlitz al quotidiano La Repubblica.\nIl 6 dicembre 2017, alcuni militanti di Forza Nuova a volto mascherato effettuarono un \"blitz\" con lancio di fumogeni sotto le sedi di Roma e (qualche giorno dopo) di Napoli del quotidiano La Repubblica. Fu inoltre esposto un cartello che recitava \"\"Boicotta Repubblica e L'Espresso\". Il tutto accadde mentre il quotidiano portava avanti l'informazione su episodi di richiamo al fascismo o di intolleranza che si verificavano in Italia.\nIl fatto \u00e8 stato definito da Roberto Fiore come \"il primo atto di una guerra politica contro il gruppo Espresso di Carlo De Benedetti e contro il PD\"\".\nSostegno alla teoria del complotto sul piano Kalergi.\nIl partito asserisce l'esistenza del piano Kalergi, elaborato dal negazionista dell'Olocausto Gerd Honsik, come un progetto migratorio di massa programmato dall'Africa all'Italia per la distruzione del popolo italiano al fine di \u00abcontrollare meglio la popolazione\u00bb.\nSostegno alla teoria del complotto sull'ideologia gender.\nIl partito ha tra i suoi punti programmatici il contrasto di una presunta \"ideologia gender\"; la teoria in questione \u00e8 una bufala nata a met\u00e0 degli anni '90 negli ambienti dell'Opus Dei al fine di ostracizzare ogni posizione sociale differente da quella conservatrice della Chiesa apostolica romana.\nAssalto alla CGIL.\nDurante la manifestazione dei \"No Green Pass\" del 9 ottobre 2021, un gruppo di forzanovisti, deviando dal percorso concordato con le forze dell'ordine, ha assaltato e vandalizzato la sede nazionale della Confederazione Generale Italiana del Lavoro in corso d'Italia a Roma. Nella notte successiva vengono fermate 12 persone ritenute responsabili dell'assalto e delle violenze, tra cui il leader nazionale di FN Roberto Fiore e il capo della sezione romana del partito, Giuliano Castellino, oltre a l'ex terrorista nero Luigi Aronica. Alcuni dei forzanuovisti sono stati identificati grazie a dei selfie scattati e pubblicati durante l'aggressione\nComunicazione online.\nIl 9 settembre 2019, i \"social network\" Facebook e Instagram hanno cancellato la pagina ufficiale di Forza Nuova e quella di Casapound, nonch\u00e9 diversi profili personali collegati; l'azienda statunitense ha affermato che \"le persone e le organizzazioni che diffondono odio\" non possono essere presenti sulle sue piattaforme.\nIn data 11 ottobre 2021 la Procura della Repubblica presso il Tribunale di Roma ha imposto il blocco del sito di FN ai sensi del comma 3 articolo 321 del Codice di procedura penale. L'oscuramento \u00e8 stato immediatamente reso esecutivo a cura della Polizia postale."}
{"id": "1638735", "revid": "287204", "url": "https://it.wikipedia.org/wiki?curid=1638735", "title": "Kincardine", "text": "Kincardine (Gaelico scozzese: \"Cinn Ch\u00e0rdainn\") o Kincardine-on-Forth \u00e8 una piccola citt\u00e0 nel Fife, in Scozia, localit\u00e0 da cui proviene il Clan Bruce, un importante clan scozzese di origine normanna che diede alla Scozia due re. Vi nacque James Dewar. \u00c8, inoltre, anche la cittadina del gruppo Folk Saor Patrol.\nKincardine si trova circa 15\u00a0km a ovest di Dunfermline; aveva una popolazione di 3.035 abitanti al censimento del 2001. A sud della cittadina si trova il ponte Kincardine che attraversa il Firth of Forth."}
{"id": "1638748", "revid": "76963", "url": "https://it.wikipedia.org/wiki?curid=1638748", "title": "Kevin Bishop", "text": "Gli fu affidato da bambino il ruolo di Jim Hawkins in \"I Muppet nell'isola del tesoro\". \u00c8 maggiormente noto per le sue interpretazioni da caratterista in et\u00e0 adulta in \"L'appartamento spagnolo\" e soprattutto \"Bambole russe\" (entrambi di C\u00e9dric Klapisch) e \"Tre uomini e una pecora\". Inoltre \u00e8 apparso nel film indipendente inglese \"Irina Palm - Il talento di una donna inglese\".\n\u00c8 stato uno dei protagonisti, interpretando il ruolo di Richard Royce, della serie \"Super Fun Night\"."}
{"id": "1638749", "revid": "767487", "url": "https://it.wikipedia.org/wiki?curid=1638749", "title": "Caccia al marito", "text": "Caccia al marito \u00e8 un film del 1960 diretto da Marino Girolami.\nTrama.\nQuattro amiche, tutte commesse di un grande magazzino, partono insieme per delle vacanze alla moda in cerca di un buon partito. I rispettivi spasimanti le seguiranno e faranno di tutto per riconquistarle."}
{"id": "1638751", "revid": "110157", "url": "https://it.wikipedia.org/wiki?curid=1638751", "title": "Luv Me, Luv Me", "text": "Luv Me, Luv Me \u00e8 una canzone del 1998 del cantante giamaicano Shaggy per la colonna sonora del film \"How Stella Got Her Groove Back\" ed in seguito inserita anche nell'album del cantante \"Hot Shot\". Il singolo vede la partecipazione di Janet Jackson, mentre nell'album di Shaggy, la parte femminile \u00e8 interpretata da Samantha Cole.\nLa canzone figura un massiccio campionamento del brano \"Impeach The President\" dei The Honey Drippers,\nIl brano \u00e8 sicuramente uno dei maggiori successi di Shaggy negli Stati Uniti dove \u00e8 riuscito a raggiungere la vetta della prestigiosa Billboard Hot 100, mentre in Europa, l'accoglienza \u00e8 stata decisamente pi\u00f9 tiepida."}
{"id": "1638752", "revid": "1534511", "url": "https://it.wikipedia.org/wiki?curid=1638752", "title": "Leggi di Faraday sull'elettrolisi", "text": "Le leggi di Faraday sull'elettrolisi sono due leggi pubblicate da Michael Faraday nel 1833 sul processo dell'elettrolisi.\nFormula.\nLe leggi di Faraday sono riassunte nella legge:\ndove:\ndividendo massa molare e costante di Faraday per il numero di Avogadro si ottiene l'espressione nelle costanti fisiche fondamentali:\ndove rispetto a prima:\nLa carica totale \"q\" \u00e8 data dall'integrale della corrente elettrica \"I\"(\"t\") rispetto al tempo \"t\":\ndove \"\u0394t\" \u00e8 la durata totale del processo di elettrolisi.\nNel semplice caso in cui sia noto il valore medio formula_5 della corrente per la durata dell'elettrolisi, la carica si esprime semplicemente:\nquindi la quantit\u00e0 di sostanza prodotta, pari a: formula_7, si pu\u00f2 riesprimere come:"}
{"id": "1638753", "revid": "113118224", "url": "https://it.wikipedia.org/wiki?curid=1638753", "title": "Giovanni Mardersteig", "text": "Biografia.\nLaureatosi in Germania, spost\u00f2 la sua attivit\u00e0 sull'editoria essendo uno dei tre fondatori, con Carl Georg Heise e Kurt Wolff della rivista sulle arti \u00abGenius\u00bb, trasferendosi a Lipsia e successivamente a Monaco di Baviera, concentrando successivamente il suo interesse sulla stampa. \nLa formazione culturale europea e la scrupolosa ricerca della perfezione sotto ogni aspetto nella realizzazione di un'opera editoriale spinsero Hans Mardersteig a fondare l'Officina Bodoni a Lugano nel 1922, e trasferirla cinque anni dopo a Verona. Dopo alcune esperienze editoriali, aveva individuato l'interesse internazionale per un'editoria di alto livello, come le \"private presses\" in Inghilterra e in Germania. La sua scelta riguardava anzitutto la cura dei testi, poi l'impaginazione e infine la stampa al torchio su pergamena e carte di grande pregio.\nQuando, nel primo dopoguerra si sent\u00ec il bisogno di creare delle attivit\u00e0 che potessero servire da modello alla rinascita del paese, venne l'idea, a Hans Mardersteig (che dal 1948 tradusse il suo nome in Giovanni al momento della cittadinanza italiana), insieme ad alcuni amici e industriali, di fondare una tipografia dedicata alla stampa di libri di qualit\u00e0 che potesse accontentare, con l'uso di macchine fonditrici e macchine tipografiche, oltre i bibliofili, un maggior numero di clienti attenti al bel libro.\nFu costruito un primo piccolo edificio a Verona, appunto nel quartiere Valdonega, nome assunto anche dall'azienda, e la Stamperia Valdonega inizi\u00f2 la sua attivit\u00e0 nel 1948 con un impianto che diede immediatamente il tono e gli obbiettivi essendo basata su macchine per la composizione meccanica Monotype e pianocilindriche Johannisberg.\nNel 1952 fu inaugurato il primo ampliamento e si stipularono anche importanti contratti con case editrici il cui prestigio, in parte, venne proprio dall'accurata produzione. Gli editori pi\u00f9 importanti di questo periodo sono la Riccardo Ricciardi Editore di Milano-Napoli fondata da Raffaele Mattioli (Classici della Letteratura Italiani), l'Editrice Antenore diretta da Giuseppe Billanovich (Italia Medioevale e Umanistica), Adelphi Edizioni con la serie di volumi diretta da Colli di Tutte le Opere di Friedrich Nietzsche e l'importante collana di volumi su Le Lettere di Michelangelo per Sansoni.\nNel 1964 per la Casa Editrice Salani fu realizzata la maestosa Divina Commedia di Dante con 100 illustrazioni di Salvador Dal\u00ed.\nNel frattempo si consolid\u00f2 il rapporto con note case editrici straniere come la Collins Publishers e Folio Society in Inghilterra, la Tauchnitz Edition, la Hoffmann &amp; Campe, la Hanser Verlag e la Propyl\u00e4en Verlag in Germania, la Limited Editions Club e New Directions negli Stati Uniti.\nMuore nel 1977 e l'attivit\u00e0 della Stamperia Valdonega viene portata avanti fino ad oggi con la stessa filosofia dal figlio Martino Mardersteig\nLa specificit\u00e0 delle sue opere risiede nella ricercatezza e nella raffinatezza delle stampe eseguite."}
{"id": "1638762", "revid": "26415", "url": "https://it.wikipedia.org/wiki?curid=1638762", "title": "MERCOSUR", "text": ""}
{"id": "1638765", "revid": "785863", "url": "https://it.wikipedia.org/wiki?curid=1638765", "title": "Re Sorcio", "text": ""}
{"id": "1638767", "revid": "26415", "url": "https://it.wikipedia.org/wiki?curid=1638767", "title": "ALCA", "text": ""}
{"id": "1638768", "revid": "339392", "url": "https://it.wikipedia.org/wiki?curid=1638768", "title": "Computer palmari", "text": ""}
{"id": "1638773", "revid": "729019", "url": "https://it.wikipedia.org/wiki?curid=1638773", "title": "Battaglia di Capo Passero (1718)", "text": "La battaglia di Capo Passero ebbe luogo l'11 agosto 1718 al largo dell'estremit\u00e0 sud-orientale siciliana di Capo Passero e vide fronteggiarsi la flotta spagnola agli ordini del viceammiraglio Don Antonio de Gaztaneta e del contrammiraglio Don Fernando Chacon, e quella inglese agli ordini dell'ammiraglio sir George Byng, 1\u00b0 visconte di Torrington.\nAntefatto.\nA quella data non vi era ancora una formale dichiarazione di Guerra fra Spagna ed Inghilterra, ma la tensione fra I due paesi era piuttosto alta. Proprio nove giorni prima (2 agosto 1718) era stata costituita la Quadruplice alleanza fra il Sacro Romano Impero, il Regno di Francia, il regno della Gran Bretagna e la Repubblica delle Sette Province Unite, la quale richiese alla Spagna il ritiro delle sue truppe dalla Sicilia e dalla Sardegna. La flotta inglese aveva precedentemente sbarcato un modesto contingente di truppe austriache presso la citt\u00e0 di Messina, controllata dagli spagnoli, che fu posta sotto assedio.\nLa battaglia.\nLa flotta spagnola era costituita da 26 navi da guerra, due brulotti, quattro cannoniere, sette galere e numerose navi onerarie. Essa navigava in ordine sparso e la comparsa delle navi britanniche non fu inizialmente percepita come una minaccia, poich\u00e9 ai comandanti non era ancora noto l'ultimatum della Quadruplice Alleanza. La flotta spagnola si divise in due, le navi pi\u00f9 piccole si diressero verso la costa siciliana mentre le pi\u00f9 grandi affrontarono le navi inglesi appena queste si fecero avanti. La HMS \"Canterbury\" con la HMS \"Burford\", la HMS \"Argyle\" e quattro altre navi inglesi furono distaccate per dare la caccia al primo gruppo e ne catturarono gran parte. Queste poi furono lasciate all'ancora nell'isola di Minorca\nConseguenze.\nQuattro mesi pi\u00f9 tardi, il 17 dicembre 1718, Francia, Inghilterra ed Austria dichiararono guerra alla Spagna, iniziando cos\u00ec la Guerra della Quadruplice alleanza. I Paesi Bassi raggiunsero successivamente gli alleati dichiarando a sua volta guerra agli spagnoli nell'agosto del medesimo anno. L'allontanamento della flotta spagnola consent\u00ec ai soldati austriaci, con il sostegno della flotta inglese, di sbarcare indisturbati in Sicilia e conquistare l'anno successivo la citt\u00e0 di Messina per procedere poi verso Palermo.\nByng fu generosamente ricompensato dal re Giorgio I per la sua vittoria e gli furono conferiti pieni poteri per negoziare con i principi e gli Stati d'Italia in nome della corona britannica. Al suo rientro in patria nel 1721 egli fu nominato contrammiraglio di Gran Bretagna, membro del Consiglio Privato e nobilitato con i titoli di Barone di Southill e 1\u00b0 Visconte di Torrington, nel Devon.\nDelle navi catturate in battaglia, la \"Principe delle Asturie\", che era stata originariamente la nave inglese da 80 cannoni \"Cumberland\", catturata dai francesi nel 1707 e successivamente venduta alla Spagna, fu venduta all'Austria. Nel 1731 l'Inghilterra si offr\u00ec di restituire alla Spagna le navi catturate durante la battaglia di Capo Passero ed ancorate a Minorca, ma il loro stato era diventato cos\u00ec scadente, che furono distrutte sul luogo.\nNavi coinvolte.\nInghilterra.\nSir George Byng\nTotale: una nave da 90 pezzi, 2 da 80 pezzi, 9 da 70 pezzi, 7 of 60 pezzi, 2 da 50 pezzi, 1 da 44 pezzi.\nLa flotta britannica comprendeva anche sei navi minori\u00a0\u2013 i brulotti \"Garland\" (Samuel Atkins) e \"Griffin\" (Humphrey Orme), la nave oneraria \"Success\" (Francis Knighton), la nave-ospedale \"Looe\" (Timothy Splaine), la tartana \"Basilisk\" (John Hubbard) e una innominata nave-appoggio con bombe.\nSpagna.\nViceammiraglio Don Jos\u00e9 Antonio de Castaneta\nTotale: 1 nave da 74 pezzi, 1 nave da 70 pezzi, 8 navi da 60 pezzi, 4 navi da 50 pezzi, 3 navi da 40 pezzi, 2 navi da 30 pezzi, 3 navi da 26 pezzi, 1 nave da14 pezzi, 13 altre."}
{"id": "1638774", "revid": "18323", "url": "https://it.wikipedia.org/wiki?curid=1638774", "title": "Motomondiale 1975", "text": "La stagione 1975 \u00e8 stata la ventisettesima del Motomondiale; a parte alcuni cambi di date nella loro effettuazione, i gran premi furono ancora 12 e tutti in territorio europeo. Nessuna classe fu peraltro presente in tutti i gran premi e solo in Germania e nei Paesi Bassi si videro tutte le categorie in gara.\nIl contesto.\nIl 1975 fu un anno storico per il Mondiale: per la prima volta la classe 500 fu vinta da una moto con motore a due tempi. L'onore tocc\u00f2 a Giacomo Agostini su Yamaha, che in questa stagione conquist\u00f2 il suo 15\u00ba ed ultimo titolo iridato, davanti alla MV Agusta di Phil Read, a cui non bast\u00f2 andare a podio in 8 GP su 10 (al TT non partecip\u00f2, come quasi tutti i piloti di primo piano, mentre ad Imatra ruppe il motore).\nIn 350 la vittoria and\u00f2 al venezuelano Johnny Cecotto, iridato alla sua prima stagione nel Mondiale, ad appena 19 anni (il pi\u00f9 giovane Campione del Mondo sino ad allora). Sulla sua Yamaha TZ (su cui, in diverse occasioni, impieg\u00f2 un telaio Bimota) il sudamericano stacc\u00f2 Agostini, campione uscente della categoria, e una muta di privati. Nella quarto di litro nuova vittoria di Walter Villa con la Harley-Davidson, con al secondo posto il suo compagno di squadra, il francese Michel Rougerie.\nNella 125 l'iride and\u00f2 a Paolo Pileri con la Morbidelli: era dal 1960 che un'accoppiata moto-pilota italiani non vincevano nella ottavo di litro. Nella 50, sesto titolo per \u00c1ngel Nieto, ingaggiato in questa stagione dalla Kreidler-Van Veen; dietro di lui si piazz\u00f2 Eugenio Lazzarini, primo italiano a vincere un Gran Premio nella minima cilindrata. Anche tra i sidecar, come nella classe regina, si ebbe la prima volta di un titolo vinto con un mezzo spinto da un motore a due tempi: il K\u00f6nig a telaio Busch dell'equipaggio Steinhausen-Huber.\nCuriosamente quest'annata, dopo quella del 1972, fu solo la seconda dall'istituzione del motomondiale in cui non risult\u00f2 alcun pilota britannico tra i vincitori di titolo.\nAl termine della stagione vi fu un susseguirsi di comunicazioni di ritiri \"ufficiali\" dalle competizioni da parte di varie case motociclistiche: fu la Yamaha a farlo per prima, seguita dalla Suzuki e dalla MV Agusta. Ci\u00f2 signific\u00f2 che dall'anno successivo le varie motociclette principali furono affidate a team esterni, scelti comunque dalle case stesse e a cui veniva garantita un'assistenza ufficiale.\nLe 12 prove del Motomondiale 1975 registrarono una grande partecipazione del pubblico, con oltre un milione e mezzo di spettatori paganti. Il maggior afflusso fu registrato per il GP della Germania Ovest con oltre 200.000 presenze. Sul podio anche il \"Nazioni\" a Imola e il \"TT d'Olanda\" ad Assen, entrambi con circa 150.000 presenze.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nLa classe regina non fu presente nei GP di Spagna e di Jugoslavia mentre la gara del Tourist Trophy fu boicottata da quasi tutti i piloti di primo piano (la vittoria and\u00f2 in questa occasione a Mick Grant e fu la seconda vittoria ottenuta in 500 dalla Kawasaki); Giacomo Agostini ottenne 4 vittorie e il titolo iridato (ritornando alla vittoria nella categoria dopo due anni).\nAlle sue spalle giunse il detentore del titolo delle due precedenti edizioni, Phil Read su MV Agusta, e il compagno di squadra di Agostini in Yamaha Hideo Kanaya (curiosamente quest'ultimo partecip\u00f2 solo alla prima parte della stagione).\nNella stagione si fece notare Barry Sheene, vincitore in due occasioni con la Suzuki RG quattro cilindri in quadrato e giunto sesto nella classifica finale.\nClasse 350.\nAnche nella 350 si ripet\u00e9 la situazione della categoria superiore; le prove furono 10 (esclusi i gran premi del Belgio e di Svezia) e il TT fu disertato da buona parte dei piloti; Johnny Cecotto si impose in 4 occasioni e ottenne il titolo iridato.\nVenne seguito dalle altre Yamaha (la casa giapponese aveva peraltro praticamente l'egemonia in questa classe) di Giacomo Agostini e di Pentti Korhonen.\nClasse 250.\nSe nelle due classi superiori si era visto un cambio al vertice, nella classe 250 si conferm\u00f2 invece iridato il pilota detentore del titolo, Walter Villa su Harley-Davidson.\nLa supremazia della Harley-Davidson nella quarto di litro venne dimostrata anche dal secondo posto ottenuto da Michel Rougerie su una moto gemella e dal fatto che l'accoppiata di piloti si impose in 7 delle 11 prove in calendario (la 250 non fu presente in Austria).\nTutte le posizioni immediatamente di rincalzo furono di centauri equipaggiati da Yamaha con Dieter Braun (gi\u00e0 iridato due anni prima) al terzo posto.\nClasse 125.\nLa situazione della classe 250 si ripet\u00e9 parzialmente anche nella ottavo di litro, con in questo caso la Morbidelli che si dimostr\u00f2 superiore alle altre case e piazz\u00f2 due suoi piloti nelle prime due posizioni in classifica.\nCon pieno rispetto degli ordini di scuderia Paolo Pileri ottenne 7 vittorie su 10 gare e precedette Pier Paolo Bianchi. Solo al terzo posto arriv\u00f2 il detentore del titolo 1974 Kent Andersson su Yamaha.\nClasse 50.\nDopo il 1974 corso con risultati piuttosto deludenti, \u00c1ngel Nieto torn\u00f2 alla vittoria di un titolo iridato nella classe di minor cilindrata detronizzando il detentore del titolo Henk van Kessel (solo 12\u00b0 quest'anno); fu questo il suo sesto titolo in carriera.\nIl calendario della 50 si svilupp\u00f2 su un numero di prove inferiore alle altre classi: furono solo 8 i gran premi disputati e Nieto sulla sua Kreidler si impose in 6 occasioni; precedette in classifica Eugenio Lazzarini sull'artigianale Piovaticci e la seconda Kreidler di Juliaan Vanzeebroeck.\nClasse sidecar.\nFu la categoria dei sidecar quella che corse nel minor numero di prove del mondiale, solo 7.\nTra le motocarrozzette si registr\u00f2 il primo titolo iridato per l'equipaggio tedesco Rolf Steinhausen/Josef Huber.\nFu questa anche la stagione in cui si vide la sparizione dei motori BMW (a 4 tempi) dalle prime posizioni in classifica, superati dai nuovi motori a due tempi di altre case."}
{"id": "1638776", "revid": "6923", "url": "https://it.wikipedia.org/wiki?curid=1638776", "title": "LEGO Stunt Rally", "text": "LEGO Stunt Rally \u00e8 un videogioco di guida realizzato nel 2000 e basato sull'omonimo gioco LEGO. Il gioco \u00e8 stato sviluppato per Windows e successivamente per Game Boy Color.\nTrama.\nMr. X, un ricco campione di rally, invita quattro giovani piloti (Lucky, Chip, Barney, and Wrench) nella propria isola per gareggiare con altri piloti. Attraverso la citt\u00e0, il deserto, la giungla e il ghiaccio, il protagonista deve vincere tutte le sfide automobilistiche del campionato rally dell'Isola. Alla fine si sfider\u00e0 il campione in carica: Mister X, il proprietario di LEGO Island (l'isola dove \u00e8 ambientato il videogioco), la cui identit\u00e0 \u00e8 ignota, poich\u00e9 il suo viso \u00e8 nascosto da una benda.\nModalit\u00e0 di gioco.\nOgni gara, composta da pi\u00f9 concorrenti, si articola sui vari scenari di gioco cio\u00e8 citt\u00e0, deserto, giungla e ghiaccio. Ad ogni scenario corrisponde un livello (in totale sono 4), articolato in 4-5 gare automobilistiche. Alla fine di ogni livello, per passare al successivo, il gioco prevede una sfida col boss di quell'\"ambiente\". Prima dell'inizio della gara il giocatore pu\u00f2 scegliere il suo eroe, la vettura, il colore e gli pneumatici fra gli elementi sbloccati.\nDurante le gare i comandi sono: accelera, frena, destra, sinistra e \u201cclacson\u201d. Anche se i tracciati sono curvilinei, il giocatore deve solo accelerare e frenare per superare le curve, visto che la sua automobile gira da sola verso la parte giusta. Tuttavia se per esempio non si frena prima di una curva, l'auto sbanda e ci si ritrova fuori dal tracciato, perdendo tempo. I comandi destra e sinistra servono per muoversi nelle corsie della pista ad esempio per schivare ostacoli o sorpassare un avversario. Il tasto \u201cclacson\u201d serve ovviamente per suonare il clacson ma anche per usare i power-up che si possono trovare nella pista.\nIn alcuni tracciati si possono raccogliere power-up da utilizzare durante la competizione. Questi hanno varie funzioni utili come aumentare la velocit\u00e0 della macchina o rilasciare olio sulla pista allo scopo di far rallentare e/o far uscire di pista i propri nemici. Sono qui elencate le modalit\u00e0 di gioco disponibili:\nPersonaggi e vetture.\nLe auto differiscono fra di loro per aderenza e velocit\u00e0. Un veicolo con velocit\u00e0 elevata raggiunger\u00e0 velocit\u00e0 pi\u00f9 elevate e avr\u00e0 un'accelerazione maggiore. Una vettura con elevata aderenza nelle curve e nelle sabbie mobili sapr\u00e0 cavarsela meglio nel percorrerle. La scelta delle ruote \u00e8 importante perch\u00e9 in base allo pneumatico scelto ci sar\u00e0 la velocit\u00e0 aumentata e la tenuta diminuita o viceversa. Ci sono tre tipi di pneumatico: liscio, normale e da neve. Il colore di una macchina non influisce invece sulle prestazioni ma si pu\u00f2 scegliere per ogni macchina uno stile di verniciatura diverso fra quelli sbloccati."}
{"id": "1638777", "revid": "59975", "url": "https://it.wikipedia.org/wiki?curid=1638777", "title": "Prog-metal", "text": ""}
{"id": "1638778", "revid": "767487", "url": "https://it.wikipedia.org/wiki?curid=1638778", "title": "Bruno Salvadori", "text": "Biografia.\nAderente sin dalla giovane et\u00e0 al movimento politico valdostano dell'Union Vald\u00f4taine attraverso la sezione giovanile della \"Jeunesse Vald\u00f4taine\", in cui entr\u00f2 nel 1965, ha lavorato al SAVT (il sindacato dell'area autonomista) e ha diretto il settimanale del \"Mouvement\", \"Le peuple vald\u00f4tain\". Dopo aver ricoperto l'incarico di capo ufficio stampa della Giunta regionale, nel 1978 \u00e8 stato eletto consigliere regionale, ruolo che ha ricoperto sino alla sua morte, avvenuta sull'autostrada Genova - Ivrea a Voltri, a causa di un incidente mentre era alla guida della sua auto. Gli \u00e8 subentrato in Consiglio della Valle Leonardo Tamone.\nIl pensiero politico: l'influenza sull'Union Vald\u00f4taine e la Lega Nord.\nTeorizzatore dell'autodeterminazione dei popoli (le cosiddette nazioni senza Stato), e dell'appartenenza ad un popolo tramite criteri culturali e non di sangue, port\u00f2 significativi mutamenti nel pensiero dell'Union Vald\u00f4taine, fino ad allora un partito legato essenzialmente alle famiglie di origine valdostana: l'autonomismo diveniva cos\u00ec una scelta e non una mera tradizione politica. Teorizz\u00f2 e riusc\u00ec a portare a termine l'unificazione dei movimenti regionalisti, indipendentisti e federalisti della Valle d'Aosta, ricompattando l'UV dopo la fuoriuscita dell'ala progressista (\"Union Vald\u00f4taine Progressiste\", UVP), della quale lui stesso ha fatto parte.\nPort\u00f2 progressivamente il pensiero del \"mouvement\" ad abbandonare il concetto di allargamento e rafforzamento dell'etnia valdostana (contenuto nello Statuto UV del primo dopoguerra) per arrivare progressivamente al concetto di \"Europa dei popoli\", teorizzato da \u00c9mile Chanoux e contenuto nella Dichiarazione di Chivasso. Sottoline\u00f2 l'importanza di ottenere una maggioranza assoluta dei seggi in Consiglio Valle tra i soli movimenti autonomisti, nei quali vedeva l'unica via per il perseguimento dell'autonomia speciale valdostana, con uno smarcamento totale dai partiti nazionali italiani.\nLe sue convinzioni federaliste contribuirono a formare il pensiero leghista, e in particolare quello di Umberto Bossi, che Salvadori conobbe personalmente nel 1979 (il loro incontro fu casuale: il futuro leader del Carroccio, entrando in facolt\u00e0 a Pavia, not\u00f2 un avviso dell'UV e volle informarsi di persona). Successivamente il \"Senat\u00f9r\", sulla traccia lasciata da Salvadori, feder\u00f2 i movimenti e i partiti federalisti e indipendentisti del nord Italia."}
{"id": "1638782", "revid": "113206870", "url": "https://it.wikipedia.org/wiki?curid=1638782", "title": "Fogge", "text": "Le fogge sono grossi granai, di et\u00e0 messapica, che fino ai primi anni del '900 venivano utilizzati per conservare i prodotti della terra durante il periodo invernale. Sono presenti in alcune zone del Salento specialmente nella localit\u00e0 di Cocumola, frazione di Minervino di Lecce, dove se ne contano pi\u00f9 di duecentocinquanta."}
{"id": "1638784", "revid": "1226", "url": "https://it.wikipedia.org/wiki?curid=1638784", "title": "Meccanismo di Anticitera", "text": ""}
{"id": "1638785", "revid": "713168", "url": "https://it.wikipedia.org/wiki?curid=1638785", "title": "Museo diocesano (Ortona)", "text": "Il Museo Diocesano di Ortona, in origine \"Museo della Cattedrale\", raccoglie importanti reperti artistici scampati alla distruzione dei bombardamenti dovuti alla seconda guerra mondiale.\nSi trova presso la Cattedrale di San Tommaso Apostolo.\nStoria.\nUn primo museo vi fu nel secondo dopoguerra quando Mons. Tommaso de Luca apr\u00ec al pubblico la sua collezione privata. La vera e propria esposizione fu per\u00f2 inaugurata il 3 maggio 1988 in quattro sale sul lato sinistro del Duomo, un tempo cappelle private adibite al culto.\nLa collezione.\nLa collezione museale contiene numerose e pregevoli opere artistiche che vanno dal XII al XIX secolo, e che testimoniano l'evoluzione artistico culturale di Ortona raggiunta in diversi secoli di storia.\nSala 1: Cappella del Rosario.\nL'itinerario espositivo nella prima sala, antica sede della Cappella del Rosario, si sviluppa secondo un criterio cronologico con opere d'arte pittorica dal Quattrocento al Seicento.\nL'insieme dei dipinti \u00e8 assai significativo con capolavori come \"Il Volto Santo di Lucca e il miracolo del giullare\" e la quasi coeva \"Madonna col puer dolorosus\". Storicamente importanti sono l'articolata composizione de \"L'Adorazione dei pastori\", datata 1581, le tele del pittore ortonese del Seicento Tommaso Alessandrino e quelle gi\u00e0 attribuite a Giovan Battista Spinelli, nato a Chieti da padre bergamasco agli inizi del XVIII secolo.\nIl dipinto, impostato secondo una prospettiva spaziale dall'accentuato verticalismo nella quale intorno alla scena principale si affollano personaggi diversi mentre nel paesaggio di sfondo, dettagliatamente rappresentato, si snoda un lungo corteo. Appare eseguito, nella grande ricchezza e complessit\u00e0 della composizione, dalla stessa mano cui si deve l'Annunciazione, datata al 1583, collocata nella chiesa di Santa Maria di Costantinopoli ma probabilmente proveniente dalla chiesa dell'Annunziata presso porta Caldari che ospit\u00f2 i Celestiniani dopo l'incursione piratesca del 1566.\nL'autore, in passato, era identificato col pittore veneto Giovan Battista Rusconi, attribuzione oggi superata senza che sia stato possibile assegnare le due opere al catalogo di altro artista che sembra rivelare, per\u00f2, ascendenze marchigiane vicine a Lorenzo Lotto, mentre il tono narrativo e figurativo lo avvicinerebbero a Simone De Magistris e Bartolomeo Morgante.\nIl dipinto mostra, evidenti, i segni delle vicissitudini nelle quali deve essere rimasto coinvolto, in particolare le ampie cadute di colore in corrispondenza di vecchie piegature della tela che era stata privata del telaio. Bench\u00e9 in parte compromessa dalle suddette e piuttosto vaste lacune la lettura dell'opera rivela, a detta degli esperti, la personalit\u00e0 di un artista formatosi nell'area tosco-romana ma influenzato da artisti marchigiani.\nIl soggetto si colloca perfettamente, con la sua intensa espressivit\u00e0 e il senso di piet\u00e0 che da esso emana, nell'ambito della pittura della controriforma e ricalca modelli piuttosto diffusi e in particolare l'opera ortonese sembrerebbe derivare dalla \u201cDeposizione\u201d di Daniele da Volterra.\nDegna di nota, ai piedi della croce, la presenza di San Francesco, il che porterebbe ad individuare la committenza dell'opera nell'ambiente minorita.\nL'opera, parte centrale del trittico con San Simone Zelota e San Bartolomeo, era collocata sull'altare ligneo della chiesa cappuccina della Santissima Trinit\u00e0 sormontata dal riquadro raffigurante Dio Padre, dalla quale \u00e8 stata rimossa solo in anni recenti per essere restaurata. La pala d'altare, coi dipinti che le fanno contorno, era gi\u00e0 riferita all'ambito di produzione di Giovan Battista Spinelli ma recenti studi ne hanno messo in dubbio la paternit\u00e0, pur considerandole opere di un maestro coevo.\nL'opera, commissionata da Cesare Gervasone, membro di una ricca famiglia di originaria di Bergamo stabilitasi in Ortona, raffigurato in preghiera in basso, ed identificato dal medesimo stemma che compare sull'opera successiva, \u00e8 molto interessante dal punto di vista iconografico. Il soggetto \u00e8 l'Apparizione della Madonna della Navicella cos\u00ec chiamata perch\u00e9 il 25 giugno 1508 l'Addolorata apparve all'ortolano Baldassarre Zalon (DA BALDESARSE VISTO IL GRAN MERTO DI CRISTO), nei pressi della spiaggia di Sottomarina di Chioggia (ECCOVI CHIOZA A PIENO DELLA PIETADE IL SENO), con il Cristo in grembo piagato dai peccati dei chioggiotti per scomparire poi su una navicella senza conducente. In alto, riconoscibilissima, Venezia con piazza San Marco, con l'isola di San Giorgio e, in una eccezionale raffigurazione, il Bucitoro. L'esecuzione del dipinto, firmato e datato, THOMAS ALESSANDRINUS ORTONIENSIS IN PINGEBAT A. D. MDCXXVIIII, \u00e8 di pochi decenni posteriore al completamento del santuario della Santissima Trinit\u00e0 avvenuto nel 1585 e divenuto punto di riferimento della comunit\u00e0 Cappuccina.\nL'opera, con la precedente, fu commissionata da Cesare Gervasone, come illustrato da una delle numerose iscrizioni presenti sul dipinto, collocata proprio sotto lo stemma che compare sulla destra. Molto complessa dal punto di vista iconografico vi troviamo rappresentata la scena del Giudizio Universale. \nSull'asse verticale si trovano raffigurati in sequenza, dal basso verso l'alto, Satana, l'Arcangelo Michele, San Francesco che abbraccia la Croce, centro ideale della composizione, Cristo tra la Madonna e San Giovanni, la Colomba dello Spirito Santo e Dio Padre tra le sfere celesti e i cori degli angeli, sotto i quali stanno coloro che sono morti prima della venuta del Redentore e gli Apostoli. Ad un piano inferiore i Santi e pi\u00f9 in basso, ai lati della Croce, gli angeli coi simboli della passione.\nTutta la met\u00e0 inferiore \u00e8 invece dedicata alla dimensione terrena, affollata di altrettante numerose figure e animata dal movimento dei corpi, attirati verso l'alto o precipitati verso il baratro della dannazione eterna.\nIl grande dipinto su tavola nel quale \u00e8 raffigurato il Volto Santo di Lucca, ancora inserito nel mirabile dossale d'altare in legno dorato databile alla seconda met\u00e0 del XVI secolo, era originariamente collocato nella Cappella del Salvatore in Cattedrale, gi\u00e0 cappella gentilizia della famiglia Riccardi passata poi ai canonici. \nI Riccardi, filo angioini, vissero in Ortona tra la fine del XIV ed i primi decenni del XVI secolo, e furono molto influenti nel Regno di Napoli durante il XV secolo, specialmente con Francesco I, Ciambellano, Siniscalco, Castellano a Napoli, Ambasciatore a Costanza per l'elezione a Pontefice di Martino V, Vicer\u00e9 e Governatore di Perugia dal 1408 al 1414, morto nel 1424. Tennero molti feudi, abruzzesi e non, e trassero parentele cospicue e nobili. Il Volto Santo di Lucca, oggetto fin dal Medioevo di una diffusa venerazione in tutta Europa, \u00e8 un crocifisso ligneo conservato nella navata sinistra della cattedrale di San Martino in Lucca, in un tempietto a pianta centrale costruito da Matteo Civitali nel 1484. Secondo l'antica leggenda riportata dal diacono Leobino, il Volto Santo \u00e8 stato scolpito da Nicodemo, dopo la resurrezione e l'ascensione del Cristo, meno il volto che si sarebbe modellato senza l'intervento umano e quindi sarebbe il \u201cvero volto\u201d del Cristo. Il dipinto raffigura uno dei pi\u00f9 noti miracoli del \u201cVolto Santo\u201d che avrebbe lasciato scivolare, in segno di gradimento, una delle sue pianelle d'oro tra le mani di un giullare che in segno di devozione volle dargli un saggio della sua arte. La devozione per il Santo Volto pu\u00f2 essere messa in relazione sia con la presunta origine lucchese dei Riccardi, sia sulla capacit\u00e0 riconosciuta al simulacro di tenere lontani invasori e pirati.\nIl dipinto rappresenta, oltre che chiaramente un tributo alla Vergine che, terminato il corso della vita terrena, fu trasferita in Paradiso sia con l'anima che con il corpo, anche un riferimento ad un episodio che la tradizione riferisce all'Apostolo Tommaso il quale sarebbe stato dubbioso, anche in questo caso, dell'effettiva ascesa della Madonna in cielo e per questa ragione Ella gli avrebbe fatto cadere dall'alto la sua cintura, cintura che divenne uno degli attributi iconografici col quale Tommaso sar\u00e0 successivamente identificato insieme alla squadra.\nL'opera, dall'iconografia alquanto inconsueta, col bambino in grembo alla Vergine che mostra i segni della passione, \u00e8 tra le poche antecedenti, per esecuzione, al sacco della citt\u00e0 operato dai Turchi guidati da Piyale Pasha nel 1566. Il dipinto, probabilmente parte di un polittico ed in origine di dimensioni maggiori, mostra numerose similitudini con la tavola della Madonna del Latte nella chiesa di Santa Maria in Platea di Campli, sia per quanto riguarda il tappeto fiorito sul quale \u00e8 collocato il trono della Madonna sia per il disegno degli occhi che per la rappresentazione del disegno del tessuto e delle pieghe delle vesti, disposte sul ventre in ondulazioni plissettate. Gi\u00e0 attribuita a Giacomo da Campli gli studi pi\u00f9 recenti lo riferiscono alla cerchia di Francesco d'Antonio Zacchi da Viterbo detto Il Balletta, pittore documentato tra il 1407 e il 1476.\nL'autore riprende un modello iconografico piuttosto diffuso che si riferisce ad un episodio della vita del Santo fondatore della celebre abbazia di Clairvaux vissuto tra il 1090 e il 1153. Si narra che mentre Bernardo era intento alla stesura del Commentario al Cantico dei Cantici, in lode alla Vergine Maria, Ella gli apparve e il latte sgorgato dal suo petto and\u00f2 a bagnare le labbra del Santo che da quel momento ebbe il dono di prodigiosa eloquenza.\nSan Bernardo, figura centrale della devozione mariana, svilupp\u00f2 tre temi centrali della mariologia, che furono ripresi da Papa Pio XII nella venticinquesima enciclica scritta nel 1953, in occasione dell'VIII centenario della morte del Santo, nella quale il Santo Padre riprese i concetti esposti dal Santo circa la verginit\u00e0 di Maria, \"Stella del Mare\", su come pregare e come confidare in Maria come mediatrice. Anche su questo dipinto compare, seppure non perfettamente leggibile, lo stemma del donatore.\nLa lapide \u00e8 un importante documento la cui iscrizione testimonia la ricostruzione e riconsacrazione alla Divina Maria, il 10 novembre 1127, della chiesa madre di Ortona, dopo la distruzione, all'epoca dell'invasione Normanna, del precedente luogo di culto. Oltre cento anni dopo, con l'arrivo ad Ortona delle spoglie di San Tommaso, la chiesa subir\u00e0 ulteriori trasformazioni divenendo, col tempo, il luogo di venerazione dell'Apostolo ma mantenendo nei secoli la doppia intitolazione.\nSala 2: Cappella del Battistero.\nLa seconda sala del museo \u00e8 separata in due distinte sezioni, nella prima continua il percorso cronologico nell'arte figurativa ortonese che riprende dalle tele settecentesche di Giambattista Gamba dedicate alla vita di Santa Caterina d'Alessandria, per arrivare alle due opere raffiguranti Sant'Agostino e San Girolamo realizzate nel 1865 da Ferdinando Palmerio, nato a Guardiagrele nel 1834 e morto nel 1916, passando dal dipinto L'incredulit\u00e0 di San Tommaso di Giuseppe Lamberti del 1731.\nL'opera del Lamberti rappresenta il punto di contatto con la seconda sezione, ospitata sotto l'ampio vano voltato risalente al 1330, dove invece sono collocate quelle opere che meglio rappresentano la storia della Diocesi ortonese e quegli oggetti legati alle funzioni liturgiche nella Cattedrale e alla venerazione per l'Apostolo Tommaso a cominciare dal fonte battesimale in pietra, perfettamente conservato, fatto realizzare da Monsignor Giandomenico Rebiba, primo Vescovo di Ortona dal 1570 al 1596, nella chiesa di San Zeffirino papa in Villa Caldari di Ortona, poi trasportato nel museo Capitolare. All'epoca del suo successore Alessandro Boccabarili, di nobile famiglia piacentina gi\u00e0 Cappellano di Margarita d'Austria, Vescovo di Ortona dal 1596 al 1623, risalgono invece numerosi pezzi che rendono importante il settore degli argenti con un prezioso calice del 1608, un raffinato turibolo e un grande catino con le sue insegne che, cosa rara in ambito diocesano, reca i bolli di un argentiere veneziano. Al secolo seguente, scampati alle requisizioni di fine settecento e agli orrori della guerra risalgono invece numerosi altri oggetti di grande valore tra i quali spicca certamente la croce d'altare realizzata dall'argentiere napoletano Filippo del Giudice nel 1756.\nLa scena raffigurata nel dipinto, in realt\u00e0, si riferisce, con una evidente sovrapposizione, ad un episodio della vita di Santa Caterina da Siena vissuta nel XIV secolo, alla quale nella notte di carnevale del 1367 apparve Cristo Bambino accompagnato dalla Vergine e da una folla di santi, che le don\u00f2 un anello simbolo del mistico sposalizio.\nTra gli episodi, alquanto fantasiosi, della vita di Santa Caterina d'Alessandria, che sarebbe vissuta nel quarto secolo, ve n'\u00e8 uno centrale che risale al 305 d.C. In occasione della nomina di Massimino Daia a governatore di Egitto e Siria si celebrano grandi feste grandiose che comprendevano anche il sacrificio di animali alle divinit\u00e0 pagane da parte di tutti i sudditi. Caterina, cristiana, rifiutandosi di sacrificare ai falsi dei si present\u00f2 a Massimino, invitandolo a riconoscere Ges\u00f9 Cristo. Massimino allora convoc\u00f2 un gruppo di sapienti alessandrini affinch\u00e9 convincessero la Santa a venerare le divinit\u00e0 olimpiche ma alla fine del confronto furono i dotti ad essere convertiti alla nuova Fede.\nIndispettito dalla conversione dei Sapienti, Massimino ordin\u00f2 che essi venissero uccisi, come si vede appunto nella scena raffigurata nel dipinto. Successivamente egli avrebbe proposto a Caterina di unirsi in matrimonio con lui ma al diniego della Santa la condann\u00f2 ad un'orribile morte, mediante una ruota dentata che le avrebbe straziato le carni. La ruota, miracolosamente, and\u00f2 in pezzi e la giovane Caterina sub\u00ec il martirio per decapitazione. Gli angeli avrebbero poi trasportato il suo corpo da Alessandria fino al Sinai, dove ancora oggi l'altura vicina a Gebel Musa, la Montagna di Mos\u00e8, si chiama Gebel Katherin in suo ricordo.\nLa scena del dipinto sembra svolgersi in una tetra prigione dove, secondo una leggenda, la Santa venne rinchiusa prima del martirio e tenuta per lungo tempo senza mangiare e senza bere mentre una colomba bianca le recava in volo ci\u00f2 di cui aveva bisogno, tanto che liberata non mostr\u00f2 alcun segno di patimento, anche se qui \u00e8 raffigurata nell'atto di ricevere una corona dalle mani di un angelo.\nL'opera, genericamente attribuita alla bottega veneziana dei Lombardo, famiglia di illustri scultori, raffigura l'arrivo delle reliquie di San Tommaso dall'Isola di Chios, dove furono prelevate dal navarca Leone (successivamente detto Acciaiuoli), insieme alla lastra tombale che testimoniava la loro autenticit\u00e0, e portate ad Ortona, sua citt\u00e0 natale nel 1258. Essa era parte dell'arca che custod\u00ec le reliquie di San Tommaso dopo la profanazione della chiesa avvenuta ad opera dei Turchi nel 1566, quando, ci riferiscono le cronache dell'epoca, la sacra custodia venne devastata senza che, miracolosamente, quanto in essa custodito subisse alcun danno.\nL'opera, venne commissionata al pittore Giuseppe Lamberti, nato a Ferrara intorno al 1700 e morto nel 1763, dalla Citt\u00e0 di Ortona come ex voto per la scampata pestilenza, nel 1731. La scena rappresenta il momento in cui il dito dell'Apostolo Tommaso sfiora la piaga sul costato di Cristo Risorto.\nIl busto ligneo del Santo Patrono \u00e8 tra gli oggetti che meglio testimoniano la devozione di cui ha goduto nel corso dei secoli. Esso venne intagliato e dipinto nel 1799 dopo l'invasione dei Francesi, e serv\u00ec da modello, per la fusione, l'anno successivo, ad opera di un argentiere napoletano, del busto d'argento reliquiario realizzato in sostituzione di quello precedente, risalente al XVIII secolo trafugato e fatto fondere dagli occupanti insieme alla gran croce di smeraldi che ne ornava il petto.\nSala 3.\nLa terza sala \u00e8 un piccolo ambiente di raccordo tra quella che fu la Cappella del Battistero e la Cappella dedicata a Sant'Onofrio. \nSala 4: Cappella di Sant'Onofrio.\nIn quest'ultima sala del museo, ricavata nella cappella dedicata a Sant'Onofrio, gi\u00e0 cappella privata della famiglia de Sanctis della quale rimangono due monumenti funebri, hanno trovato collocazione notevoli testimonianze di secoli di storia ortonese: reperti archeologici di epoca romana ed elementi lapidei dell'antica Cattedrale insieme ad una eccezionale collezione numismatica.\nLo stemma della citt\u00e0 di Ortona, raffigura una torre, mostrando in questo esemplare, una leggere discrepanza rispetto a quello pi\u00f9 noto che in termini araldici viene descritto come \u201cal castello triturrito di rosso merlato alla guelfa e chiuso d'argento sul mare d'azzurro\u201d. \u00c8 comunque evidente il riferimento alla citt\u00e0 fortificata e al castello che dominava il porto che fu il pi\u00f9 importante d'Abruzzo e uno scalo fondamentale per i traffici marittimi veneziani.\nLo stemma dei de Pizzis viene descritto araldicamente come: troncato, inchiavato, pomato di quattro pezzi d'oro e di rosso, caricato di quattro gioghi posti in fascia, due in capo di rosso e due in punta d'oro. Il capostipite di questa illustrissima famiglia ortonese fu Ruggero, ricordato da una lapide come Rettore di Ortona nel 1251. Verso la met\u00e0 del XVII secolo acquist\u00f2 numerosi feudi: S. Martino, Filetto, Vacri, Rosciano e Guardiagrele, mantenendo successivamente solo quelli di S. Martino e Filetto. Nel 1708 il titolo su S. Martino fu elevato da baronale a Marchionale. Furono eredi del pittore Giovan Battista Spinelli avendo sua sorella Caterina sposato Ludovico de Pizzis portandogli una dote di quasi 3.000 ducati. I de Pizzis, seppure numerosi e divisi in vari rami, si estinsero alla fine del \u2018700 con Antonia, andata in sposa a Francesco Odoardo Benedetti, barone di Scoppito e patrizio aquilano. Il titolo di Marchese di S. Martino pass\u00f2 al figlio Giuseppe Benedetti il quale si stabil\u00ec in Ortona senza avere discendenza. Lui e la sua consorte furono gli ultimi ad essere sepolti nella cripta trecentesca della cappella di famiglia dell'Immacolata Concezione nella Cattedrale di Ortona.\nIn epoca angioina ad Ortona emerse la famiglia Riccardi che fu tanto fedele ai sovrani francesi quanto a Lanciano la potente famiglia Ricci fu filoaragonese, finendo per acuire i rapporti, gi\u00e0 molto tesi per ragioni commerciali, tra i due centri frentani. Agli scontri e alle lotte tra gli abitanti delle due citt\u00e0 pose fine, seppure pare solo temporaneamente, l'intervento di San Giovanni da Capestrano il quale il 17 febbraio 1427 riusc\u00ec a far sottoscrive tra le due contendenti un accordo di pace redatto da Cicco di Memmo di Rosato, notaio in Ortona, e pronunciato sulla Tomba dell'Apostolo Tommaso. In memoria dell'evento ad Ortona si cominci\u00f2 la costruzione del convento della Madonna delle Grazie, oggi scomparso, mentre a Lanciano venne fondato il convento di Sant'Angelo della Pace, ora Sant'Antonio, che ancora esiste con la sua ricchissima biblioteca. Con la definitiva affermazione degli Aragonesi, nel regno di Napoli i Riccardi furono costretti all'esilio e si diressero verso Urbino, Pesaro, Modena, Mantova e Bologna. Di quegli anni vengono ricordati Francesco Riccardi, che fu, tra l'altro, Governatore e Vicer\u00e9 di Perugia tra il 1408 e il 1414, e Sigismondo Riccardi, Signore di Caprara, noto come \"Morello da Ortona\", amico di Pietro Bembo, e citato nel \u201cCortegiano\" di Baldassarre Castiglione.\nLa famiglia de Sanctis ebbe la sua storica residenza nei pressi della Cattedrale su un'area gi\u00e0 appartenuta, secondo lo storico Giovan Battista Pacichelli, alla famiglia Riccardi, costretta all'esilio con l'avvento del dominio Aragonese.\nLa fondazione del palazzo pu\u00f2 essere quindi datata al XV secolo anche se fu sicuramente oggetto di un intervento di ristrutturazione da parte Andrea Matteo De Sanctis nella prima met\u00e0 del XVI, secolo come si pu\u00f2 leggere nell'iscrizione posta sul portale in pietra e come evidenziato da diversi elementi architettonici, ricomparsi dopo alcune opere di restauro, che testimoniano l'antichit\u00e0 dell'edificio. Verso la fine del XVI secolo ospit\u00f2 Margherita d'Austria, figlia naturale dell'imperatore Carlo V, duchessa di Parma e Piacenza e governatrice dei Paesi Bassi spagnoli la quale, acquistata Ortona nel 1582 da Orazio di Lannoy Principe di Sulmona e Conte di Venafro, decise di stabilirvisi ospite di Camillo de Sanctis in attesa che fosse completato il suo palazzo la cui costruzione aveva affidato al celebre architetto Giacomo della Porta. Prima che il palazzo \u201cFarnese\u201d fosse terminato la morte la colse proprio nel palazzo de Sanctis il 18 gennaio del 1586.\nAndrea de Sanctis \u00e8 ricordato come Regio Tesoriere d'Abruzzo dal 1423 al 1445. La famiglia de Sanctis di Ortona \u00e8 documenta dal XV secolo ma suoi membri si stabilirono in diverse citt\u00e0 d'Abruzzo dando origine al ramo di Vasto, oggi estinto, e a quelli teramani da cui discendono i de Sanctis di Castelbasso, di Canzano, di Penne ed Orsetti de Sanctis. Il loro stemma raffigura un leone, attraversato da una fascia caricata di tre lettere P maiuscole interpretate come \"Pugna Pro Patria\". Giovanni Agostino de Sanctis, fu canonico e vicario generale di Giovanni Domenico Rebibba, primo vescovo della Diocesi di Ortona.\nCollezione numismatica.\nA Ortona, citt\u00e0 posta in demanio, fu operativa una zecca civica all'epoca della dominazione angioina o durante le tentate sortite di matrice filo-francese nel Regno avverso la Casa d'Aragona (XV secolo). I periodi di attivit\u00e0 della zecca, per ora noti, si riferiscono ai regni di Giovanna II d'Angi\u00f2 (bolognino), Renato d'Angi\u00f2 (denaro), Giovanni d'Angi\u00f2 (denaro, bolognino), Carlo VIII (cavallo).\nIl Museo Diocesano presso la Cattedrale di San Tommaso conserva una cospicua raccolta numismatica composta da oltre duecento pezzi dei quali centosettantacinque, coniati lungo un ampio arco temporale che va dal Tardo Impero all'Unit\u00e0 d'Italia, sono esposti al pubblico in una bacheca dell'ultima sala. Il nucleo principale del complesso si caratterizza per la corposa presenza di monetazione medievale battuta dalla zecca di Ancona, bench\u00e9 non manchino emissioni di altre zecche del medio Adriatico a documentare una composizione monetaria in linea con i mercati praticati dagli Ortonesi nel medioevo. Particolare risalto \u00e8 stato assicurato a due esemplari di esimia rarit\u00e0 battuti nella zecca di Ortona e giunti nelle collezioni del museo per donazione privata: un denaro in mistura (gr 0,47) a nome di Renato d'Angi\u00f2, moneta circolata con molta parsimonia, e un bolognino in argento (gr 0,57) a nome di Giovanna II di Durazzo, lievemente tosato.\nFuori esposizione sono conservati trentaquattro esemplari di qualit\u00e0 inferiore, ascrivibili alle ultime fasi del Regno di Napoli e delle Due Sicilie, a cavallo tra \u2018700 e \u2018800, pertanto la raccolta annovera complessivamente 209 monete."}
{"id": "1638786", "revid": "120549113", "url": "https://it.wikipedia.org/wiki?curid=1638786", "title": "Gilbert Adair", "text": "Biografia.\nDal 1968 al 1980 ha vissuto a Parigi.\n\u00c8 morto l'8 dicembre 2011 all'et\u00e0 di 66 anni.\nAdair era apertamente gay.\nCinema.\nIl film \"Amore e morte a Long Island\" di Richard Kwietniowski \u00e8 tratto dal suo omonimo romanzo del 1990.\nIl film \"The Dreamers\" di Bernardo Bertolucci del 2003, per cui ha scritto la sceneggiatura, \u00e8 tratto dal suo libro \"The Holy Innocents\"."}
{"id": "1638788", "revid": "110157", "url": "https://it.wikipedia.org/wiki?curid=1638788", "title": "Credito Siciliano", "text": "Il Credito Siciliano \u00e8 stata una banca italiana del Gruppo Credito Valtellinese.\nStoria.\nLe origini della Banca Popolare Santa Venera risalgono al 1908 quando venne costituita ad Acireale con il nome di Cassa Operaia Santa Venera; quelle della Cassa San Giacomo al 1896 quando don Luigi Sturzo fond\u00f2 a Caltagirone la Cassa Rurale di San Giacomo; quelle della Banca Regionale Sant'Angelo S.p.a., nata dalla scissione di un ramo d'azienda della Banca Popolare sant'Angelo, societ\u00e0 cooperativa con sede a Licata.\nIl \"Credito Siciliano\" nasce il 19 giugno 2002 dalla fusione per incorporazione della Banca Popolare Santa Venera e della Leasingroup Sicilia nella Banca Regionale Sant'Angelo. Dal 17 luglio 2002 il \"Credito Siciliano\" ha avuto in dotazione anche gli sportelli della Cassa San Giacomo. \nNel 2008 la banca registra un utile di 12,4 milioni di euro.\nNel maggio 2018 \u00e8 approvata l'operazione di fusione per incorporazione di Credito Siciliano in Creval, il rapporto di concambio \u00e8 fissato in 78,35 nuove azioni Creval. In data 25 giugno 2018 \u00e8 diventata efficace la fusione per incorporazione nel Credito Valtellinese."}
{"id": "1638795", "revid": "123549622", "url": "https://it.wikipedia.org/wiki?curid=1638795", "title": "It Wasn't Me", "text": "It Wasn't Me \u00e8 un singolo del cantante giamaicano-statunitense Shaggy, pubblicato l'11 settembre 2000 come primo estratto dal quinto album in studio \"Hot Shot\".\nIl singolo ha visto la partecipazione del cantante britannico Rikrok.\nDescrizione.\nLa base del brano sfrutta un sample della canzone \"Smile Happy\" dei War. Il testo del brano racconta la storia di un uomo (Rikrok) che chiede consiglio ad un amico pi\u00f9 esperto (Shaggy) su come comportarsi con la fidanzata che lo ha visto insieme a un'altra. L'unico consiglio che Shaggy da \u00e8 di negare di fronte all'evidenza (\"It wasn't me\" significa letteralmente \"Non ero io\", ma si pu\u00f2 tradurre anche come \"Non sono stato io\").\nLa canzone \u00e8 stata la prima numero uno di Shaggy negli Stati Uniti e il singolo seguente \"Angel\" ebbe lo stesso destino. Non solo: \"It Wasn't Me\" ha raggiunto la vetta delle classifiche anche di quasi tutta Europa ed Australia divenendo il pi\u00f9 grande successo commerciale del cantante giamaicano.\nA questa canzone si ispira il singolo \"China\" di Anuel AA del 2019."}
{"id": "1638796", "revid": "767487", "url": "https://it.wikipedia.org/wiki?curid=1638796", "title": "I Muppet nell'isola del tesoro", "text": "I Muppet nell'isola del tesoro (\"Muppet Treasure Island\") \u00e8 un film del 1996 diretto da Brian Henson.\nOltre ai ruoli interpretati dagli attori umani, sono presenti nel film alcuni dei Muppet, i pupazzi del Muppet Show.\nIl film \u00e8 un'interpretazione fantastica del romanzo \"L'isola del tesoro\" di Robert Louis Stevenson, nei cui ruoli da protagonista, Long John Silver e Jim Hawkins, si trovano gli attori britannici Tim Curry e Kevin Bishop.\nSi tratta del secondo film interpretato dai Muppet tratto da un testo della letteratura inglese, dopo \"Festa in casa Muppet\" tratto dal \"Canto di Natale\" di Charles Dickens.\nTrama.\nNell'Inghilterra del XVIII secolo, un giovane ragazzo di nome Jim Hawkins sogna di vivere grandi avventure come suo padre, ma invece per vivere \u00e8 costretto a fare lo sguattero in una locanda insieme a Gonzo e Rizzo. Quando per\u00f2 Billy Bones, un vecchio marinaio cliente della locanda, prima di morire gli consegna una mappa del tesoro del capitano Flint, Jim decide di partire all'avventura come suo padre, accompagnato anche da Gonzo e Rizzo. Egli dunque si imbarca sulla nave \"Hispaniola\" alla ricerca del tesoro con un equipaggio assai strano, reclutato dal figlio di Mastro Trelawney (Fozzie). Nell'equipaggio Jim stringer\u00e0 un'amicizia particolare con Long John Silver, il cuoco di bordo: egli \u00e8 un uomo senza una gamba, dal quale cui Billy Bones aveva detto di guardarsi, in quanto molto pericoloso. Ormai in prossimit\u00e0 dell'isola del tesoro, giorni di viaggio, Gonzo, Rizzo e Jim sono testimoni di come Long John sobilli gli altri marinai ad ammutinarsi al capitano Smollet (Kermit la Rana) per impossessarsi della mappa del tesoro. Il capitano e gli altri ufficiali, messi in guardia, cercano di prevenirli, ma Long John fa prigioniero Jim attraverso una trappola e si impossessa della nave e della mappa. Long John e gli ammutinati si incamminano alla ricerca del tesoro, ma trovano i forzieri vuoti: infatti ne \u00e8 entrata in possesso Benjamina Gunn (Miss Piggy), abbandonata sull'isola anni prima e soprannominata Boom Shakalaka da una trib\u00f9 indigena di cinghiali, che ne hanno fatto la loro regina. Ella si rifiuta sia di consegnare il tesoro a Long John sia di liberare il capitano, in quanto era stata la sua fidanzata in passato. Dunque Long John prende il tesoro con la forza e imprigiona Benjamina e Smollet insieme, che poi ritroveranno il loro amore. Intanto Jim riesce a tornare sulla nave grazie a Samuel Freccia, fatto salire con l'inganno da Long John su una scialuppa con la quale approda sull'isola, e a riprenderne il comando; parte quindi all'arrembaggio per salvare il capitano e il resto dell'equipaggio. Long John Silver, abbandonato dai suoi uomini, \u00e8 messo alle strette e si arrende; tuttavia, riesce a evadere dalla cella in cui \u00e8 stato rinchiuso sulla nave, prende il tesoro e si imbarca su una scialuppa. Jim lo scopre ma lo lascia andare; tuttavia la scialuppa fa presto naufragio. L'equipaggio dell'\"Hispaniola\" si dirige infine verso nuove avventure.\nPersonaggi.\nNel ruolo dei personaggi della storia sono stati scelti i seguenti Muppet:\nProduzione.\nLe location del film sono le Isole Bermuda, e altre isole del Golfo del Messico."}
{"id": "1638798", "revid": "123437470", "url": "https://it.wikipedia.org/wiki?curid=1638798", "title": "Se piangi, se ridi/Sar\u00f2 un illuso", "text": "Se piangi, se ridi/Sar\u00f2 un illuso \u00e8 un singolo di Bobby Solo, pubblicato nel 1965 dalla Dischi Ricordi.\nIl Lato A del disco, \"Se piangi, se ridi\", \u00e8 il brano musicale vincitore del Festival di Sanremo 1965 che arriva anche alla prima posizione nella classifica dei singoli per tre settimane. \nA firma Mogol, Gianni Marchetti e Roberto Satti, vero nome di Bobby Solo, venne interpretato nella manifestazione da quest'ultimo e dal gruppo folk statunitense New Christy Minstrels.\nLa canzone venne successivamente incisa da Mina sul singolo \"Se piangi, se ridi/Pi\u00f9 di te\" e poi inclusa nell'album \"Studio Uno\" della cantante."}
{"id": "1638801", "revid": "1543377", "url": "https://it.wikipedia.org/wiki?curid=1638801", "title": "Violante Bentivoglio", "text": "Biografia.\nContessa di Galliate, spos\u00f2 nel 1520 Giovanni Paolo I Sforza (1497-1535), detto \"Giampaolo\", figlio illegittimo che il duca di Milano Ludovico il Moro aveva avuto dall'amante Lucrezia Crivelli. \nNel 1532 divenne marchesa consorte di Caravaggio e contessa consorte di Galliate in seguito alla nomina del marito avvenuta ad opera di Francesco II Sforza duca di Milano e figlio legittimo di Ludovico il Moro e Beatrice d'Este.\nDiscendenza.\nViolante diede al marito due figli: \nI figli di Violante e Giovanni Paolo diedero vita al ramo degli Sforza marchesi di Caravaggio, che dur\u00f2 fino al 1697, morte dell'ultimo discendente Francesco III Sforza."}
{"id": "1638804", "revid": "121741363", "url": "https://it.wikipedia.org/wiki?curid=1638804", "title": "Ciclo vitale aplonte", "text": "Il ciclo vitale aplonte (o \"a meiosi zigotica\") \u00e8 tipico di molti organismi unicellulari o a basso livello di organizzazione come la maggior parte dei funghi, i protisti, e si trova anche in alcune alghe verdi (Chlorophyta). \nL'unica fase diploide del ciclo \u00e8 rappresentata dallo zigote. La gamia, con la conseguente formazione dello zigote, \u00e8 immediatamente seguita dalla meiosi che produce delle meiospore. Ognuna di queste pu\u00f2 accrescersi fino a formare un individuo le cui cellule avranno un corredo cromosomico \"n\" (aploide).\nLo zigote origina dall'unione di due cellule riproduttive aploidi, i gameti. La meiosi dello zigote porta alla formazione di quattro cellule aploidi definite meiospore.\nIn condizioni ambientali sfavorevoli le meiospore restano quiescenti. Il miglioramento delle condizioni ambientali invece, porta alla germinazione delle sopracitate meiospore che, in seguito a ripetute mitosi, completeranno lo sviluppo di un individuo del tutto formato e indipendente, detto gametofito. Il gametofito \u00e8, a sua volta, caratterizzato da un patrimonio genetico aploide.\nQuesto ciclo infine, si chiude con la riproduzione. L'individuo aploide, al momento della riproduzione, produrr\u00e0 cellule generative (gameti), dall'unione delle quali si otterr\u00e0 un nuovo zigote \"2n\"."}
{"id": "1638806", "revid": "713168", "url": "https://it.wikipedia.org/wiki?curid=1638806", "title": "Carlo Pio di Savoia iuniore", "text": "Biografia.\nCarlo Pio di Savoia era figlio del primo matrimonio di Ascanio Pio di Savoia (1580-1649) con Eleonora Mattei, nobile romana (figlia di Asdrubale Mattei e di Costanza Gonzaga; precedentemente sposata con Ferrante Bentivoglio, marchese di Gualtieri).\nCarlo giunse a Roma su invito dello zio, il cardinale Carlo Emanuele Pio di Savoia, che intendeva avviarlo, pur contro le sue inclinazioni, ad una carriera in ambito ecclesiastico. Carlo Emanuele, perseguendo una spregiudicata politica dinastica, si prefiggeva di risollevare le sorti della famiglia Pio di Savoia. Carlo Emanuele era il figlio secondogenito di Enea Pio di Savoia, pretendente della signoria di Sassuolo, uomo politico e diplomatico al servizio del duca di Savoia. Nomin\u00f2 nel maggio del 1641 il fratello Ascanio (in capo al quale Enea Pio di Savoia aveva istituito nel 1613 il maggiorascato) ed il nipote Carlo quali suoi eredi universali, decisione che di fatto vincol\u00f2 le scelte di Carlo. Quest'ultimo, dopo aver ricoperto incarichi di natura militare e preso parte ad eventi bellici nella penisola (guerra di Castro), si addottor\u00f2 in legge nel 1649, per poi prendere i voti nel 1650.\nFu nominato cardinale il 2 marzo 1654 da papa Innocenzo X con il titolo della Chiesa di Santa Maria in Domnica (23 marzo 1654).\nEra chierico della Camera Apostolica dal 1650, tesoriere generale della Chiesa dal 1652.\nGodette dei seguenti titoli: cardinale diacono di Sant'Eustachio (11 febbraio 1664), cardinale presbitero di Santa Prisca (14 novembre 1667), cardinale presbitero di San Crisogono (28 gennaio 1675), cardinale presbitero di Santa Maria in Trastevere (1\u00ba dicembre 1681). Fu vescovo di Ferrara (1655-1663), legato a Urbino, prefetto della Congregazione del Buongoverno, Camerlengo del Collegio cardinalizio (1671-1672), cardinale vescovo di Sabina dal 15 febbraio 1683.\nNel 1655 acquist\u00f2 il Principato di San Gregorio (oggi San Gregorio da Sassola) al fine di far acquisire il titolo di principe al fratellastro Luigi, che infatti divenne il primo principe di San Gregorio. Negli anni tra il 1658 e il 1674, con l'intenzione di fare del principato il \"gioiello della primogenitura del Casato\", fece costruire in San Gregorio un nuovo borgo fuori le mura, che ancora oggi porta il suo nome: Borgo Pio. Un interessante esempio di pianificazione urbanistica seicentesca.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1638807", "revid": "384917", "url": "https://it.wikipedia.org/wiki?curid=1638807", "title": "Topolino in Gran Tassonia", "text": ""}
{"id": "1638813", "revid": "110157", "url": "https://it.wikipedia.org/wiki?curid=1638813", "title": "Chiesa di San Nicola in Mal\u00e1 Strana", "text": "La chiesa di San Nicola \u00e8 situata a Praga, nel Piccolo Quartiere: \u00e8 infatti nota col nome di San Nicola in Mal\u00e1 Strana. Essa non deve essere confusa con l'omonima situata nella Citt\u00e0 Vecchia. La chiesa di San Nicola \u00e8 il maggior luogo di culto della citt\u00e0 dopo la Cattedrale di San Vito.\nLa costruzione della chiesa inizi\u00f2 nel 1673, ma gli ultimi ritocchi all'affresco della navata furono dati nel 1761.\nStoria.\nLa chiesa di San Nicola fu eretta nel naturale centro del Piccolo Quartiere, nel luogo dove \u00e8 ritenuta l'esistenza gi\u00e0 nel 1283 della chiesa parrocchiale dedicata a San Nicola e dove si trovava, nel Medioevo, un mercato con la chiesetta di San Venceslao, in stile romanico. La ricostruzione barocca, nel quale sono presenti dettagliati elementi dell'architettura barocca boema, avvenne in piena Controriforma per volere dei Gesuiti, il cantiere dur\u00f2 dal 1673 al 1761.\nI lavori di costruzione iniziarono sotto la supervisione dell'architetto P. Bos, al posto del quale fu poco tempo dopo nominato Giovanni Domenico Orsi. La fase decisiva della costruzione ebbe inizio solamente dopo 1702, secondo un nuovo progetto dell'architetto Christoph Dientzenhofer. Dopo la morte di quest'ultimo, la costruzione fu portata a termine da suo figlio Kilian Ignaz Dientzenhofer. Le prime funzioni liturgiche nella chiesa ebbero luogo gi\u00e0 nel 1711. La costruzione fu completata nel 1752, anno nel quale fu terminato il campanile, progettato da Anselmo Lurago. Dopo alcuni ritocchi, la chiesa fu complessivamente completata nel 1761.\nArchitettura.\nGli architetti che hanno progettato la chiesa di San Nicola diedero un fondamentale contributo allo stile barocco nella sua fase culminante, tanto che costituisce il capolavoro del cosiddetto \"Barocco praghese\". Durante la costruzione essi sfruttarono tutti gli elementi caratteristici del tardo Barocco con una forte impronta rococ\u00f2 data dalla linea sinuosa delle forme e dall'arrotondamento delle superfici e degli angoli. Il fine era quello di aumentare l'effetto di monumentalit\u00e0 e di drammaticit\u00e0 dell'edificio.\nLa facciata occidentale \u00e8 formata da una triplice scalinata, dalle parti corrispondenti al pianterreno e al primo piano e dal massiccio frontone romano. La facciata alterna le forme concave con quelle convesse, il che crea un effetto di inquietudine e di dinamismo della materia. La facciata \u00e8 ornata da colonne ioniche, da un balcone, da stucchi e statue. In una nicchia della facciata \u00e8 collocata la statua di San Nicola.\nAl lato meridionale appartengono la facciata in corrispondenza del muro laterale della navata e la torre campanaria a pianta quadrangolare di 79 metri d'altezza. La cupola stessa \u00e8 ornata dalle statue di I. F. Platzer che risalgono alla seconda met\u00e0 del Settecento, e da quelle di R. Platzer, che risalgono circa alla met\u00e0 dell'Ottocento. Il ballatoio della lanterna \u00e8 adornato da una ringhiera in ferro battuto. Le facciate che danno a nord e a est sono meno visibili: la prima d\u00e0 sul cortile e la seconda \u00e8 quasi completamente coperta dagli edifici circostanti.\nQuadri.\nNel matroneo della Chiesa \u00e8 conservato il \"Ciclo della Passione\" di Karel \u0160kr\u00e9ta, composto di dieci quadri realizzati tra il 1673 e il 1674 originariamente situati nell'edificio che ospitava la Congregazione Gesuitica. Essi sono:"}
{"id": "1638815", "revid": "647919", "url": "https://it.wikipedia.org/wiki?curid=1638815", "title": "Gaelico canadese", "text": ""}
{"id": "1638817", "revid": "320578", "url": "https://it.wikipedia.org/wiki?curid=1638817", "title": "Grostoi", "text": ""}
{"id": "1638828", "revid": "767487", "url": "https://it.wikipedia.org/wiki?curid=1638828", "title": "Les Fleurs des Maladives", "text": "I les Fleurs des Maladives sono un gruppo musicale italiano proveniente da Como. Il loro stile \u00e8 caratterizzato da una matrice prevalentemente rock con contaminazioni di tipo cantautorale e teatrale dando molta importanza al contenuto e all'espressivit\u00e0 dei testi . La band \u00e8 conosciuta anche con il nickname \"Fiorellastri,\" nato ed usato prevalentemente sul web e i social-network.\nStoria del gruppo.\nDopo una prima fase embrionale ed una demo piaciuta a Mauro Pagani, il lavoro discografico dei \"Fleurs\" inizia nel 2007 con \"Antinom\u00ece EP\" che contiene 4 brani totalmente autoprodotti.\nAd inizio 2008 la cantante Nada decide di fare una reinterpretazione della loro canzone \"Novembre\" inserendola nella sua tourn\u00e9e dei teatri italiani dal titolo \"Il mio cuore umano\" dove presenta, oltre alle sue canzoni, anche brani di altri cantautori italiani quali Piero Ciampi, il brano \u00e8 stato inserito come canzone di chiusura del suo album dal vivo del 2008 \"Stazione Birra\" prodotto da Lucio Fabbri, contenente due inediti uno di questi appunto la canzone del gruppo. Nada ha espressamente voluto avere per le registrazioni in studio il gruppo mantenendo l'arrangiamento \"originale\" del pezzo. A novembre 2008 escono singolo e videoclip di \"Novembre\" che portano Nada e les Fleurs des Maladives in giro per l'Italia per concerti, showcase ed esibizioni radiofoniche e televisive, l'ultima delle quali a Scalo 76, Rai2.\nNel 2010, contestualmente ad alcuni cambi di formazione, la band firma con l'etichetta ZetaFactory di Carpi (MO) e comincia a lavorare al suo primo album uscito il 12 novembre del 2013 con il titolo \"MEDIOEVO!\" ed anticipato dal singolo e title-track \"Medioevo\" il cui videoclip, realizzato in collaborazione con il gruppo Matriosca Video, riscuote un ottimo consenso e visibilit\u00e0.\nNel 2014 e nel 2016 sono una delle band selezionate per partecipare al contest del Concerto del Primo Maggio di Roma rispettivamente con i brani \"Medioevo\" e \"Amoxicillina,\" inclusi nella compilation ufficiale della manifestazione . La canzone \"Dharamsala\" che tratta del genocidio tibetano, \u00e8 stata scelta e premiata da Amnesty International in occasione festival Voci per la libert\u00e0 che seleziona ogni anno brani provenienti da tutta Italia aventi per tema quello dei diritti umani . Ad ottobre esce \"Amoxicillina\", secondo singolo estratto dal disco, con un videoclip di fortissimo impatto, per la regia di Francesco Collinelli, lanciato in esclusiva per Rockerilla .\nA fine 2015, dopo quasi due anni di tour promozionale, la band si ferma con l'attivit\u00e0 live per mettersi al lavoro sul secondo album sotto la produzione artistica di Max Zanotti (Deasonika, Rezophonic, Casablanca).\nSignificato ed etimologia del nome.\nIl termine \"Maladives\" fa riferimento all'aggettivo francese \"maladif\" (in questo caso sostantivizzato al plurale femminile) ovvero \"malsano\", \"morboso\". Questo prende origine dalla dedica iniziale a \"I fiori del male\" scritta da Charles Baudelaire a Th\u00e9ophile Gautier in cui il poeta dice di voler dedicare al suo mentore proprio \"questi fiori malsani\" (\"ces fleurs maladives\" poich\u00e9 in francese \"fleur\" \u00e8 un sostantivo femminile), facendo riferimento ovviamente alla sua raccolta di poesie. Non esiste quindi una traduzione corretta del nome del gruppo (che letteralmente potrebbe essere \"i fiori delle cose malsane\", \"i fiori delle malsanit\u00e0\"), piuttosto ognuno pu\u00f2 dare la sua libera interpretazione del significato: da qui \"fiorellastri\"."}
{"id": "1638830", "revid": "2153076", "url": "https://it.wikipedia.org/wiki?curid=1638830", "title": "Angel (Shaggy)", "text": "Angel \u00e8 un singolo del cantante giamaicano-statunitense Shaggy, pubblicato il 6 marzo 2001 come secondo estratto dal quinto album in studio \"Hot Shot\".\nIl singolo ha visto la partecipazione del cantante barbadiano Rayvon.\nDescrizione.\nIl brano utilizza la linea di basso del brano \"The Joker\" della Steve Miller Band del 1973, oltre ad interpolare buona parte del brano \"Angel of the Morning\" di Merrilee Rush del 1968.\nSuccesso commerciale.\nIl brano ha conquistato la vetta di quasi tutte le classifiche mondiali.\nCuriosamente l'unico paese che non viene \"conquistato\" da \"Angel\" \u00e8 proprio l'Italia, dove il singolo non riesce neppure ad entrare nella top 50, nonostante fosse uscito a ruota al precedente \"It Wasn't Me\", che invece aveva avuto grande popolarit\u00e0."}
{"id": "1638842", "revid": "339392", "url": "https://it.wikipedia.org/wiki?curid=1638842", "title": "Tour della Nazionale di Rugby XV del Sudafrica 1992", "text": ""}
{"id": "1638855", "revid": "1775883", "url": "https://it.wikipedia.org/wiki?curid=1638855", "title": "Hey Sexy Lady", "text": "Hey Sexy Lady \u00e8 un brano del 2002 del cantante reggae Shaggy che vede la partecipazione di Brian e Tony Gold. Il brano \u00e8 il primo estratto dall'album \"Lucky Day\" del 2002."}
{"id": "1638869", "revid": "72811", "url": "https://it.wikipedia.org/wiki?curid=1638869", "title": "Blood+", "text": ""}
{"id": "1638871", "revid": "1226", "url": "https://it.wikipedia.org/wiki?curid=1638871", "title": "Fantastico (letteratura)", "text": ""}
{"id": "1638873", "revid": "287204", "url": "https://it.wikipedia.org/wiki?curid=1638873", "title": "Wild 2Nite", "text": "Wild 2Nite \u00e8 un brano del 2005 del cantante reggae Shaggy che vede la partecipazione di Olivia. Il brano \u00e8 il primo estratto dall'album \"Clothes Drop\" del 2005."}
{"id": "1638874", "revid": "1318658", "url": "https://it.wikipedia.org/wiki?curid=1638874", "title": "R-39M", "text": "LR-39M Bark (in cirillico: \u0420-39M \u0411\u0430\u0440\u043a, nome in codice NATO: SS-NX-28), anche noto come R-39UTTKh, \u00e8 stato un missile balistico imbarcato (SLBM) di fabbricazione sovietica prima e russa poi, la cui realizzazione \u00e8 stata interrotta a cavallo tra gli anni novanta e duemila quando il sistema era ancora in fase prototipale, a causa di fondi insufficienti e numerosi fallimenti nel corso dei lanci di test.\nDisegnato secondo la filosofia MIRV, avrebbe dovuto trasportare dieci o pi\u00f9 testate nucleari ad una distanza prossima ai , sostituendo i precedenti R-39 e venendo schierato sui sottomarini classe Typhoon.\nLa Marina Russa decise infine di abbandonare il progetto in favore dello sviluppo dell'R-30 Bulava e dell'R-29RMU Leyner.\nSviluppo.\nLo sviluppo inizi\u00f2 nel 1989. Lo scopo era la realizzazione di un missile pi\u00f9 preciso dell'R-39, ed infatti il programma ricevette il nome di R-39M (o R-39UTTH). Nei piani della Marina Sovietica (e poi di quella russa), tale missile avrebbe dovuto equipaggiare i sottomarini classe Typhoon e i futuri Borei.\nPer la sperimentazione dell'SS-N-28 si decise di utilizzare un sottomarino della classe Typhoon, il TK-208 Dmitrij Donskoj, che venne messo in revisione nel 1992 per essere utilizzato per i test di tale sistema d'arma. In particolare, i lavori prevedevano l'installazione del complesso di lancio D-19UTTKh, che era stato progettato per i Bark.\nLo sviluppo venne curato dall'ufficio tecnico Makeyev, ma il programma, a causa delle difficili condizioni economiche, sub\u00ec ritardi enormi, tanto che il primo test si ebbe solo nel 1996.\nIl prototipo venne lanciato, per la prima volta, il 19 novembre 1998, ma a causa di un malfunzionamento del booster del primo stadio esplose a 200 metri da terra.\nAnche i successivi lanci ebbero esito negativo e decretarono la fine anticipata del programma.\nUtilizzatori.\nTest prototipali svoltisi sul finire degli anni Novanta.\nCollegamenti esterni.\nL'SS-N-28"}
{"id": "1638885", "revid": "287204", "url": "https://it.wikipedia.org/wiki?curid=1638885", "title": "ALFA 24 HP (motore)", "text": "LALFA 24 HP era un motore aeronautico a 6 cilindri in linea realizzato dall'ALFA, ovvero dalla casa automobilistica che in seguito sarebbe diventata Alfa Romeo, nel 1910. \nStoria.\nDerivato da un motore automobilistico creato per equipaggiare un prototipo di una vettura biposto, fu adattato per essere utilizzato per motorizzare un biplano realizzato dal progettista Antonio Santoni assieme al meccanico Nino Franchini. \u00c8 stato il primo motore aeronautico prodotto dalla casa automobilistica del Biscione."}
{"id": "1638889", "revid": "1013865", "url": "https://it.wikipedia.org/wiki?curid=1638889", "title": "Regione di Obock", "text": "Obock \u00e8 una delle sei regioni dello stato di Gibuti con 44.678 abitanti al 2019. Confina a nord con l'Eritrea, a sud ed est si affaccia sul Mar Rosso e il Golfo di Aden e ad ovest confina con la regione di Tagiura.\nLa costa della regione \u00e8 caratterizzata dalla presenza di centinaia di piccoli laghi salati. Il confine con l'Eritrea in parte \u00e8 delimitato dal fiume We'ima Wenz.\nCapoluogo della regione \u00e8 la citt\u00e0 di Obock, altri centri urbani sono Khor Angar e Daddato.\nPrincipali municipalit\u00e0.\nLe principali municipalit\u00e0 della regione sono:"}
{"id": "1638899", "revid": "767487", "url": "https://it.wikipedia.org/wiki?curid=1638899", "title": "Bultaco Chispa", "text": "Il Bultaco Chispa \u00e8 un ciclomotore da trial prodotto dalla casa di Barcellona dal 1974 al 1982.\nIl contesto.\nDurante la prolungata \"guerra commerciale\" tra Bultaco e Montesa si apr\u00ec un nuovo fronte quando, nel 1971 e 1972, quest'ultima present\u00f2 i modelli \"Cota\" da 25 e 50 cm\u00b3, principalmente destinati all'utenza adolescenziale, che ottennero un discreto successo.\nFrancisco Bult\u00f2 non aveva mai creduto nelle piccole cilindrate, con le quali decise di cimentarsi solamente per non lasciare campo libero, in quella fascia d'utenza, all'azienda rivale.\nDel resto, la produzione di una moto per adolescenti rivestiva una grande importanza per il futuro, se non per i contenuti volumi di vendite e ricavi, almeno per la futura fidelizzazione della giovane clientela. Questo concetto doveva essere ben chiaro a \"Don Paco\" mentre realizzava il \"Modelo 111\" che, infatti, battezz\u00f2 la piccola trial con la denominazione commerciale \"Chispa\", in italiano \"scintilla\".\nLa Chispa.\nContrariamente all'azienda concorrente, la Bultaco non aveva in produzione alcun motore da 50\u00a0cm\u00b3 e, pertanto, decise di rivolgersi alla concittadina Ducati-Mototrans, licenziataria spagnola della casa bolognese, attraverso i cui buoni uffici riusc\u00ec a stipulare un contratto di fornitura del motore 2T da 50\u00a0cm\u00b3, non prodotto in Spagna, con i carter recanti il marchio Bultaco.\nPer tutto il resto, si provvide a realizzare una copia in scala ridotta del prestigioso modello \"Sherpa\" che, in quegli anni, mieteva un'impressionante serie di vittorie sui circuiti da trial di tutta Europa.\nLa Bultaco Chispa viene presentata al Salone di Barcellona del 1974, realizzano un forte impatto emotivo sul pubblico giovanile, entusiasmato dalla somiglianza non solamente estetica con l'adulta \"Sherpa\". Il robusto telaio monoculla sdoppiato sottocarter in tubi d'acciaio, la forcella telescopica e le affinate sovrastrutture in fibra che componevano la carrozzeria, davano l'impressione di una \"moto da grandi\".\nInizialmente qualche critica venne sollevata, dalla stampa specialistica, all'indirizzo dei comandi e del peso non propriamente pensati per l'utenza infantile. Ma fu proprio a causa di questi \"difetti\", probabilmente, che il successo risult\u00f2 immediato e duraturo, tanto che la \"Chispa\" rimase in produzione, praticamente immutata, fino alla chiusura dell'azienda."}
{"id": "1638901", "revid": "287204", "url": "https://it.wikipedia.org/wiki?curid=1638901", "title": "Cantieri navali del Quarnaro", "text": ""}
{"id": "1638902", "revid": "289247", "url": "https://it.wikipedia.org/wiki?curid=1638902", "title": "Drama CD", "text": ""}
{"id": "1638903", "revid": "289247", "url": "https://it.wikipedia.org/wiki?curid=1638903", "title": "Drama cd", "text": ""}
{"id": "1638907", "revid": "729019", "url": "https://it.wikipedia.org/wiki?curid=1638907", "title": "Battaglia di Scapezzano", "text": "La battaglia di Scapezzano fu un breve scontro della guerra austro-napoletana, combattuto il 1\u00ba maggio 1815 tra le truppe austriache di Adam Albert von Neipperg e quelle napoletane di Michele Carrascosa. La vittoria austriaca permise a Neipperg di accorrere verso sud e mettere pressione sul Re di Napoli Gioacchino Murat, impegnato nella decisiva battaglia di Tolentino (2-3 maggio), obbligandolo a disimpegnarsi dallo scontro.\nA maggio l'offensiva napoletana era ormai stata respinta e gli Austriaci stavano spingendo Murat e il suo esercito verso il suo quartier generale, ad Ancona. I due eserciti austriaci, per\u00f2, erano stati divisi dagli Appennini: Neipperg e i suoi 15.300 uomini stavano infatti seguendo i napoletani nella loro discesa lungo le coste del mar Adriatico, mentre Federico Bianchi con un corpo di 12.000 soldati aveva occupato Foligno, in centro Italia, allo scopo di tagliare la strada alla possibile ritirata di Murat. Il Re di Napoli, che si trovava con 30.000 uomini ad Ancona, decise di affrontare separatamente i due avversari, decidendo di affrontare Bianchi nei pressi di Tolentino: allo scopo di rallentare la marcia di Neipperg, Murat invi\u00f2 Carrascosa a nord con un contingente.\nNeipperg riusc\u00ec, con una sequenza di manovre e poche schermaglie di bassa intensit\u00e0, a minacciare di accerchiamento Carrascosa, il quale ordin\u00f2 alle sue truppe di arretrare in buon ordine.\nLa sconfitta di Carrascosa permise a Neipperg di minacciare Murat, impegnato nella battaglia di Tolentino, di unirsi a Bianchi: Murat dovette disimpegnarsi, subendo gravi perdite malgrado la superiorit\u00e0 numerica. La guerra termin\u00f2 il 20 maggio con la firma del trattato di Casalanza."}
{"id": "1638912", "revid": "599013", "url": "https://it.wikipedia.org/wiki?curid=1638912", "title": "Consiglio Cantonale dei Giovani", "text": "Il Consiglio Cantonale dei Giovani \u00e8 il parlamento giovanile del Canton Ticino ed ha funzione consultiva riconosciuta dall'art. 14 della Legge sul sostenimento e il coordinamento delle attivit\u00e0 giovanili (Legge Giovani) del Canton Ticino.\nEsso \u00e8 aperto a tutti i giovani residenti in Ticino ed aventi tra i 15 ed i 19 anni, e si occupa ogni anno di una tematica differente, scelta ed affrontata dai partecipanti in base al principio dell'autodeterminazione. Il Consiglio \u00e8 stato istituito dal cantone attraverso l'Ufficio Giovani del Dipartimento della Sanit\u00e0 e della Socialit\u00e0 (DSS) ed \u00e8 quindi dallo stesso cantone riconosciuto e sostenuto finanziariamente. \nGli scopi del Consiglio.\nL'istituzione del Consiglio Cantonale dei Giovani \u00e8 volta a perseguire obiettivi di natura politica, sociale ed educativa. Esso \u00e8 stato infatti concepito come mezzo per favorire la partecipazione dei giovani alla vita politica e per avvicinarli ai meccanismi democratici e decisionali, come luogo d'incontro e di scambio di idee fra i giovani e tra questi e le autorit\u00e0, come occasione per i giovani per approfondire le proprie conoscenze sul tema trattato. Sostanzialmente il Consiglio offre ai giovani la possibilit\u00e0 di esprimersi liberamente, di collocarsi in seno alla societ\u00e0 e di confrontarsi con i suoi meccanismi e le sue regole democratiche.\nI momenti del Consiglio.\nI \"lavori\" del Consiglio Cantonale dei Giovani consistono in tre fasi:\nStruttura organizzativa.\nIl Consiglio Cantonale dei Giovani si compone dell'Assemblea plenaria, del Comitato organizzativo e di un Segretario.\nL'Assemblea plenaria \u00e8 composta da tutti i giovani iscritti al Consiglio e aventi partecipato alle giornate preparatorie. Ad essa spettano tutte le decisioni prese dal Consiglio, salvo quelle di natura organizzativa, che sono prese dal Comitato.\nIl Comitato, composto da giovani provenienti da tutto il cantone, ha il compito di coordinare i lavori e organizzare le tre giornate, mentre il Segretario, oltre a convocare il comitato ed occuparsi delle sue decisioni, funge da supporto per tutte le questioni logistiche, organizzative ed amministrative.\nStoria.\nIl Consiglio Cantonale dei Giovani \u00e8 istituito per la prima volta nel 2001, con il nome di Forum Cantonale dei Giovani, dopo che l'Ufficio Giovani viene incaricato nel 1998 dal Consiglio di Stato di redigere un progetto per la realizzazione di un \u201cparlamento consuntivo per i giovani ticinesi\u201d. L'idea di un tale progetto nel Canton Ticino, ispirata al modello della Sessione Federale dei Giovani, risale al 1996, quando Fulvio Pezzati, allora deputato al Gran Consiglio ticinese per il Partito Popolare Democratico, presenta una mozione indirizzata al Consiglio di Stato per la \u201cCostituzione di un Consiglio consultivo per giovani\u201d.\nNell'anno 2005 l'allora Forum Cantonale dei Giovani viene ancorato alla Legge sul sostegno e il coordinamento delle attivit\u00e0 giovanili (legge giovani), come richiesto dal Forum stesso nella risoluzione elaborata nella sua seconda edizione. Nello stesso anno, su decisione del Gran Consiglio ticinese, il Forum Cantonale dei Giovani assume il nuovo nome di Consiglio Cantonale dei Giovani.\nDopo che due edizioni del Consiglio Cantonale dei Giovani \u2013quella del 2005 e quella del 2006\u2013 non vengono portate a termine a causa di problemi organizzativi all'interno del comitato, l'Ufficio del sostegno a enti e attivit\u00e0 per le famiglie e i giovani (Ufficio Giovani) decide di attribuire il compito di organizzare il Consiglio Cantonale dei Giovani ad uno o pi\u00f9 enti privati operanti nel campo delle attivit\u00e0 giovanili."}
{"id": "1638918", "revid": "1745361", "url": "https://it.wikipedia.org/wiki?curid=1638918", "title": "Cima Dodici", "text": "Cima Dodici \u00e8 un appellativo delle seguenti montagne:"}
{"id": "1638926", "revid": "729019", "url": "https://it.wikipedia.org/wiki?curid=1638926", "title": "Paolo Buso", "text": "Biografia.\nProveniente dalle giovanili del Calvisano, nel quale entr\u00f2 a 17 anni nel 2003, esord\u00ec in prima squadra nel 2006, realizzando nella prima stagione 30 punti in 14 incontri di campionato.\nAll'epoca dell'esordio nel Super 10 Buso aveva gi\u00e0 partecipato, con la selezione nazionale Under-21, alla Coppa del Mondo di categoria.\nNel corso del Sei Nazioni 2008 il C.T. Nick Mallett lo ha fatto esordire in Nazionale maggiore a Cardiff contro il .\nPi\u00f9 tardi in stagione Buso si \u00e8 laureato campione d'Italia con il Calvisano.\nNell'estate del 2009, dopo il ritiro dal Super 10 da parte del Calvisano, Buso fu ingaggiato dal Rugby Roma; per la stagione 2010-11 fu ingaggiato dagli Aironi, \"franchise\" italiana in Celtic League e, allo scioglimento della stessa nel 2012, \u00e8 confluito nella neonata \"franchise\" delle Zebre.\nNel 2014 termina la sua esperienza con la franchigia federale e passa in Federal 2 ingaggiato dal Grasse. La stagione termina con la promozione in Federal 1 e la conferma nel club provenzale.\nNel 2016 passa al M\u00e2con giocando sempre in Federal 1.\nDal 2017 \u00e8 tornato in Provenza per dirigere il settore giovanile (\"Espoirs U-23\") del Rugby Provenza, squadra di punta di Aix-en-Provence."}
{"id": "1638929", "revid": "160832", "url": "https://it.wikipedia.org/wiki?curid=1638929", "title": "Museo diocesano (Lanciano)", "text": "Il Museo diocesano di Lanciano \u00e8 uno dei musei di arte sacra pi\u00f9 importanti della regione Abruzzo.\nAperto al pubblico nel 2002 da Mons. Carlo Ghidelli, il museo \u00e8 stato frutto di una minuziosa ricerca di opere antiche, a cura di Mons. Enzio d'Antonio, presso la sede arcivescovile e le varie chiese di Lanciano, alcune delle quali sconsacrate da secoli.\nIl museo si trova all'interno del \"palazzo del Seminario\", edificio del XVII sec. sede degli uffici della Curia, della Biblioteca e dell'Archivio Storico Diocesano. \u00c8 diviso in nove sale secondo un innovativo ordine tematico e raccoglie una notevole raccolta di opere d'arte, risultato di un certosino lavoro di restauro, legate al culto cristiano e datati dal XIII sec. al XIX sec.\nParticolarmente presente nel popolo lancianese \u00e8 la devozione mariana, testimoniata da innumerevoli ex voto, quadri e gioielli in oro e pietre preziose donati alla Madonna del Ponte, protettrice della citt\u00e0, tutti datati tra il XVII e il XX sec. Alla venerazione per la Madonna sono infatti dedicate le prime due sale contenenti, oltre agli ex voto, statue lignee del XIV sec. e del XV sec.\nNel 2018 sono partiti i lavori di restauro della facciata e di alcuni locali interni a rischio infiltrazione di acqua piovana.\nPalazzo Arcivescovile.\nFu costruito come sede della diocesi Frentana nel XVI secolo (istituita nel 1515, distaccandosi da quella di Chieti), e ospit\u00f2 il seminario fino agli anni sessanta. Oggi \u00e8 sede del Museo diocesano di Lanciano. Con molta probabilit\u00e0 la data d'inizio cantiere \u00e8 il 1590, anno in cui venne abbandonata l'antica residenza vescovile presso la Cattedrale, per realizzarvi l'ospedale di Santa Maria della Sanit\u00e0. L'edificio presenta un complesso impianto risultato dell'accorpamento di case preesistenti. Nel 1819 sul prospetto principale fu montata la porta dell'antica chiesa dell'Annunziata di Piazza Plebiscito, demolita da Eugenio Michitelli per realizzare la facciata neoclassica della Cattedrale. Il portale quattrocentesco ha un arco ogivale, e gli elementi neogotici della facciata (le finestre) furono realizzati nel contesto di revival, poich\u00e9 il secondo portale laterale \u00e8 tipicamente barocco.\nLa facciata presenta una scansione in tre livelli, pi\u00f9 un attico, definita da cornici marcapiano in mattoni sagomati, che segano l'imposta delle aperture. Al piano terra sono tre portali, di cui quelli laterali con stipiti e archi a sesto acuto in mattoni, sono attualmente murati. Al centro si apre l'ingresso principale col portale quattrocentesco.\nIl palazzo ha due ingressi, quello di via Garibaldi dalla piazza, con il portale trecentesco, e quello di via G. Finamore, in stile barocco a timpano spezzato. Nell'atrio si trova la cappella di San Gaetano, attraverso una rampa di scale \u00e8 possibile accedere al primo piano con sede di vari uffici, al secondo piano, sede del museo, e al terzo, con gli uffici del vescovo, di alcuni prelati di Lanciano, e la piccola scuola del seminario vescovile, suffragato al Pontificio Seminario Abruzzese-Molisano \"San Pio X\" di Chieti.\nDescrizione dei monumenti.\nNei circa mille metri quadrati di spazio espositivo hanno trovato collocazione notevoli testimonianze di secoli di storia della chiesa frentana: dipinti, sculture, oreficerie, paramenti sacri, ex voto, arredi lignei, ricami, manoscritti, legature preziose; questi oggetti, databili dal XIII al XX secolo, provengono dalla Cattedrale \u2013 per la gran parte \u2013 da chiese della Diocesi, dal Palazzo Arcivescovile. Assai significativo \u00e8 il nucleo delle oreficerie, con capolavori quali la croce astile quattrocentesca di Nicola da Guardiagrele e bottega, il quasi coevo pastorale di scuola sulmonese, e la brocca per pontificale \u2013 segnata 1603 \u2013 di probabile manifattura napoletana .\nNon meno importante \u00e8 il settore dei tessuti: splendidi i ricchi paramenti liturgici ottocenteschi appartenuti all'Arcivescovo Francesco Maria de' Luca, e straordinario il grande parato di met\u00e0 '700, dipinto a tempera e ricamato, dono del medesimo prelato alla Cattedrale.\nTra i dipinti, di grande qualit\u00e0 sono il Cristo portacroce, dei primi del Cinquecento, opera di pittore giorgionesco, la Madonna col Bambino firmata da Iacovo de Lanziano, un maestro che dovette soggiornare nella Venezia del Quattrocento, e il modello tardo settecentesco di Giacinto Diana per la perduta decorazione ad affresco della cupola della Cattedrale.\nDelle sculture si segnalano, per la loro importanza, una Madonna col Bambino di scuola abruzzese di fine XIII - inizi XIV secolo, e un'altra Madonna, pure in origine col Divino Infante, assegnabile a maestro, sempre abruzzese, della prima met\u00e0 del Quattrocento.\nSala 1: tesoro della Madonna del Ponte.\nOccupa la prima sala di accesso al Museo diocesano, situato nel Palazzo arcivescovile (Largo dell'Appello). Si tratta del patrimonio economico e artistico realizzato in onore della Vergine, trasferito nel museo per ragioni di sicurezza, soprattutto dopo i danni alla cattedrale con il terremoto della Val di Comino del 1984. Il nucleo dei gioielli pi\u00f9 antichi \u00e8 costituito da pezzi del XVII-XVIII secolo di scuola napoletana, per poi passare ad opere pi\u00f9 tarde, come i quadri dipinti ex voto degli anni dell'Ottocento, realizzati in onore della Madonna a testimonianza di eventi prodigiosi\nIl pi\u00f9 antico gioiello della collezione \u00e8 un pendaglio del 1601, in argento dorato, con grande cristallo di rocca affiancato da 4 rubini montati a notte. Il pendente doveva essere completato da alcune perle; forse elemento di dono della Marchesa d'Ugni di Guardiagrele. Altre testimonianze di questi oggetti si trovano nell'opera \"Sant'Apollonia\" di Francesco Maria Renzetti (met\u00e0 XVIII sec), che presenta due elementi molto simili posti ad ornamento del petto e del capo. Pi\u00f9 corposo \u00e8 il numero si oggetti settecenteschi, di cui spiccano ornamenti da corsetto, tre pregevoli ornati di rubini montati su leggero intreccio di arabeschi. Gioiello tipicamente settecentesco per fermare i lacci del corsetto: il pendente \u00e8 costituito da grande fiocco o farfalla che sostiene il pendente a goccia, al quale \u00e8 sospeso un terzo pezzo cruciforme.\nUn alto pregevole esemplare appartiene al corpus del tesoro di Santa Maria Maggiore, mentre esemplari simili si trovano anche a Londra nella collezione del Victoria and Albert Museum, con 15 elementi di fattura tedesca. Il fermaglio da corsetto di smeraldi \u00e8 invece il risultato dell'assemblaggio di due orecchini \"girandole\", costituiti da un elemento centrale con tre pendenti a goccia, cui furono aggiunti ulteriori elementi a comporre un insieme molto elaborato. Questa tipologia appartiene ai primi anni del Settecento. Altre opere del corpus del tesoro riguardano i tipici paramenti liturgici, come reliquiari, calici, cassettine per le ostie.\nTra le opere di pregio si ricordano:\nInsieme all'importante collezione di gioielli ex voto sono esposte due vesti in seta, una del '700 e l'altra dell'800 con cui si vestivano le statue della Patrona: la prima interamente ricamata in oro, reca le insegne di Giacomo Lieto dei duchi di Polignano, arcivescovo di Lanciano dal 1754 al 1769, che nel 1758 fece realizzate un nuovo altare marmoreo presso la cattedrale, eseguito dal napoletano Crescenzio Trinchese su progetto di Gennaro Campanile, influenzato da Ferdinando Sanfelice.\nL'abito, destinato a coprire la statua di terracotta, sul modello lauretano \u00e8 databile a quegli anni. Il secondo abito \u00e8 della met\u00e0 del XIX secolo, copriva la statua a manichino, utilizzata per le processioni, ed \u00e8 rimasta in uso sino alla realizzazione della nuova statua nel 1933, in occasione del centenario dell'Incoronazione della Madonna del Ponte.\nDi interesse, oltre ad alcune statue quattrocentesche della Madonna col Bambino, purtroppo abbastanza rovinate e consumate per essere state rinchiuse per anni negli scantinati della Cattedrale, si trova un dipinto della Madonna col Bambino di uno sconosciuto Jacopo da Lanciano, del XIV secolo. La piccola tavola si trovava nella chiesa di Santa Maria Maggiore, era stata portata a L'Aquila presso l'ufficio del Soprintendente, tornando poi a Lanciano nel 2002 all'apertura del museo. Il dipinto \u00e8 a tempera, raffigura il primo miracolo di Ges\u00f9 secondo i \"Vangeli apocrifi\", riprendendo dallo pseudo Matteo il miracolo di dare la vita e di risuscitare dalla morte mediante il soffio su degli uccellini da lui modellati nel fango.\nSala 2: opere di Pasquale Bellonio dall'ex chiesa della Madonna degli Angeli.\nTema della venerazione della Vergine: tutti i dipinti esposti sono dell'ortonese Pasquale Bellonio (1689-1786), molto attivo a Lanciano. Nella sala \u00e8 esposto l'originale \"Trittico dell'Annunciazione, Nativit\u00e0, Assunzione di Maria\", proveniente dall'ex chiesa della Madonna degli Angeli in via Cavour, oggi parrocchia ortodossa dei Santi Sergio e Bacco, che conserva tuttavia delle copie delle tele. Nella sala sono presenti anche due leoni reggi-cero in legno dorato, del XVI secolo, in legno scolpito, provenienti dalla chiesa di Sant'Agostino.\nIl dipinto dell'Annunciazione e l'Assunzione contornava la pala d'altare maggiore della chiesa, attiguo il palazzo De Arcangelis.\nSala 3: varie opere e la casula di Largo San Giovanni.\n\"Madonna del Latte\" (copia di Cranach)\n\"Sacra Famiglia\", scuola napoletana \nSi ripercorre sempre il tema della venerazione delle Vergine Maria con i Santi; le opere provengono in gran parte dalle distrutte chiese di San Martino e di San Maurizio, nonch\u00e9 dalla cappella della Madonna Addolorata presso la parrocchia di Santa Lucia in corso Roma. Da San Martino proviene una Madonna del Rosario con San Filippo Neri, San Francesco Saverio, San Sebastiano e San Martino di Tours del 1750, opera di Francesco Maria Renzetti di Lanciano (1711-1751 ca.) Alla bottega di suo padre Domenico Renzetti (1679-1750), sono attribuite le due sculture della Piet\u00e0 e dell'Addolorata (1733). La statua fu commissionata dalla confraternita di Maria SS. Addolorata presso Santa Lucia.\nRenzetti fu allievo dello scultore Giacomo Colombo (1663-1731), del quale sono presenti a Lanciano due opere da cui la tela dell'Addolorata sembra dipendere, ossia la \"Madonna della consolazione\" del 1708 proveniente da Sant'Agostino per la confraternita dei Santi Simone e Giuda Taddeo, e la \"Madonna della Candelora\" presso la chiesa di San Biagio, per la confraternita dei Raccomandati.\nI sette tondi erano originalmente collocati presso l'altare maggiore della cappella della confraternita dell'Addolorata, presso la chiesa di Santa Lucia: i tondi rappresentano delle profezie riguardo a Ges\u00f9: \nDi interesse anche una Madonna del Latte della fina del XVII secolo a olio su tela, di anonimo, proveniente dalla chiesa di Sant'Agostino. Il dipinto era oggetto di fervente devozione, \u00e8 una copia di un'opera di Cranach il Vecchio, la Madonna \u00e8 raffigurata coi capelli sciolti, com'era uso per le donne che dovevano partorire, una perla a goccia sul petto \u00e8 un richiamo alla montata lattea.Di maggiore interesse nella sala inoltre sono un pastorale del XIII secolo in argento lavorato, proveniente dall'ambito sulmonese degli orefici peligni, e una \"casula\".\nIl prezioso manufatto tessile medievale \u00e8 stato scoperto in modo del tutto casuale nell'area di Largo San Giovanni, durante i lavori di restauro del 2013-14 della torre campanaria della chiesa distrutta nel 1943 da bombardamenti.\nLa veste liturgica identificata come \"casula\" si presenta nella tipica foggia della pianeta \"romana\", conosciuta in Italia sin dal Medioevo, come evoluzione della \"poenula\" campana, pi\u00f9 corta ai lati, meno maestosa, pi\u00f9 pratica. Confezionato intorno alla met\u00e0 del XV secolo, l'indumento sacerdotale utilizza materiali tessili di reimpiego pi\u00f9 antichi, un sontuoso tessuto del XIV secolo e una croce figurata a ricamo, recuperata dalla scomposizione di un paliotto o dalla bordatura di un piviale, risalente al primo decennio del XV secolo.\nDi interesse sono il lampasso a due trame lanciate, broccato, di colore azzurro e giallo chiaro, nato come tessuto profano per una committenza di rango elevato. Il motivo decorativo a barde orizzontali presenta nella balza principale un tralcio d'acanto, che si piega in due sinuosi girali. In quello inferiore un cerbiatto, spolinato d'oro, tenta di divincolarsi dagli arbusti in cui si \u00e8 impigliato con le corna, mentre un cane da caccia sta per ghermirlo. La balza inferiore pi\u00f9 piccola, ornata da dischi con scritta calligrafica cifica alternati a un rapace identificato come un falcone. Sul retro dell'abito si trova la croce figurata, costituita da una striscia di luno, dove sono stati ricamati a punto catenella con filati in oro membranaceo e sete policrome 12 busti di santi, apostoli e profeti in cornici.\nNon si riesce a ricostruire ancora per bene la storia di questa casula, un inventario della chiesa di San Giovanni Battista del 1600 non fa menzione del paramento, forse dismesso perch\u00e9 fuori moda nel XVII secolo. La casula \u00e8 stata restaurata da Tiziana Benzi dello Studio di Restauro e Conservazione Tessile di Piacenza, sotto la direzione di Lucia Arbace.\nSala 4: affresco di San Mauro e tele della chiesa di San Nicola.\nLa sala \u00e8 dedicata alla figura di Cristo, in particolare al significato di Redenzione del suo sacrificio sulla croce. Sul lato destro \u00e8 esposta l'opera artisticamente pi\u00f9 rilevante, il Cristo che porta la croce, degne di nota la Croce astile di Giovannangelo Scognamiglio del 1703 in argento sbalzato, inciso e cesellato, proveniente da Santa Maria Maggiore, e due dipinti del 1731: \"Compianto degli angeli su Cristo morto - L'Addolorata\", copie di De Mura, provenienti dalla chiesa di San Nicola.\nIl Cristo portacroce del 1500-10 a olio su tavola si ispira alle opere di Giorgione, proviene da Santa Maria Maggiore, fu realizzato da un committente che lo fece collocare su uno degli altari principali della chiesa. La tipologia stilistica dell'opera oscilla tra le opere del Bellini e di Giorgione.\nL'affresco della \"Crocifissione\" del XV secolo, staccato dal muro dell'ex chiesa di San Mauro dei Padri Carmelitani (l'edificio attuale della Galleria Imperiale in viale De Crecchio), fu staccato dalla chiesa prima della sua demolizione negli anni '30 del novecento per la costruzione dell'ex cinema Imperiale, ad opera degli allievi dell'Istituto d'arte \"Giuseppe Palizzi\" di Lanciano; interessante notare il paesaggio contemporaneo alla realizzazione dell'affresco, che corrisponde a quello di Lanciano.\nLa Madonna Addolorata del XIX secolo in legno scolpito e dipinto in cartapesta e tessuto, proviene dalla Cattedrale di Santa Maria del Ponte; \u00e8 una delle varie statue vestite delle chiese lancianesi, erano oggetto di particolari pratiche devozionali, soprattutto nell'ambito femminile, che andavano dalla realizzazione accuratissima del vestiario, alle cerimonie di vestizione prima delle uscite processionali.\nSala 5: grande collezione di croci astili e paramenti liturgici, e presepi napoletani.\nLa sesta sala \u00e8 dedicata alla Venerazione dei Santi, conserva in gran parte opere provenienti dalle chiese scomparse del quartiere Lanciano Vecchio (San Martino, San Lorenzo, San Maurizio), cio\u00e8 una statua di San Lorenzo del XV secolo, la statua di San Giovanni proveniente dalla chiesa della Candelora in Largo San Giovanni (XIV secolo), la pala d'altare di San Maurizio del XVII secolo. Dall'oratorio dell'Addolorata in Santa Lucia provengono i busti degli Evangelisti Marco e Luca, datati 1778, insieme a due ovali di San Giuseppe e San Francesco da Paola\nNella bacheca di ingresso si trovano oggetti liturgici, calici, pissidi, croci processionali, del XIV-XIX secolo; uscendo dalla sala si trova una pala del \"Miracolo della profanazione dell'ostia\", proveniente dalla chiesa di Sant'Agostino, che si rif\u00e0 alla profanazione della Ricciarella dell'ostia, avendo seguito nel 1273 il consiglio di un'ebrea stregona per preparare un intruglio amoroso per il marito. Il luogo della profanazione \u00e8 oggi occupato dalla cappella di Santa Croce, in via dei Frentani.\nCi sono vali calici di ambito napoletano, del XVII-XIX secolo, in argenti di lamina a fusione, sbalzato, cesellato, inciso e dorato, provengono da varie chiese lancianesi e non, sono esposti cronologicamente da sinistra verso destra, e dall'alto verso ilo basso, permettendo di ricostruire l'evoluzione stilistica di questi paramenti. Le pissidi napoletane sono del XVI-XVIII secolo in argento di lamina e a fusione, sbalzato, cesellato; quella pi\u00f9 antica proviene dalla chiesa di San Lorenzo, opera dell'argentiere Ciucci del 1579, i punzoni presenti rimandano ai nomi dei pi\u00f9 noti argentier napoletani.\nVi si trova anche un ostensorio reliquiario della bottega di Nicola da Guardiagrele, del XV secolo con interventi posteriori, in argento in lamina a fusione, sbalzato, cesellato, traforato e dorato con smalti, proveniente dalla chiesa di Sant'Agostino. L'ostensorio di singolare pregio \u00e8 il pi\u00f9 antico tra quelli esposti nel museo, ben testimonia l'eccellenza dell'orafo abruzzese Nicola Gallucci, e appartiene al periodo di transizione tra la scuola sulmonese del XIV secolo, e la renovatio fornitagli da Lorenzo Ghiberti di Firenze.Di ambito romano \u00e8 una palla da calice del XX secolo, in seta e oro ricamato ad ago, donata dal Monsignor Ezio d'Antonio, appartenne a papa Pio XI, morto nel 1939, il quale la don\u00f2 al vescovo di Lanciano. La palla \u00e8 un piccolo quadrato di stoffa utilizzato per coprire ilo calide, raffigura la Madonna col Bambino liberamente ispirata alla \"Madonna del Libro\" del Botticelli, del 1480-81.\nLa Madonna \u00e8 ricamata in ago con lavorazione davvero fine per la resa dei dettagli, tanto che si possono leggere le parole del libro aperto della Vergine, scritte in latino. Di ambito meridionale \u00e8 la Croce processionale del XIII-XIV secolo in ottone in lamina sbalzato, inciso, della chiesa di Sant'Agostino. La croce \u00e8 degna di nota per l'antichit\u00e0, e permette un confronto con la vicina Croce di Nicola Gallucci di Guardiagrele. Nel recto privo della parte inferiore, si vede la Vergine con San Gabriele annunciante, ai lati il Crocifisso e al di sopra la figura di un angelo, nel verso i simboli del Tetramorfo, che circondano la figura del Cristo in maest\u00e0.\nLa Croce di Nicola Gallucci \u00e8 del XV secolo, in argento sbalzato, inciso, niello, smalti champlev\u00e9, proveniente da Sant'Agostino. LA critica per la resa dell'opera, la attribuisce al periodo maturo dell'orafo guardiese, anche se si presenta pi\u00f9 modesta della Croce conservata nella teca nella chiesa di Santa Maria Maggiore (1422), si propone come un'opera innovativa rispetto alla tradizione delle croci astili abruzzesi, Nicola realizza figure a tutto tondo completamente a sbalzo e cesello, con precisione magistrale.\nDi ambito abruzzese \u00e8 il \"San Maurizio tra la Legione Tebana\" del 1650, a olio su tela, proveniente dalla scomparsa chiesa di San Maurizio in Largo dei Frentani; di ambito napoletano \u00e8 la statua di \"San Giuseppe con Ges\u00f9 Bambino\" del XVIII secolo, proveniente da Palazzo Stella Maranca in via Santa Maria Maggiore; tale famiglia imparentata con quella del Cardinale Antinori dell'Aquila, si estinse negli anni '60, all'a maestria con la quale appare il lavoro d'intaglio delle varie parti, da parte dell'autore, si unisce l'estrema sicurezza della armonica e mossa composizione non disgiunta dalla padronanza della resa coloristica, e dalla sensibilit\u00e0 nel rendere l'espressione del Bambino addormentato e la tenerezza del gesto che ne stringe tra le dita il piccolo piede.\nSala 6: esposizione delle canocchie.\nSono presenti in teche le statue \"vestite\" o canocchie secondo il detto popolare abruzzese, di cui venivano realizzate solo le mani e la testa, piantate in una struttura scheletrica di ferro. Da collezioni private e dalle chiese lancianesi provengono varie opere di fattura settecentesca, di tradizione napoletana, di interesse una Sant'Anna Metterza con Maria Bambina, e San Nicola di Bari vestito di carta. Di interesse anche le statue di Santa Chiara proveniente dalla chiesa omonima, del XIX secolo, e un Sant'Antonio di Padova del XVIII secolo, proveniente dal Convento dei Frati Minori Osservanti di Lanciano.\nLa statua, di dimensioni superiori al naturale, al fine di renderla proporzionata alle dimensioni della nicchia nella chiesa, si trovava all'interno della chiesa di Santa Chiara e San Filippo neri sul corso Roma. La Santa tiene tra le mani una pisside sferica, in metallo dorato; la pisside \u00e8 l'elemento iconografico di Santa Chiara d'Assisi, che ritorna all'emblema dell'ordine delle Clarisse. Di ambito meridionale \u00e8 la Madonna Addolorata del XIX secolo in legno colpito e dipinto, argento sbalzato e cesellato, di collezione privata; doveva trovarsi nella camera da letto, essendo oggetto di ritualit\u00e0 di profonda devozione familiare.\nVi si trova, su muro, un grande pannello espositivo che rievoca la tradizione della realizzazione delle canocchie in Abruzzo, e del rito della vestizione. Di ambito meridionale \u00e8 la Madonna Immacolata del XVIII secolo in legno scolpito e dipinto, che conserva ancora l'abito originale, la veste delicata \u00e8 realizzata in seta, in buono stato di conservazione.\nSala 7: i reliquiari e i messali.\nLa sala contiene le reliquie che sono esposti in reliquiari di varia fattura e aspetto, realizzati tra il XVII-XIX secolo, tra i pi\u00f9 belli il reliquiario di Papa Celestino V. Nella sala sono collocati inoltre il busto rogiinale di Sant'Agostino Vescovo, proveniente dalla chiesa omonima, che oggi ne usa una copia; questo \u00e8 del 1718, opera di Domenico Renzetti, poi vi si trovano un fonte battesimale in legno intagliato, inciso, dipinto e dorato a pianta ottagonale, del XVII secolo, coevo di uno che ancora oggi si trova nella chiesa di San Nicola. Risalta per il suo particolare pregio il monile da sacrestia del XVII secolo, ornato con quattro pannelli raffiguranti paesaggi e scene di caccia eseguiti in carta ritagliata su fondo nero.\nDi ambito abruzzese \u00e8 il mobile da sacrestia del XVII secolo, in legno intagliato, carta intagliata, e vetro, proveniente dalla chiesa di Sant'Agostino. Il mobile presenta nella parte superiore quattro specchiature nelle quali sono stati inseriti lavori di arte applicata: quattro piccoli riquadri realizzata in carta intagliata e applicata su fondo nero, con raffigurazioni di paesaggi e scene di caccia, con complessi motivi vegetali.\nDi ambito meridionale il reliquiario di Celestino V del XVIII secolo in legno scolpito e dorato, forse appartenente alla chiesa con ex monastero di Santo Spirito, fondata nel XIII secolo dai monaci Celestini, oggi sede del polo museale archeologico, di ambito napoletano sono i vari reliquiari ad ostensorio del XVIII-XIX secolo, in lamina d'argento e ottone, sbalzata e incisa, vi sono conservati frammenti ossei dei santi, oppure \"reliquie da contatto\", frammenti di abito o tessuto, posti a contatto delle reliquie vere e proprie, per assorbirne i benefici effetti a vantaggio del popolo.\nDi ambito tedesco \u00e8 la copertina del \"Messale di Dresda\" del 1868, in pelle, ottone, carta cromolitografica, proveniente dalla Cattedrale; il pregevole messale che reca sulla copertina la riproduzione della Madonna Sistina di Raffaello Sanzio, fu un dono alla cattedrale del musicista Angelo Ciccarelli, che studi\u00f2 musica a Lanciano nel 1815 sotto la guida del maestro di cappella Filippo Gianni, recandosi poi nel 1830 a Dresda alla Corte di Sassonia.\nIl Crocifisso a muro con il \"Volto Santo\" ispirato alla reliquia di Manoppello \u00e8 del XVII secolo, in legno scolpito e dipinto, la particolarit\u00e0 sta proprio che il viso \u00e8 uguale a quello di Manoppello. Oltre al Messale di Dresda, nella grande teca centrale della sala, si trova un volume dell\u2019\"Opera omnia\" di Giovanni Pico Della Mirandola, stampata nel 1498 ad incunabolo presso Venezia, proveniente dalla Biblioteca del Capitolo della Cattedrale di Lanciano. Si tratta di un rarissimo volume dato che di quest'edizione se ne conservano oggi tre esemplari; il volume fu restaurato presso l'abbazia di Grottaferrata.\nDel cardinale aquilano presso Lanciano Anton Ludovico Antinori si conserva il \"Libro di memoria della Citt\u00e0 e Diocesi di Lanciano\" in latino, del XVIII secolo, in manoscritto originale, proveniente dalla Biblioteca del Capitolo. Il manoscritto \u00e8 in due volumi, donato dal lancianese Antonio Cinerini (1736-1802), cui il manoscritto era giunto in eredit\u00e0 dal fratello il primicerio don Silvestro Cinerini, nel 1769 vicario capitolare di Lanciano. Si trova inoltre nella teca un \"Rogatorium Offitium Terrae Lanzani\" del XIV secolo, manoscritto su pergamena, proveniente da Santa Maria Maggiore di Lanciano, importante per ricostruire la storia religiosa della citt\u00e0 sin dalle origini; in esso sono presenti varie invocazioni ai santi protettori della citt\u00e0, era utilizzato durante le Rogazioni, riti propiziatori in forma di processioni, che si svolgevano dentro la citt\u00e0 e fuori le mura. Vi si annota la cappella di San Longino, l'antico monastero dei Basiliani dell'VIII secolo, dove avvenne il miracolo eucaristico.\nSala 8: paramenti liturgici.\nSi trovano i paramenti liturgici appartenuti al Monsignor Francesco Maria De Luca e gli anelli dei presuli lancianesi, che vennero lasciati per tradizione nel tesoro della Madonna del Ponte. Sono presenti anche due opere settecentesche dell'ebanista Modesto Salvini di Orsogna, un tabernacolo e un busto di San Pasquale Baylon, e un dipinto di San Giuseppe col Bambino, opera di Giacinto Diano (1790), proveniente dal Palazzo Stella-Maranca; la sala contiene anche alcune opere che devono essere restaurate.\nDi ambito romano \u00e8 un pastorale del 1940 in argento in lamina e a fusione, inciso e cesellato, donato dagli eredi Carinci, il pastorale fu realizzato per il Monsignor Alberto Carinci, nominato sacerdote nel 1922, e nel 1940 nominato vescovo della diocesi di Isernia-Venafro, e nel 1948 della diocesi di Bojano-Campobasso.\nDi ambito meridionale il busto di Sant'Apollonia del XVII secolo, in legno scolpito, dipinto e dorato, proveniente da Sant'Agostino, e forse appartenente a un'antica cappella situata in contrada Sant'Iorio. Il busto doveva contenere la reliquia della santa, il cui venerazione era diffusa nelle campagne lancianesi contro il mal di denti.\nUn ultimo prezioso reliquiario del XVII secolo rimaneggiato nel XX secolo, in legno intagliato, dipinto e dorato, proviene dalla Cattedrale, \u00e8 un unicum del patrimonio diocesano, ricco di oltre 4.000 pezzi di frammenti ossei e tessuti, come quelle del capo di Santa Venturia e l'osso di Santa Cordula\nBiblioteca diocesana.\nsituata presso il palazzo vescovile, istituita nel 1987 per volere dell'arcivescovo Ezio D'Antonio. Inizialmente era composta da due grandi fondi librari, quello del seminario e quello del Capitolo della Cattedrale, e successivamente furono aggiunti fondi minori come quello dell'Episcopio, e l'altro personale del Monsignor Alberto Carinci. Il fondo del Seminario, dopo i lavori che distrussero la scaffalatura antica negli anni '60, giacque nella stanza per vent'anni, e grazie all'aiuto di volontari il materiale \u00e8 stato riordinato. Il fondo librario della Cattedrale si trovava sopra la sagrestia in completo disordine, e successivamente il materiale fu riordinato e trasferito in nuova sede. Il trasferimento inizi\u00f2 nel 1988 sotto la guida del dottor Michele Scioli, direttore della biblioteca. Furono restaurati il primo piano, il salone con scaffalature, il secondo piano con ballatoio e tavoli di consultazione. I due fondi maggiori comprendono testi di svariate discipline dalla letteratura alla matematica, mentre altri incunaboli ed edizioni a stampa contengono opere di Giovanni Pico della Mirandola, gli \"Annalis Frentanorum\" di Anton Ludovico Antinori, e le \"Vite dei pittori\" di Giorgio Vasari."}
{"id": "1638931", "revid": "6923", "url": "https://it.wikipedia.org/wiki?curid=1638931", "title": "Plaid Cymru", "text": "Plaid Cymru (in inglese \"The Party of Wales\", \"Il Partito del Galles\"; spesso chiamato semplicemente \"Plaid\") \u00e8 un partito politico gallese di centrosinistra, che sostiene la costituzione di un Galles repubblicano indipendente all'interno dell'Unione europea.\nStoria.\nPlaid Cymru fu fondato nel 1925. Il Plaid Cymru conta quattro dei quaranta seggi gallesi alla Camera dei Comuni e tredici dei sessanta seggi nel Parlamento gallese.\nL'attuale leader \u00e8 Adam Price. A partire dal 2006, il principale elemento grafico del logo del partito \u00e8 una stilizzazione del fiore di \"Meconopsis cambrica\" o \"papavero del Galles\"."}
{"id": "1638933", "revid": "247667", "url": "https://it.wikipedia.org/wiki?curid=1638933", "title": "Kostel Matky Bo\u017e\u00ed P\u0159ed T\u00fdnem", "text": ""}
{"id": "1638937", "revid": "99248426", "url": "https://it.wikipedia.org/wiki?curid=1638937", "title": "Distretti di Gibuti", "text": "I distretti di Gibuti sono venti e rappresentato il secondo livello amministrativo di Gibuti, che come primo livello di suddivisione presenta cinque regioni oltre l'omonima capitale dello stato.\nI distretti sono:"}
{"id": "1638939", "revid": "123980104", "url": "https://it.wikipedia.org/wiki?curid=1638939", "title": "Adobe ColdFusion", "text": "In informatica ColdFusion \u00e8 una tecnologia server creata da Allaire, ora distribuita da Adobe, che elabora pagine con l'estensione .cfm, .cfml e .cfc.\nSi serve del linguaggio di programmazione CFML (\"ColdFusion Markup Language\"), supportato anche da molti altri Java EE application server.\nVenne distribuito per la prima volta nel 1995, e l'ultima versione \u00e8 stata resa disponibile a maggio 2012. \u00c8 un linguaggio di scripting server-side, come ad esempio PHP, ASP e Perl. Nella versione 9 (ottobre 2009) vengono migliorate la possibilit\u00e0 di inserire componenti AJAX e l'integrazione con le piattaforme Adobe Flash, Adobe Flex e Adobe AIR, grazie all'inclusione dello strumento Flash Builder 4 all'interno di ColdFusion Builder. \nAdobe ColdFusion 10.\nLa versione 10 di ColdFusion \u00e8 stata confermata durante l'Adobe MAX 2010. Il nome in codice \u00e8 ZEUS ma \u00e8 chiamato anche ColdFusion X. L'edizione definitiva \u00e8 uscita il 15 maggio 2012 in versione developer, standard ed enterprise."}
{"id": "1638942", "revid": "287204", "url": "https://it.wikipedia.org/wiki?curid=1638942", "title": "Jun'ichi Sato", "text": ""}
{"id": "1638943", "revid": "171091", "url": "https://it.wikipedia.org/wiki?curid=1638943", "title": "Syndicat Autonome Vald\u00f4tain des Travailleurs", "text": "Il Syndicat Autonome Vald\u00f4tain des Travailleurs (che significa in italiano, \"Sindacato autonomo valdostano dei lavoratori\"), abbreviato in SAVT, \u00e8 un'organizzazione sindacale dell'area autonomista e regionalista, attivo in Valle d'Aosta, costituito ufficialmente il 1\u00ba maggio 1952.\nComprende inoltre l\"'Association vald\u00f4taine des consommateurs et des usagers\" (AVCU).\nPur non essendo ufficialmente legato ad alcun partito, dalla sua fondazione fino agli anni settanta poteva nominare tre rappresentanti nel \"Comit\u00e9 Central\" dell'Union Vald\u00f4taine, influenzandone cos\u00ec direttamente gli equilibri politici.\nIl SAVT edita periodicamente la rivista \"Le r\u00e9veil social\"."}
{"id": "1638950", "revid": "1573940", "url": "https://it.wikipedia.org/wiki?curid=1638950", "title": "CLAMP Detective", "text": " \u00e8 un manga \"sh\u014djo\" scritto e disegnato dalle CLAMP, pubblicato in Giappone sulla rivista \"Mystery DX\" di Kadokawa Shoten dal gennaio 1992 all'ottobre 1993. In Italia \u00e8 stato pubblicato, in seguito alla serie animata, da Star Comics tra gennaio e marzo 2005.\nDal manga \u00e8 stato tratto un anime di 26 episodi, prodotto dalla Bandai Visual e da Pierrot, e andato in onda in Giappone su TV Tokyo tra il maggio e l'ottobre 1997. Nell'anime fanno la loro comparsa anche i due protagonisti di \"Polizia scolastica Duklyon\" con la loro aiutante Eri, e la protagonista di \"Miyuki nel paese delle meraviglie\" (dopotutto sono studenti della stessa scuola). In Italia \u00e8 stato trasmesso, con il titolo \"CLAMP Detectives\", sul canale Italia Teen Television nel 2004.\nTrama.\nIl famoso 'Istituto CLAMP' ('Clamp School' nell'edizione italiana dell'anime) \u00e8 un'intera area che comprende istituzioni scolastiche, dalla scuola materna all'universit\u00e0, e annesse zone residenziali e commerciali, rendendolo una vera e propria citt\u00e0. La particolarit\u00e0 di questo istituto, fondato dalla famiglia Imonoyama, \u00e8 soddisfare i bisogni di ogni singolo studente e della sua famiglia, per rendere un ambiente confortevole in cui lo studente pu\u00f2 studiare. Tre dei suoi alunni delle elementari, Nokoru Imonoyama (Noki nell'edizione italiana dell'anime), Suou Takamura (Sato) e Akira Ijuin, fondano un servizio di investigazione (\"Gakuen tantei-dan\" in giapponese) per aiutare tutte le donne dell'Istituto.\nManga.\nIl manga \u00e8 stato pubblicato sulla rivista \"Mystery DX\" a partire dal gennaio 1992 all'ottobre 1993 e successivamente \u00e8 stato serializzato in 3 tank\u014dbon per conto della Kadokawa Shoten, pubblicati tra l'aprile 1992 e il dicembre 1993. In Italia \u00e8 stato pubblicato, in seguito alla serie animata, da Star Comics tra gennaio e marzo 2005.\nAnime.\n\"CLAMP Detective\" \u00e8 stato adattato da Bandai Visual e Pierrot in una serie anime di 26 episodi, non tutti basati sulle storie presenti nei volumi, andati in onda nel 1997 su TV Tokyo. La serie \u00e8 stata raccolta nel corso degli anni in VHS, LD e DVD. Esclusi gli episodi 1 e 9, i titoli originali fanno riferimento a famosi film cinematografici, perlopi\u00f9 americani.\nIn Italia \u00e8 stato trasmesso su Italia Teen Television dal febbraio al marzo 2004.\nColonna sonora.\nIn Italia vengono usate le sigle originali. Alcune canzoni usate come sottofondo all'interno degli episodi sono raccolte nell'EP \"CLAMP Gakuen Tanteidan Mini Sound Track\" di Maaya Sakamoto (1997).\nRichiami in altre opere.\nL'istituto \u00e8 presente anche nelle opere CLAMP \"Magic Knight Rayearth\", \"Polizia scolastica Duklyon\", \"Il ladro dalle mille facce\" e \"X\". Quest'ultimo in particolare estende la storia dell'istituto, rivelando, nel corso della sua costruzione, che la richiesta proveniva da Tohru Magami, al quale serviva un posto per far esercitare il figlio, Kamui Shirou, nell'uso della sacra spada, in modo da farlo preparare ad una battaglia apocalittica che si verificher\u00e0 nel 1999. Il direttore dell'istituto dovette accettare la richiesta di Tohru Magami consistente nel cambio della forma della scuola in un pentacolo, con la conseguenza di dover muovere completamente o quasi completamente molti edifici per poter far prendere al terreno quelle determinate sembianze."}
{"id": "1638956", "revid": "110157", "url": "https://it.wikipedia.org/wiki?curid=1638956", "title": "Museo Smetana", "text": "Il Museo Bed\u0159ich Smetana \u00e8 situato nella Citt\u00e0 Vecchia di Praga, dedicato a Bed\u0159ich Smetana.\nSituato sulla riva della Moldava in prossimit\u00e0 del Ponte Carlo, l'edificio che ospita il museo in stile rinascimentale \u00e8 stato, in epoca pi\u00f9 antica, . Qui sono conservati spartiti, lettere, documenti e oggetti appartenenti al compositore ceco."}
{"id": "1638961", "revid": "729019", "url": "https://it.wikipedia.org/wiki?curid=1638961", "title": "Banca Popolare di Mantova", "text": "La Banca Popolare di Mantova \u00e8 stato un istituto di credito che ha iniziato a operare il 1\u00ba febbraio 2000 e che faceva parte del Gruppo Banca Popolare di Milano fino al 1\u00ba gennaio 2017, quando quest'ultimo si \u00e8 fuso con il Gruppo Banco Popolare. La Banca Popolare di Mantova ha incorporato le filiali della Banca Popolare di Milano e contestualmente ha adottato la nuova denominazione di \"Banca Popolare di Milano S.p.A.,\" per poi essere infine pienamente incorporata nella capogruppo Banco BPM nel 2018 e cessare di esistere come separata entit\u00e0 legale.\nStoria.\nLa Popolare di Mantova \u00e8 nata verso la fine del 1999, per volont\u00e0 della Banca Popolare di Lodi e di alcuni rappresentanti del mondo economico mantovano, attraverso l'operazione di acquisizione e trasformazione della Banca Operaia Cooperativa di Pescopagano (istituto fondato nel 1883 nella provincia di Potenza).\nLa banca si rivolgeva principalmente alle famiglie e alle piccole e medie imprese, poteva contare sulla sede nel centro di Mantova ed altri 16 sportelli in tutta la provincia virgiliana: Sede Mantova, Mantova Ag.1, Mantova Ag.2, Mantova Cittadella, Asola, Bagnolo San Vito, Castiglione delle Stiviere, Cerese, Goito, Guidizzolo, Levata di Curtatone, Pegognaga, Poggio Rusco, Porto Mantovano, Suzzara, Viadana, Volta Mantovana. Lo sviluppo del piano sportelli sub\u00ec un arresto quando la Banca Popolare di Lodi (che nell'aprile 2006 si era trasformata in Banca Popolare Italiana) si integr\u00f2 con il Banco Popolare di Verona e Novara, cosicch\u00e9 anche la Banca Popolare di Mantova entr\u00f2 a far parte del Gruppo Banco Popolare (1\u00ba luglio 2007).\nIl 22 dicembre 2008, la Banca Popolare di Milano acquist\u00f2 dal Banco Popolare il 56,99% della \"Popolare di Mantova\" per 32,49 milioni di euro. Altri azionisti rilevanti della banca erano \"Omniaholding S.p.A.\" con il 13,89% e \"F.lli Corneliani S.p.A.\" con il 3,125%.\nCon efficacia in un momento immediatamente precedente l\u2019efficacia della fusione tra il Banco Popolare e la Banca Popolare di Milano dalla quale il 1\u00ba gennaio 2017 \u00e8 nato il Banco BPM, i 637 sportelli della \"Banca Popolare di Milano\" furono scorporati a favore della \"Banca Popolare di Mantova\" che ha adott\u00f2 la nuova denominazione di \"Banca Popolare di Milano S.p.A.\" aggiungendo anche le sue 11 filiali per raggiungere un totale di 648, diventando una banca-rete controllata e soggetta alla direzione e coordinamento del Banco BPM. A Novembre 2018, infine, la banca \u00e8 stata incorporata nella capogruppo Banco BPM e ha cessato di esistere come distinta entit\u00e0 legale."}
{"id": "1638965", "revid": "49899459", "url": "https://it.wikipedia.org/wiki?curid=1638965", "title": "Alfa Romeo 125 RC.35", "text": "L'Alfa Romeo 125 RC.35 era un motore aeronautico radiale 9 cilindri a singola stella prodotto dall'azienda italiana Alfa Romeo Milano negli anni trenta.\nIntrodotto nel 1936 era il primo di una serie di motori sviluppati dalla licenza acquisita dall'azienda britannica Bristol Engine Company per i loro Jupiter e Pegasus ai quali era stato concesso di introdurne migliorie progettate dallo staff tecnico dell'azienda italiana.\nSviluppato dal progetto originale del Pegasus e dall'esperienza maturata sullo Jupiter costruito precedentemente nei propri stabilimenti, il modello 125 RC.35 era caratterizzato dall'adozione di un compressore a singola velocit\u00e0 ottimizzato per la quota di ristabilimento di 3\u00a0000 m e di un riduttore di velocit\u00e0 interposto all'elica."}
{"id": "1638969", "revid": "1629429", "url": "https://it.wikipedia.org/wiki?curid=1638969", "title": "Black Box (programma televisivo)", "text": "Black Box era un programma televisivo italiano, trasmesso da MTV a partire dal 4 febbraio 2008.\nCondotto dal VJ Francesco Mandelli, \u00e8 una sorta di mezzo col quale chi decide di parteciparvi pu\u00f2 svelare dei segreti della propria vita. In ogni puntata viene raccontata una storia diversa, basata su fatti realmente accaduti e interpretata dalle stesse persone che li hanno vissuti. Storie serie, con significati complicati si alternano a storie pi\u00f9 semplici e divertenti.\nRimane sempre comunque abbastanza difficile capirne il senso perch\u00e9 vengono lasciate molte zone d'ombra, misteri e segreti che potranno essere svelati solo se a fine puntata si va sul sito di MTV: \"Tutte le Verit\u00e0\" (cos\u00ec si chiama infatti il finale esclusivo per il web) svela infatti i retroscena dell'episodio che hai appena visto, facendoti vedere ci\u00f2 che il protagonista ha detto dentro la Black Box.\nIl programma.\nAll'inizio della puntata c'\u00e8 la presentazione della storia, che avviene quando il protagonista lascia un messaggio nella segreteria di Black Box. Successivamente viene rivelato anche il titolo della storia che sta per iniziare.\nLa Black Box \u00e8 rappresentata da un cubo di Rubik totalmente nero su tutte le facce.\nLungo la puntata Mandelli ogni tanto compare per fare il resoconto di ci\u00f2 che \u00e8 successo fino a quel momento, per intrattenere oppure anche per moltiplicare i dubbi che ci sono sorti. Nella fiction Francesco compare solo per gli spettatori, mentre per chi vi recita resta invisibile.\nAl termine della puntata il Nongio riceve il protagonista della storia davanti alla Black Box, posizionata sempre in un luogo della citt\u00e0 dove si \u00e8 svolta la vicenda, e prima di farlo entrare gli pone qualche domanda, ma proprio tutta la verit\u00e0 si potr\u00e0 solo sapere una volta entrati dentro.\nLa storia \u00e8 divisa in capitoli, ognuno con un titolo diverso.\nLa sigla \u00e8 \"The Kill (Bury Me)\" dei Thirty Seconds to Mars."}
{"id": "1638970", "revid": "121054386", "url": "https://it.wikipedia.org/wiki?curid=1638970", "title": "Klaus Allofs", "text": "Suo fratello Thomas fu anch'egli un calciatore professionista.\nCarriera.\nGiocatore.\nClub.\nAllofs inizi\u00f2 nel piccolo club dilettantistico del TuS Gerresheim. Ottenne i primi successi con il Fortuna D\u00fcsseldorf. Dal 1981 inizi\u00f2 a giocare nel 1. FC K\u00f6ln. Pi\u00f9 tardi espatri\u00f2 nel Olympique Marsiglia. Pass\u00f2 quindi al Bordeaux, prima di terminare la carriera nel Werder Brema nel 1993.\nIn totale, Allofs ha disputato 424 match nella Bundesliga, segnando 177 gol, a condividendo con Dieter M\u00fcller la settima posizione tra i giocatori pi\u00f9 prolifici del campionato tedesco. Con 71 reti \u00e8 anche il miglior marcatore del Fortuna nella storia del club.\nNazionale.\nConta 56 presenze e 17 reti con la Germania Ovest, tra le cui fila si aggiudic\u00f2 il campionato d'Europa 1980: nella circostanza fu inoltre capocannoniere del torneo, forte della tripletta realizzata ai Paesi Bassi nel primo turno.\nAllenatore e dirigente.\nNel 1999 Allofs fu per poco tempo allenatore del Fortuna D\u00fcsseldorf. Dal 13 luglio dello stesso anno entr\u00f2 a fare parte del board del Werder, ricoprendo anche la carica di general manager.\nDal novembre 2012 al dicembre 2016 \u00e8 stato direttore sportivo del Wolfsburg."}
{"id": "1638977", "revid": "838137", "url": "https://it.wikipedia.org/wiki?curid=1638977", "title": "Partito Laburista gallese", "text": "Il Partito Laburista gallese, o laburisti gallesi (in inglese: \"Welsh Labour\", in gallese: \"Llafur Cymru\") costituiscono la parte del Partito Laburista del Regno Unito che opera nel Galles. \u00c8 il maggiore partito, nonch\u00e9 quello di maggior successo, all'interno della politica del Galles. Con le sue organizzazioni precedenti, ha ottenuto la maggior parte dei voti in ogni elezione generale dal 1922, ogni elezione per il Parlamento gallese dal 1999, e ogni elezione europea dal 1979 al 2004, e nel 2014. I laburisti gallesi detengono 22 sui 40 seggi del Parlamento del Regno Unito assegnati al Galles, 30 su 60 seggi al Parlamento gallese, e sono molto presenti a livello dei consigli locali e nelle autorit\u00e0 locali.\nStoria.\nIl Partito Laburista del Galles ha 22 dei 40 seggi gallesi alla Camera dei Comuni, 30 dei 60 seggi dell'Assemblea Nazionale per il Galles (dove \u00e8 il primo partito nella coalizione di governo con il Plaid Cymru)."}
{"id": "1638987", "revid": "1305772", "url": "https://it.wikipedia.org/wiki?curid=1638987", "title": "Duffy", "text": " Vincitrice di un Grammy Awards, ha raggiunto la notoriet\u00e0 a livello globale nel 2008, anno di pubblicazione dell'album di debutto, \"Rockferry\" e della hit \"Mercy\". Grazie a ci\u00f2 ha venduto oltre 13 milioni di copie in tutto il mondo ed \u00e8 stata riconosciuta nel Regno Unito con tre Brit Awards e un Ivor Novello.\nDuffy inizia la sua carriera con la partecipazione ad un talent gallese, grazie al quale pubblica dapprima un EP e successivamente nel 2008 l'album \"Rockferry\", che \u00e8 stato il pi\u00f9 venduto in Regno Unito e quarto nel mondo Dall'album vengono estratti i brani \"Mercy\", \"Warwick Avenue\" e \"Rain on Your Parade\".\nDopo aver ottenuto nomine in importanti premiazioni, tra cui MTV Europe Music Award, MTV Video Music Awards e World Music Awards, nel 2010 rilascia il secondo album in studio \"Endlessly\" e la hit \"Well, Well, Well\", decidendo dopo pochi mesi di allontanarsi dalle scene musicali, sebbene avvii una carriera cinematografica recitando nei film \"Patagonia\"(2011) e \"Legend\"(2015).\nAssieme ad Adele e alla scomparsa Amy Winehouse, \u00e8 considerata una delle esponenti della nuova generazione del soul bianco.\nBiografia e carriera.\nNativa della cittadina gallese di Bangor, Duffy cresce a Nefyn, citt\u00e0 dove inizia a cantare intorno ai 15 anni.\n2003-2006: Gli esordi e \"Aim\u00e9e Duffy\".\nNel 2003 partecipa a un'audizione per \"Wawffactor\" (versione gallese del popolare programma europeo \"The X Factor\"), nato sulla scia di \"Pop Idol\", che ha come obiettivo il lancio di nuovi volti per lo \"star system\". Favorita dal pubblico, Duffy arriva soltanto al secondo posto, ma colpisce per il suo stile vocale molto particolare e con influenze soul.\nNel 2004 partecipa a due brani per l'album \"See You in the Morning\" dei Mint Royale. Di l\u00ec a poco grazie al successo ottenuto dal programma televisivo, Owen Powell dei Catatonia e Richard Partfitt dei 60\u00a0ft Dolls presentano la giovane a Jeanette Lee, influente manager musicale nonch\u00e9 comproprietaria dell'etichetta Rough Trade Records. La discografica fa trasferire Duffy a Crouch End, nel cuore di Londra, e organizza l'incontro con Bernard Butler, ex chitarrista dei Suede, che aiuta l'artista nella stesura di alcuni brani. Riesce in questo modo a pubblicare il suo primo EP, \"Aim\u00e9e Duffy\", da cui vengono estratti i singoli \"Dim Dealltwriaeth\", \"Hedfan Angel\" e \"Cariad Dwi'n Unig\".\n2007-2009: \"Rockferry\" e il successo mondiale con \"Mercy\".\nNel 2007 firma un contratto discografico con la A&amp;M Records, affermando di star lavorando a suo nuovo progetto musicale. Il 3 dicembre 2007 viene pubblicato il singolo in versione limitata \"Rockferry\" solo per il mercato del Regno Unito, riuscendo a debuttare al numero 45 della UK Singles Chart. Il 25 febbraio 2008 viene pubblicato il primo singolo a livello internazionale, \"Mercy\", che riscuote un ampio successo commerciale entrando nelle top10 di ventiquattro classifiche, tra cui la prima posizione nel Regno Unito, Irlanda, Germania, Norvegia, Paesi Bassi e della European Hot 100 Singles. Oltreoceano debutta alla quarta posizione della US Adult Alternative Songs e 27 della Billboard Hot 100, alla posizione 11 della Billboard Canadian Hot 100 ed entra nelle top5 di Giappone e Nuova Zelanda. Vende oltre 2,2 milioni di copie in tutto il mondo, ricevendo la certificzione di platino negli Stati Uniti, Regno Unito ed Australia.\nIl singolo \u00e8 seguito il 3 marzo dello stesso anno dalla pubblicazione dell'album di debutto, \"Rockferry\", che debutta direttamente alla prima posizione della classifica britannica ed irlandese, oltre che alla quarta e terza posizione della Billboard 200 e Canadian Albums Chart promossi nel 2009. Il progetto discografico ottenne ottimi risultati di vendite, con oltre 1 milione e mezzo copie vendute solo nel Regno Unito e ulteriori 3 milioni nel mondo, dove a fine anno risulta essere l'album pi\u00f9 venduto nel Regno Unito e quarto globalmente del 2008. Al 2016 l'album ha venduto 9 milioni di copie nel mondo, di cui oltre 2 milioni nel Regno Unito.\nTra il 2008 e il 2009 vengono pubblicati anche alcuni EP: \"\", \"FNMTV Live\", \"Deluxe EP\" e altri due singoli: \"Warwick Avenue\" che diviene il secondo singolo nella top5 della UK Singles Chart debuttando alla terza posizione ricevendo la certificazione di disco d'oro con 400.000 copie vendute, e \"Rain on Your Parade\", che seguono il successo ottenuto, che arriva alla posizione 15 nel Regno Unito e 10 in Italia.\nLa cantante, grazie al successo dell'album, guadagna tre candidature ai Grammy Award del 2009, tra cui Best New Artist, e vince nella categoria Best Pop Vocal Album. Inoltre, si aggiudica cinque nomination ai BRIT Awards 2009, trionfando come British Female Solo Artist e British Breakthrough Act,ottenendo inoltre il premio per Best Album. Ottiene inoltre cinque nomine agli MTV Europe Music Awards e due ai World Music Award.\n2010-2012: \"Endlessly\", debutto come attrice.\nNell'ottobre 2010 Duffy annuncia un nuovo singolo, \"Well, Well, Well\", che riscuote un discreto successo nel Regno Unito, debuttando alla posizione 41 della classifica britannica e ricevendo la certificazione di platino. In Europa raggiunge la posizione 27 della European Hot 100, diviene il terzo Top10 in Italia ed entra nelle classifiche di Germania, Finlandia, Svizzera e Belgio. Il secondo album in studio, intitolato \"Endlessly\", viene rilasciato il 29 novembre 2010. Seppur non incontrando lo stesso successo del primo progetto discografico, fa ottenere alla cantante il secondo top10 nella UK Albums Chart, arrivando alla nona posizione ed ottenendo in seguito la certificazione di platino. Al di fuori del Regno Unito entra nelle top10 di Danimarca, Finlandia, Austria e Svizzera, e in numerose altre classifiche europee, riuscendo inoltre a debuttare alla posizione 72 della Billboard 200, 27 nella classifica australiana e 63 di quella canadese. Nel gennaio 2011 \u00e8 pubblicato come secondo singolo il brano \"My Boy\", che per\u00f2 non ottiene successo commerciale. Nel mese di febbraio la cantante annuncia di volersi prendere una pausa dal mondo della musica prima di iniziare a lavorare sul suo terzo album.\nNel 2010 Duffy debutta inoltre come attrice nel film drammatico \"Patagonia\", diretto da Marc Evans e interpretato da Matthew Rhys. Nel film, che tratta della Y Wladfa, la colonia gallese in Patagonia, Duffy interpreta una giovane studentessa che anima le vacanze britanniche di un ragazzo argentino. La pellicola viene presentata al Seattle International Film Festival il 10 giugno 2010, per poi uscire nelle sale il 4 marzo 2011.\nNel 2015 \u00e8 comparsa nel film \"Legend\", per il quale ha inciso anche il brano che ne fa da colonna sonora: \"Whole Lot of Love\".\n2020-presente: ritorno sulla scena musicale.\nNel 2020, a distanza di quasi dieci anni dall'ultima apparizione nel contesto musicale, la cantautrice risulta iscritta sotto l'etichetta discografica Universal Music Group. Nel marzo 2020, Duffy ha inviato una canzone inedita, \"Something Beautiful\", a Jo Whiley per il suo show su BBC Radio 2. Duffy ha poi mostrato sui propri profili social il testo di una canzone intitolata \"River in the Sky\" nel giugno 2020.\nFilantropia e problemi personali.\nDurante il periodo adolescenziale, tra i 15 e i 18 anni, come conseguenza alla separazione dei genitori, ha mostrato atteggiamenti di ribellione verso la famiglia, non parlando con la madre, e facendo abuso di alcool.\nLa cantante ha spesso affermato che dopo il successo riscosso dal suo debutto con \"Rockferry\" l'abbia portata a un periodo di confusione sul suo ruolo nel mondo della musica, affermando: \u00abHo trovato difficile operare nell'industria musicale come donna di 25 anni. Non riuscivo a prendere una decisione perch\u00e9 apparentemente ero molto stanca ed emotivamente svuotata. E per cosa sto facendo il mio lavoro? Non lo faccio per essere adorata o ammirata, per fare soldi o avere successo - lo faccio per fare qualcosa di eccellente.\u00bb Ha dichiarato di essere spaventata dal fatto di essere costantemente riconosciuta nelle strade del Regno Unito e di temere di poter essere spersonalizzata, ritenendo di volersi recludere nella propria abitazione, per poi convincersi che grazie al sostegno dei fan possa continuare il suo percorso artistico, anche per rispetto verso di loro. Duffy ha inoltre ribadito, dopo il successo dell'album anche negli Stati Uniti, che: \u00abNon mi piace come le grandi star americane si considerino un'eccezione all'umanit\u00e0\u00bb.\nIl 25 febbraio 2020, in un post sul suo account di Instagram, Duffy scrive che era stata \u00abstuprata e drogata e tenuta in ostaggio per alcuni giorni\u00bb e che era scomparsa dai riflettori per potersi riprendere, aggiungendo che ora stava bene ma che ci aveva messo del tempo per riprendersi, non menzionando nomi, tempi o luoghi in cui sia avvenuto.\nLa cantante si \u00e8 spesso espressa a favore del download illegale della sua musica perch\u00e9 crede che la maggior parte delle persone che lo fanno siano bambini che non possono permettersi i CD e che li compreranno quando invecchieranno.\nInfluenze e stile musicale.\nDuffy ha da sempre affiancato il genere soul e pi\u00f9 precisamente il soul bianco, ricevendo comparazione dai critici musicali inglesi alle altre due artiste britanniche soul Adele e Amy Winehouse, oltre alla cantante R&amp;B/Hip hop Estelle. La cantante durante la promozione del suo primo album negli Stati Uniti ha affermato: \u00abOgni volta che sono in America, sento che c'\u00e8 un po' di atmosfera di stupore ed eccitazione che non esiste da nessun'altra parte. E penso che sia perch\u00e9 la musica soul, partendo dall'originaria afroamericana, \u00e8 fondamentalmente ci\u00f2 che ha dato inizio alla musica pop\u00bb.\nLa cantante ha citato Marvin Gaye, Phil Spector e la band canadese Arcade Fire come influenze musicali."}
{"id": "1638991", "revid": "27723", "url": "https://it.wikipedia.org/wiki?curid=1638991", "title": "Stazione di Marzabotto", "text": "La stazione di Marzabotto \u00e8 una stazione ferroviaria ubicata lungo la ferrovia Porrettana. Serve il comune di Marzabotto, nella citt\u00e0 metropolitana di Bologna.\nStoria.\nIl 28 ottobre 1927 venne attivato l'esercizio a trazione elettrica a corrente alternata trifase; la linea venne convertita alla corrente continua il 13 maggio 1935.\nMovimento.\nIl servizio passeggeri \u00e8 costituito dai treni della linea S1A (Bologna Centrale - Porretta Terme) del servizio ferroviario metropolitano di Bologna, cadenzati a frequenza oraria con rinforzi semiorari nelle ore di punta.\nI treni sono effettuati da Trenitalia Tper nell'ambito del contratto di servizio stipulato con la regione Emilia-Romagna.\nAl 2007, l'impianto risultava frequentato da un traffico giornaliero medio di circa 510 persone.\nA novembre 2019, la stazione risultava frequentata da un traffico giornaliero medio di circa persone (507 saliti + 606 discesi).\nServizi.\nLa stazione \u00e8 classificata da RFI nella categoria \"silver\"."}
{"id": "1638992", "revid": "767487", "url": "https://it.wikipedia.org/wiki?curid=1638992", "title": "Pasquale Di Giovanni", "text": ""}
{"id": "1638993", "revid": "1305772", "url": "https://it.wikipedia.org/wiki?curid=1638993", "title": "Affondatore", "text": "L'Affondatore era un ariete corazzato a torri di I ordine della Regia Marina.\nCaratteristiche e costruzione.\nLa nave, ordinata al cantiere Mare di Millwall, vicino a Londra, l'11 ottobre 1862, ebbe una costruzione alquanto travagliata. La consegna della nave era infatti prevista entro i nove mesi successivi ma poco tempo dopo che l'ordine fu effettuato il cantiere Mare fall\u00ec. Rilev\u00f2 allora il cantiere il signor Harrison, che aveva progettato l\u2019\"Affondatore\" ma che pot\u00e9 impostare la nave solo nell'aprile 1863, allungando quindi i tempi previsti di costruzione a un anno e mezzo.\nNonostante la presenza nel contratto di una clausola che prevedeva una penale di 50 sterline per ogni giorno di ritardo sulla consegna (stabilita per il 1\u00ba ottobre 1864) ed il concretizzarsi di un sempre pi\u00f9 probabile conflitto italo-austriaco, che causava forti pressioni da parte della Regia Marina, la costruzione and\u00f2 a rilento per via dei problemi legati alla riorganizzazione del cantiere dopo il fallimento. La penale accumulata dal cantiere giunse ad ammontare a 5.000 sterline, ma l'Italia, per evitare che, con lo scoppio della guerra, la nuova unit\u00e0 rimanesse bloccata nel Regno Unito, dovette alla fine accondiscendere a spostare la data della consegna al 6 giugno 1866, rinunciando alla riscossione della penale e non prestando nemmeno attenzione ai deludenti risultati di velocit\u00e0 e stabilit\u00e0 che emergevano dalle prime prove in mare.\nCon l\u2019\"Affondatore\" si introduceva, rispetto alle navi precedenti, una soluzione rivoluzionaria nella disposizione dell'armamento: invece di avere qualche decina di cannoni disposti in batteria sulle due fiancate, la nave aveva due giganteschi (per l'epoca) cannoni singoli Armstrong Mark IV ad avancarica da 254/30\u00a0mm in due torri corazzate girevoli, disposte assialmente, una a prua ed una a poppa. Questa disposizione dell'armamento, perfezionata circa dieci anni pi\u00f9 tardi con le due unit\u00e0 della classe Duilio, era destinata a rivoluzionare il concetto di nave da battaglia, di cui l\u2019\"Affondatore\" pu\u00f2 essere ritenuto un primo prototipo, sebbene non molto riuscito.\nAl di l\u00e0 dell'innovativo armamento, infatti, l\u2019\"Affondatore\" presentava, in quanto unit\u00e0 piuttosto sperimentale, notevoli difetti, che si misero in evidenza durante il viaggio dal Regno Unito all'Italia (giugno-luglio 1866). La macchina a vapore \u2013 una macchina alternativa orizzontale a due cilindri con biella di ritorno, alimentata da otto caldaie parallelepipede \u2013 non era infatti in grado di sviluppare i 12 nodi di progetto; inoltre l'eccessiva lunghezza della nave faceva s\u00ec che la virata di bordo fosse fin troppo lenta ed ampia. La stabilit\u00e0 era piuttosto insoddisfacente, con un baricentro che, specie se la nave era scarica di carbone e munizioni, era troppo alto. Tutto ci\u00f2 faceva s\u00ec che l'unit\u00e0, pi\u00f9 che come nave di squadra, fosse pi\u00f9 indicata per un impiego isolato. Un ulteriore problema era dato dal posto di comando corazzato, di forma circolare e dotato di otto feritoie: da ognuna di queste si aveva una visuale solo parziale, e differente da quella che si aveva da ognuna delle altre (difetto che si mise in evidenza durante la battaglia di Lissa).\nAltre caratteristiche dell\u2019\"Affondatore\" consistevano in uno sperone fucinato di 2,5 metri situato a prua, una poppa rientrate con un solo timone. La protezione, costituita da piastre corazzate in ferro dolce, correva da prua a poppa con uno spessore di 127\u00a0mm, estendendosi per 2,20 metri al disopra della linea di galleggiamento ed 1,20 al disotto di essa. L'armamento velico era a goletta (due alberi a vele auriche), con 1510 metri quadrati di velatura.\nStoria operativa.\nIl 20 giugno 1866, tre giorni prima dello scoppio della terza guerra d'indipendenza, l\u2019\"Affondatore\" ancora incompleto, al comando del capitano di vascello Federico Martini, venne fatto salpare da Londra per l'Italia dietro ordine del governo italiano, che ne temeva il sequestro se si fosse trovato in Inghilterra all'atto della dichiarazione di guerra. Cinque giorni dopo l'inizio del conflitto, il 28 giugno, l\u2019\"Affondatore\" pass\u00f2 lo stretto di Gibilterra, ed il 15 luglio arriv\u00f2 a Napoli.\nLa flotta italiana, divisa in tre squadre, si era frattanto trasferita in Adriatico, ed il 18 luglio 1866 aveva iniziato le operazioni di bombardamento contro l'isola di Lissa, dove si progettava di sbarcare. Il comandante in capo dell'armata navale, ammiraglio Carlo Pellion di Persano, conscio delle scarse potenzialit\u00e0 di molte delle sue unit\u00e0 ma fiducioso nelle qualit\u00e0 dell\u2019\"Affondatore\", ne aveva pi\u00f9 volte richiesto l'immediata assegnazione all'armata, ed aveva pi\u00f9 volte procrastinato l'inizio delle operazioni belliche in attesa dell'arrivo della nuova unit\u00e0, di cui avrebbe voluto fare la sua nave ammiraglia. La nave arriv\u00f2 nelle acque di Lissa il 19 luglio 1866, a met\u00e0 mattino, e venne aggregata alla I Squadra, che quel giorno rimase al largo dell'isola con funzioni di appoggio nei confronti della II e III Squadra, impegnate in operazioni di bombardamento contro le fortificazioni e, la II Squadra, anche in infruttuosi tentativi di sbarco.\nAlle 7.50 del mattino del 20 luglio, mentre si facevano i preparativi per lo sbarco sull'isola (durante il quale l\u2019\"Affondatore\", che al momento si era portato con la I Squadra al largo di Porto San Giorgio, avrebbe avuto l'incarico di bombardare, insieme alle pirofregate corazzate \"Re d\u2019Italia\" e \"Re di Portogallo\" ed alla cannoniera corazzata \"Palestro\", la batteria della Madonna, situata in fondo a Porto San Giorgio), sopraggiunse la squadra navale austroungarica agli ordini dell'ammiraglio Wilhelm von Tegetthoff: ebbe cos\u00ec inizio la battaglia di Lissa, conclusasi con una drammatica sconfitta della flotta italiana. Unit\u00e0 non ancora precisamente inquadrata, ma aggregata alla II Divisione della I Squadra, che comprendeva anche le pirofregate corazzate \"San Martino\" e \"Re d'Italia\" e la cannoniera corazzata \"Palestro\", l\u2019\"Affondatore\" si mise a fianco di questa formazione, la seconda delle tre formate (le altre due erano la III Squadra, in testa, e la III Divisione della I Squadra, in coda) dalla flotta delle corazzate italiane, che si era disposta in linea di fila e dirigeva verso nord/nordest, contro la flotta austro-ungarica. La velocit\u00e0 assunta dalla II Divisione era di 9 nodi, il massimo che si potesse raggiungere, causa la lentezza della \"Palestro\".\nDurante l'avvicinamento, alle dieci del mattino, l'ammiraglio Persano decise di trasbordare\u00a0\u2013 insieme al capo di stato maggiore D'Amico ed ai due aiutanti di bandiera \u2013 dalla \"Re d'Italia\" all\u2019\"Affondatore\", che affiancava la II Divisione. Causa l'inesperienza dell'equipaggio di quest'ultimo, e la sua scarsa manovrabilit\u00e0, nell'operazione si persero dieci minuti, aprendo un varco nello schieramento tra la \"Re d'Italia\", prima nave del secondo gruppo, e la pirofregata corazzata \"Ancona\", ultima del primo gruppo, varco del quale Tegetthoff approfitt\u00f2 per \u00abtagliare la T\u00bb alla formazione avversaria (all'apertura di tale varco, lungo oltre 1500 metri, contribu\u00ec comunque anche l'eccessiva velocit\u00e0, 11 nodi, assunta dalla III Divisione, il cui comandante, contrammiraglio Giovanni Vacca, non sembr\u00f2 tener conto della lentezza delle altre unit\u00e0).\nTra l'altro, nella fretta del momento, n\u00e9 l\u2019\"Affondatore\" n\u00e9 la \"Re d'Italia\" provvidero a recuperare la lancia usata per il trasbordo ed i suoi occupanti, che vennero raggiunti dalla pirofregata \"Governolo\" a battaglia finita. Un altro problema era che, in condizioni di scarsa visibilit\u00e0, l'insegna di ammiraglio comandante in capo (peraltro non particolarmente riconoscibile, essendo costituita dal tricolore italiano con l'aggiunta di sfere bianche nel campo verde), sulle alberature dell\u2019\"Affondatore\", che erano pi\u00f9 basse di quelle della \"Re d'Italia\" (ma anche pi\u00f9 libere da vele, cordami e manovre) non era molto visibile: \u00e8 per\u00f2 da mettere in evidenza che gran parte dei comandanti, e soprattutto i diretti sottoposti di Persano, il contrammiraglio Vacca ed il viceammiraglio Giovan Battista Albini, si accorsero del trasbordo, ma preferirono ignorarlo e fingere di non averlo notato, per non dover seguire gli ordini del comandante.\nMentre la III Squadra virava verso sinistra, la II Divisione, con sole quattro unit\u00e0 (\"Re d'Italia\", \"San Martino\", \"Palestro\", \"Affondatore\"), venne a contatto con la formazione di testa della flotta austro-ungarica, che contava sette corazzate. Le navi di Tegetthoff cercarono di speronare quelle della II Divisione e l\u2019\"Affondatore\" (che era lievemente defilato sulla sinistra), che tuttavia evitarono collisioni accostando di 90\u00b0 a sinistra e defilando controbordo. Mentre Persano segnalava ad Albini (comandante della II squadra) di intervenire, non ricevendo per\u00f2 alcuna risposta, le unit\u00e0 avversarie invertirono la rotta e tentarono quindi un nuovo attacco, anch'esso sventato dalla contromanovra della II Divisione, poi si entr\u00f2 nel vivo dello scontro: l\u2019\"Affondatore\" apr\u00ec il fuoco contro il pirovascello austroungarico \"Kaiser\", devastandolo con i propri cannoni da 254 e cercando poi di speronarlo, ma la manovra fall\u00ec a causa della scarsa manovrabilit\u00e0 della nave italiana.\nLa nave nemica, scampata all'attacco dell'ariete, venne assalita dalla pirofregata corazzata \"Re di Portogallo\", che cerc\u00f2 di speronarla e poi la colp\u00ec con una bordata: la contromanovra del \"Kaiser\" si tradusse in una collisione smorzata prua contro prua, dalla quale l'unit\u00e0 austroungarica usc\u00ec con la prua semidistrutta e mutilata di fumaiolo ed albero di trinchetto. Mentre il pirovascello si ritirava assistito dalla pirocorvetta \"Erzherzog Friedrich\", l\u2019\"Affondatore\" l'avvist\u00f2 nuovamente, e manovr\u00f2 per speronarlo ed affondarlo, ma a quel punto si misero in evidenza tutti i difetti del posto di comando corazzato: l'ammiraglio Persano, che guardava dalla feritoia centrale prodiera, ordin\u00f2 \u201calla via\u201d per speronare il \"Kaiser\", il capo di stato maggiore D'Amico, che osservava dalla feritoia a destra di quella di Persano, vide l\u2019\"Erzherzog Friedrich\" e, scambiandola per una corazzata che stava per speronare l\u2019\"Affondatore\", ordin\u00f2 \u201cbarra tutta a dritta\u201d, mentre il comandante Martini, che si trovava alla feritoia a sinistra dell'ammiraglio, ordin\u00f2 \u201cbarra tutta a sinistra\u201d: il timoniere, non sapendo a chi dare retta, tenne la barra in mezzo facendo accostare in fuori l\u2019\"Affondatore\", che non pot\u00e9 cos\u00ec eseguire lo speronamento, pur avendo ormai serrato le distanze ad appena duecento metri (a bordo della \"Kaiser\" i fanti di marina si disposero lungo la murata pronti a lanciare nel fumaiolo dell\u2019\"Affondatore\", non appena fosse giunto a tiro, dei sacchetti di polvere da sparo).\nLa nave italiana tent\u00f2 ancora, mentre veniva fatta oggetto del tiro di cinque fregate nemiche, di speronare il \"Kaiser\", ma senza risultato: l'ultimo tentativo fall\u00ec dopo che la cannoniera \"Reka\" si fu interposta tra il vascello e l'ariete, obbligando la nave italiana a virare ed aprendo il fuoco con i suoi due soli piccoli cannoni. Successivamente l'ariete avvist\u00f2 la \"Palestro\" che, in fiamme dopo un duro scontro, cercava di ripiegare ma era inseguita dalla pirocorvetta corazzata \"Drache\": l'intervento dell\u2019\"Affondatore\", che s'interpose tra le due navi e manovr\u00f2 per speronare la \"Drache\", obblig\u00f2 quest'ultima a rinunciare all'inseguimento. L\u2019\"Affondatore\" affianc\u00f2 poi temporaneamente la \"Palestro\", poi si allontan\u00f2 mentre altre due unit\u00e0 italiane, la vecchia pirofregata a ruote \"Governolo\" ed il trasporto a ruote \"Indipendenza\", si avvicinavano alla cannoniera per fornire assistenza ed eventualmente recuperare l'equipaggio, se si fosse reso necessario l'abbandono della nave. Intorno alle 13 la pirofregata corazzata austroungarica \"Kaiser Max\" tent\u00f2 di attaccare la \"Palestro\" e le due unit\u00e0 soccorritrici, ma un nuovo intervento dell\u2019\"Affondatore\" salv\u00f2 le tre unit\u00e0 dall'attacco.\nL'ariete, dopo che Persano ebbe di nuovo sollecitato l'ammiraglio Albini ad intervenire, ma inutilmente, si mise poi in testa alle otto corazzate italiane rimaste, riorganizzatesi sotto il temporaneo comando del contrammiraglio Vacca, e diresse verso le navi di Tegetthoff, per tentare di contrattaccare. Poco prima, tuttavia, la pirofregata corazzata \"Principe di Carignano\", nave ammiraglia di Vacca, aveva invertito la rotta ed aveva iniziato ad allontanarsi dal campo di battaglia, imitata da tutte le altre. L\u2019\"Affondatore\", con a bordo l'ammiraglio Persano, diresse verso la flotta austroungarica ed ordin\u00f2 di attaccare, sottolineando che \u00ab\"ogni bastimento che non combatte non \u00e8 al suo posto\"\u00bb: tuttavia solo la \"Re di Portogallo\" esegu\u00ec tale ordine, rientrando per\u00f2 nei ranghi quando il comandante Riboty, vedendo che era l'unico ad eseguire tale manovra (Vacca non fece infatti nessuna comunicazione, n\u00e9 di conferma n\u00e9 di smentita), ritenne di essere in errore. Per circa mezz'ora Persano continu\u00f2 a fare segnali per cercare di farsi seguire (prima del segnale sopracitato, si erano susseguiti: alle 12.10 \u00ab\"La squadra dia caccia con libert\u00e0 di manovra\"\u00bb, mezz'ora pi\u00f9 tardi l'ordine di seguire la nave ammiraglia ed attaccare il nemico se fosse venuto a tiro, all'una serrare le distanze ed attaccare, poi \u00ab\"Il comandante in capo manovrer\u00e0 indipendentemente\"\u00bb, quindi \u00ab\"Eseguire gli ordini ricevuti\"\u00bb, infine \u00ab\"Formare una linea di fila senza soggezione di successione\"\u00bb e \u00ab\"Seguire in successione il comandante in capo\"\u00bb), ma fu inutile. Non vedendo pi\u00f9 la \"Re d'Italia\", Persano chiese che fine avesse fatto, e la nave pi\u00f9 vicina segnal\u00f2 \u00ab\"Affondata\"\u00bb. All\u2019\"Affondatore\", rimasto solo, non rimase che sparare un solo colpo da grande distanza con la torre prodiera, per poi rinunciare all'attacco. Persano ordin\u00f2 al capitano di fregata Alfredo Cappellini, comandante della \"Palestro\", di abbandonare la nave, ormai completamente in fiamme, ma questi, ancora fiducioso nelle possibilit\u00e0 di salvataggio della sua unit\u00e0, volle restare a bordo insieme all'equipaggio: ma alle 14.45 la cannoniera esplose ed affond\u00f2, portando con s\u00e9 la quasi totalit\u00e0 dell'equipaggio. La flotta italiana rimase ad incrociare sul posto sino a sera, quando Persano ordin\u00f2 infine di rientrare ad Ancona: la battaglia era finita. \nCentrato da 22 proiettili austroungarici, l\u2019\"Affondatore\" risult\u00f2 la nave italiana pi\u00f9 danneggiata nella battaglia di Lissa. Due settimane dopo Lissa, il 6 agosto 1866, la grande unit\u00e0, ormeggiata nella rada fuori Ancona, venne investita da un violento fortunale che, causa anche l'entit\u00e0 dei gravi danni non ancora riparati, ne provoc\u00f2 l'affondamento su bassi fondali.\nRimesso a galla nel 1867, l\u2019\"Affondatore\" venne sottoposto a grandi lavori di riparazione e ricostruzione nell'Arsenale di La Spezia, ultimati nel 1870. Il 1\u00ba luglio 1877 l'unit\u00e0 venne riclassificata ariete corazzato di I classe.\nIl 12 giugno 1881 la nave, insieme alla corazzata a torri \"Duilio\" ed alla pirofregata corazzata \"Principe Amedeo\", presenzi\u00f2 alla cerimonia del varo, nel cantiere di Castellammare di Stabia, dell'incrociatore \"Flavio Gioia\".\nNegli ultimi mesi del 1881 l\u2019\"Affondatore\", al comando del capitano di vascello Giuseppe Manfredi, venne inviato, insieme alla pirofregata corazzata \"Castelfidardo\" ed all'avviso \"Marcantonio Colonna\", al Cairo, in Egitto, dov'erano in corso disordini nazionalistici. La situazione degener\u00f2 poi in moti xenofobi che, l'11 giugno 1882, condussero all'uccisione di diversi occidentali, tra cui anche alcuni italiani, ad Alessandria d'Egitto, cosa che provoc\u00f2 la fuga dei cittadini stranieri a bordo delle navi da guerra occidentali ormeggiate in porto. In luglio l\u2019\"Affondatore\" venne trasferito a Porto Said, dove imbarc\u00f2 il personale del consolato italiano ed offr\u00ec rifugio anche per numerosi esponenti della locale comunit\u00e0 italiana, oltre a profughi austroungarici, russi e tedeschi.\nTra il 1883 ed il 1885 l'ariete venne sottoposto a radicali lavori di rimodernamento: i due alberi a vela vennero eliminati e rimpiazzati da un singolo albero militare, situato a poppavia del fumaiolo, mentre l'apparato motore venne sostituito da uno di maggiore potenza, da 3240 HP. Venne installato un ponte di comando e l'armamento venne incrementato con l'imbarco di 6 cannoni da 120/40\u00a0mm, 8 da 57\u00a0mm, 4 da 57\u00a0mm e quattro tubi lanciasiluri. Nel 1885 la nave venne riclassificata corazzata di III classe.\nNel 1891, a seguito dell'aggiunta di due ulteriori tubi lanciasiluri, l\u2019\"Affondatore\" divenne nave scuola per siluristi. Nel 1892 prese parte alle celebrazioni, a Genova, del quarto centenario della scoperta dell'America. Ulteriori rimodernamenti vennero eseguiti tra il 1894 ed il 1898.\nTra il 1904 ed il 1907 la vecchia nave stazion\u00f2 a La Spezia, inquadrata come unit\u00e0 principale nel sistema difensivo della base. In tutta la sua vita operativa la nave, se si eccettua il viaggio di trasferimento dopo la costruzione, non si avventur\u00f2 mai fuori dal Mediterraneo.\nRadiato l'11 ottobre 1907, l\u2019\"Affondatore\" venne trasferito a Taranto ed ivi adibito a deposito munizioni, prima della demolizione."}
{"id": "1638995", "revid": "124123", "url": "https://it.wikipedia.org/wiki?curid=1638995", "title": "Robert Furchgott", "text": "Nel 1998 vinse assieme a Louis Ignarro e Ferid Murad il Premio Nobel per la medicina con la seguente motivazione:"}
{"id": "1639000", "revid": "1226", "url": "https://it.wikipedia.org/wiki?curid=1639000", "title": "Antichi astronauti", "text": ""}
{"id": "1639007", "revid": "767487", "url": "https://it.wikipedia.org/wiki?curid=1639007", "title": "Hours (Funeral for a Friend)", "text": "Hours \u00e8 il secondo album del gruppo musicale gallese Funeral for a Friend.\nA proposito del produttore (Terry Date), il cantante Matt Davies ha in seguito ricordato come sia stato molto importante il suo contributo, perch\u00e9 gli ha insegnato ad apprezzare meglio le proprie capacit\u00e0 e a non essere sempre duro con s\u00e9 stesso.\n\"Hospitality\" non \u00e8 mai stata suonata live prima del 24 aprile 2014, quando la band ha eseguito \"Hours\" nella sua interezza.\nClassifiche.\nL'album \u00e8 il primo della band a entrare nelle classifiche degli Stati Uniti, debuttando alla posizione 139 della Billboard 200. Nelle altre classifiche USA si piazza al 42\u00ba posto fra gli album europei, scendendo poi al 95\u00ba posto nella seconda settimana, ed al 2\u00ba nella classifica heatseekers, cio\u00e8 quella che comprende gli album di band che non sono mai entrate nella top 100.\nNel Regno Unito \"Hours\" si classifica invece (cos\u00ec come il suo predecessore \"Casually Dressed\") alla 12\u00aa posizione.\nTracce.\nTutte le canzoni sono state scritte dai Funeral for a Friend."}
{"id": "1639008", "revid": "122891888", "url": "https://it.wikipedia.org/wiki?curid=1639008", "title": "Louis Ignarro", "text": "Nel 1998 vinse assieme a Robert Furchgott e Ferid Murad il Premio Nobel per la medicina con la seguente motivazione:\nBiografia.\nSeppe di aver vinto il premio Nobel quando atterr\u00f2 all'aeroporto di Capodichino a Napoli, citt\u00e0 dove tenne la prima lezione dopo aver vinto il premio e dove, l'anno successivo, ricevette la laurea honoris causa in medicina presso la Federico II. Altro legame con Napoli \u00e8 la sua origine, il padre era di Torre del Greco.\nLavora per l'azienda statunitense Herbalife, con la quale ha ideato alcuni prodotti sul miglioramento nutrizionale e alimentare. Fa parte della Fondazione Italia USA."}
{"id": "1639012", "revid": "1543377", "url": "https://it.wikipedia.org/wiki?curid=1639012", "title": "Rockferry", "text": "Rockferry \u00e8 il primo album in studio della cantante britannica Duffy, pubblicato nel Regno Unito il 3 marzo 2008 dalla A&amp;M.\n\"Rockferry\" ha avuto un grandissimo successo a livello mondiale, arrivando al numero uno in classifica in diversi paesi, e diventando nel 2008 il disco pi\u00f9 venduto in Regno Unito e il quarto al mondo. Nel 2009 ha vinto un Grammy Award come miglior album pop vocale ed un BRIT Award come album britannico dell'anno.\nPubblicazione.\nLa promozione \u00e8 stata supportata dai singoli \"Rockferry\", \"Mercy\", \"Warwick Avenue\" e \"Stepping Stone\"; particolare successo hanno riscosso \"Mercy\" e \"Warwick Avenue\", che sono due tra le canzoni pi\u00f9 apprezzate di quell'anno.\nIl 21 novembre 2008 \u00e8 stata pubblicata una edizione speciale dell'album, intitolata Rockferry - Deluxe Edition, un doppio CD composto da 7 tracce in pi\u00f9 rispetto alla versione originale, da cui \u00e8 stato tratto il singolo \"Rain on Your Parade\"."}
{"id": "1639014", "revid": "339392", "url": "https://it.wikipedia.org/wiki?curid=1639014", "title": "Diplonte", "text": ""}
{"id": "1639026", "revid": "287204", "url": "https://it.wikipedia.org/wiki?curid=1639026", "title": "Hours (disambigua)", "text": ""}
{"id": "1639028", "revid": "124471359", "url": "https://it.wikipedia.org/wiki?curid=1639028", "title": "Bocelli (album)", "text": "Bocelli \u00e8 il secondo album del tenore italiano Andrea Bocelli, pubblicato nel 1995.\nOltre al brano \"Con te partir\u00f2\", presentato al Festival di Sanremo 1995, dall'album sono stati estratti altri due singoli: \"Vivo per lei\" in duetto con Giorgia e \"Per amore\", scritta e composta da Mariella Nava.\nL'album, un progetto di Caterina Caselli Sugar, \u00e8 prodotto da Mauro Malavasi che ne ha curato arrangiamenti e realizzazione insieme a Joe Amoruso, mentre il produttore esecutivo \u00e8 Michele Torpedine.\nL'album ha raggiunto la prima posizione in Germania (per 16 settimane rimanendo in classifica per 98 settimane), Svizzera (per 4 settimane), Paesi Bassi (per 3 settimane) e Belgio (per 15 settimane nelle Fiandre e 6 settimane in Vallonia) e la terza in Austria vendendo oltre 5.000.000 di copie."}
{"id": "1639029", "revid": "729019", "url": "https://it.wikipedia.org/wiki?curid=1639029", "title": "Stazione di Buonconvento", "text": "La stazione di Buonconvento \u00e8 una stazione ferroviaria sulla linea Siena - Grosseto a servizio del comune di Buonconvento. La gestione degli impianti \u00e8 affidata a Rete Ferroviaria Italiana (RFI).\nStruttura ed impianti.\nIl fabbricato viaggiatori si compone di due livelli entrambi chiusi al pubblico. L'edificio \u00e8 in mattoni rossi. \nAl piano terra sono presenti due finestre e due porte ad arco ribassato mentre al piano superiore ci sono quattro finestre, sempre ad arco ribassato, in corrispondenza delle aperture inferiori; tutte le finestre sono decorate da un cornicione, rettangolare in pietra bianca, che risalta sul mattone rosso. A separazione dei due livelli \u00e8 stata posta una cornice marcapiano.\nSulla parete sud del fabbricato viaggiatori, sono presenti i servizi ai viaggiatori che erano stati rimossi dall'interno dopo la chiusura degli interni del fabbricato.\nLa stazione disponeva di un'area adibita a scalo merci (dotata di un piccolo magazzino merci) e situata nella parte ovest del piazzale, e di un piccolo fascio destinato al ricovero dei mezzi nell'area nord-est del piazzale ferroviario: si possono notare ancora oggi una tipica rimessa locomotive italiana (con le aperture oggigiorno murate) posta parallelamente ai binari e un ulteriore edificio adibito probabilmente a piccola officina o a locale di servizio per i lavori di manutenzione della linea (locali del Servizio Lavori). Oggi (2010), il servizio merci, \u00e8 completamente cessato.\nIl piazzale \u00e8 composto da quattro binari: il primo (di corretto tracciato) e il secondo (per gli incroci/precedenze) sono usati per il servizio passeggeri, mentre gli altri due binari (3\u00b0 e 4\u00b0) erano destinati al servizio merci/manutenzione e oggi (2010) non sono pi\u00f9 utilizzati. Sono inoltre presenti binari che raccordavano la stazione con le vicine industrie.\nNell'area del piazzale, data l'importanza che la stazione ha rivestito in passato, si trova un'imponente torre dell'acqua e numerose colonne idriche che rifornivano d'acqua le locomotive a vapore\nI binari 1 e 2 sono dotati di banchina e collegati fra loro da un semplice passaggio a raso; sulla banchina del binario 1 \u00e8 presente una pensilina in acciaio e plexiglas al cui interno sono disposte alcune panchine. Questo \u00e8 l'unico riparo a servizio dei viaggiatori dato che la stazione non dispone di una sala di attesa.\nMovimento.\nIl servizio passeggeri \u00e8 svolto da Trenitalia nell'ambito del contratto di servizio stipulato con la Regione Toscana.\nI treni sono tipo Regionale e Regionale Veloce, con destinazioni di Siena, Grosseto, Empoli e Firenze SMN.\nServizi.\nAi fini commerciali la stazione \u00e8 classificata da RFI nella categoria \"Bronze\"."}
{"id": "1639033", "revid": "12290", "url": "https://it.wikipedia.org/wiki?curid=1639033", "title": "Age of Apocalypse", "text": ""}
{"id": "1639044", "revid": "118961179", "url": "https://it.wikipedia.org/wiki?curid=1639044", "title": "\u00c9ditions Zodiaque", "text": "Nel 1951, la casa editrice francese \u00c9ditions Zodiaque \u00e8 stata creata nell'abbazia della Pierre-qui-Vire, dove \u00e8 stata pubblicata e stampata la parte principale delle raccolte. Quest'edizioni sono cominciate come forma d'esposizione, quindi riviste ed infine raccolte di libri sull'Arte romana in Europa. Sono stati realizzati congiuntamente dai monaci dell'abbazia e dagli universitari. Jean Dieuzaide ha tra l'altro illustrato di numerosi clich\u00e9 di quest'edizioni.\nPassi ed obiettivi.\nLa scelta di questo titolo con un desiderio di ritornare \"ad una vera nozione di tempo basata sulle leggi della natura\", ad una vita normale, scritta nello svolgimento, voluto da Dio, nel mondo delle cose. Anche per tre ragioni:"}
{"id": "1639046", "revid": "40858", "url": "https://it.wikipedia.org/wiki?curid=1639046", "title": "Language Integrated Query", "text": ""}
{"id": "1639050", "revid": "287204", "url": "https://it.wikipedia.org/wiki?curid=1639050", "title": "499 (numero)", "text": "Quattrocentonovantanove (499) \u00e8 il numero naturale dopo il 498 e prima del 500."}
{"id": "1639052", "revid": "111889287", "url": "https://it.wikipedia.org/wiki?curid=1639052", "title": "Distacco di lavoratori", "text": "Il distacco di lavoratori \u00e8 un istituto del diritto del lavoro italiano, in particolare trattasi di una modalit\u00e0 di esplicazione del rapporto di lavoro, consistente nel mettere temporaneamente da parte di un datore di lavoro detto distaccante, a disposizione di un altro datore, detto distaccatario, uno o pi\u00f9 lavoratori per l'esecuzione di una determinata attivit\u00e0 lavorativa.\nDisciplina normativa.\nTale istituto, gi\u00e0 utilizzato in particolari tipologie di lavoro e pi\u00f9 volte oggetto di analisi da parte di giurisprudenza e dottrina, ha trovato una disciplina legislativa nel nostro ordinamento con il d.lgs 10 settembre 2003 n. 276 (emanato in attuazione della cosiddetta \"Legge Biagi\"). Il predetto decreto legislativo si applica solo ai datori di lavoro privati.\nPer le pubblica amministrazione italiana la disciplina \u00e8 contenuta nel d.lgs. 30 marzo 2001, n. 165 (cd. Testo Unico sul Pubblico Impiego).\nSettore privato.\nIl distacco cos\u00ec come concepito dal d. lgs. n. 276/2003 \u00e8 una particolare forma di decentramento produttivo attuata dal datore di lavoro per soddisfare un proprio interesse. Pertanto, il \"distacco\" di un lavoratore disposto dal datore di lavoro presso altro soggetto, destinatario delle prestazioni lavorative, \u00e8 quindi configurabile e attuabile quando sussistano tre condizioni:\nDunque il datore di lavoro distaccante \u00e8 responsabile del trattamento economico e normativo dei lavoratori distaccati che, pertanto, rimangono suoi dipendenti (o soci lavoratori nel caso di specie. Ai fini della legittimit\u00e0 del distacco non vi \u00e8 necessit\u00e0 di una previsione contrattuale che lo autorizzi, pur tuttavia \u00e8 necessario che in caso di trasferimento del lavoratore distaccato ad una unit\u00e0 produttiva ad oltre 50\u00a0km dalla precedente sede di lavoro vi siano \"comprovate ragioni tecniche, organizzative, produttive o sostitutive\". Inoltre, non \u00e8 necessario l'assenso preventivo del lavoratore interessato, che esegue la sua prestazione altrove in osservanza del dovere di obbedienza di cui all'art. 2104 c.c., tranne il caso in cui tale distacco comporti un mutamento delle mansioni.\nTale istituto quindi si differenzia dalla mera somministrazione di lavoro (possibile unicamente attraverso le private agenzie di somministrazione, o Agenzie per il Lavoro) per il fatto che \"l'interesse del distaccante\" non si esaurisce con la prestazione di lavoro, ma trova una giustificazione e una motivazione pi\u00f9 ampia.\nAi sensi dell'art. 3 del d. lgs. 26 maggio 1997, n. 152 il datore di lavoro \"distaccatario\" deve fornire al lavoratore le informazioni relative alla modifica degli elementi del contratto di lavoro iniziale indicati nell'art. 1 del decreto; la cui inottemperanza \u00e8 sanzionata dal predetto decreto con la sanzione amministrativa pecuniaria da euro 255 ad euro 1.290.\nInoltre il datore di lavoro \"distaccante\" deve comunicare con sistema delle comunicazioni obbligatorie al centro per l'impiego provinciale, (tramite i servizi informatici regionali o del Ministero del lavoro e delle politiche sociali) il distacco del lavoratore presso il nuovo distaccante. In caso contrario l'omissione verr\u00e0 punita con la sanzione amministrativa pecuniaria da euro 100 ad euro 500 per lavoratore.\nIl \"distacco comunitario\".\nDisciplinato dal regolamento CEE n. 1408/1971, variamente modificato, permette ai lavoratori comunitari di poter lavorare presso uno o pi\u00f9 datori di lavoro comunitari, senza dover spezzare il rapporto contributivo in pi\u00f9 ambiti. In tal modo il lavoratore ha la situazione contributiva estremamente semplificata.\nL'istituto disciplina il distacco che si verifica quando un datore di lavoro nazionale distacca un lavoratore nazionale presso un datore di lavoro nazionale, ovviamente presso uno stato dell'Unione europea. Pi\u00f9 che di vero distacco, si tratta di un trasferimento del lavoratore comunitario, dipendente da un datore di lavoro comunitario, presso un datore di lavoro nazionale.\nIl distacco \u00e8 possibile se vi sono alcuni elementi:\nNessun requisito \u00e8 previsto in merito alla cittadinanza dei lavoratori. Ad eccezione della sicurezza nei luoghi di lavoro, per la quale vige il principio di territorialit\u00e0, concorrente a quello dell\"'Home country control\", riguardo alle leggi e contratti applicabili per gli altri aspetti del rapporto di lavoro \u00e8 rilevante soltanto il Paese dove ha sede legale l'impresa titolare del contratto, non il luogo dove effettivamente si svolge la prestazione lavorativa.\nIl distacco comunitario consente alle imprese di trarre beneficio dalle differenze fra diritti e tutele dei lavoratori nei vari Paesi. Ad esempio un'azienda italiana potrebbe iscrivere una controllata alle Camere di Commercio della Romania e assumere in Italia lavoratori italiani e romeni in distacco, sottoposti ai contratti e retribuzioni previsti dalle leggi romene, dove avrebbe sede legale l'azienda titolare dei contratti di lavoro.\nSomministrazione di lavoro.\nIl distacco, non comporta una somministrazione di lavoro illecita o un appalto illecito se in capo al distaccante esiste e persiste un \"'interesse\" di natura anche non economica, tecnica o produttiva, ma anche morale o solidaristica (Cass. 17/1/2000, n. 594). Pur tuttavia, l'art. 29 del D. Lgs. n. 276/2003 prevede che la distinzione tra la somministrazione di lavoro e appalto genuino ex art. 1655 c.c., vada rintracciata in:\nIn caso contrario il d. lgs. n. 276/2003 punisce penalmente con l'ammenda di \u20ac 50 al giorno e per lavoratore il distacco illecito, per mero utilizzo di manodopera, ricostituendo il rapporto in capo al reale datore di lavoro (sanzione civile)."}
{"id": "1639055", "revid": "1632387", "url": "https://it.wikipedia.org/wiki?curid=1639055", "title": "From Here to Eternity (Iron Maiden)", "text": "From Here to Eternity \u00e8 un singolo del gruppo musicale britannico Iron Maiden, pubblicato il 29 giugno 1992 come secondo estratto dal nono album in studio \"Fear of the Dark\"."}
{"id": "1639058", "revid": "1543377", "url": "https://it.wikipedia.org/wiki?curid=1639058", "title": "Independent Spirit Awards 1998", "text": "La cerimonia di premiazione della 13\u00aa edizione degli Independent Spirit Awards si \u00e8 svolta il 21 marzo 1998 sulla spiaggia di Santa Monica, California ed \u00e8 stata presentata da John Turturro. Jodie Foster e Samuel L. Jackson sono stati i presidenti onorari. Spike Lee ha pronunciato il \"keynote address\".\nVincitori e candidati.\nI vincitori sono indicati in grassetto, a seguire gli altri candidati."}
{"id": "1639076", "revid": "125372081", "url": "https://it.wikipedia.org/wiki?curid=1639076", "title": "Alfa Romeo 126 RC.34", "text": "L'Alfa Romeo 126 RC.34 era un motore radiale aeronautico a 9 cilindri a singola stella raffreddato ad aria prodotto dall'azienda italiana Alfa Romeo Milano dalla fine degli anni trenta. Faceva parte di una serie di motori evoluti dallo Jupiter costruito su licenza della britannica Bristol Engine Company.\nIl modello 126 RC.34 era caratterizzato dall'adozione di un compressore a singola velocit\u00e0 e di un riduttore interposto all'albero dell'elica."}
{"id": "1639080", "revid": "118380417", "url": "https://it.wikipedia.org/wiki?curid=1639080", "title": "Soltanto amici", "text": "Soltanto amici \u00e8 il secondo album in studio del cantante italiano Michele Zarrillo, pubblicato nel 1988 dalla Fonit Cetra.\nDescrizione.\nDopo l'incisione dei primi 45 giri e del primo album, Zarrillo non riesce a bissare il successo di \"Su quel pianeta libero\" ed \"Una rosa blu\", per cui la vecchia casa discografica, la CBS, non gli rinnova il contratto ed il cantautore passa alla Fonit Cetra.\nIl rilancio passa nuovamente per il Festival di Sanremo, dove ritorna con un nuovo look (capelli corti e barba) nel 1987 con \"La notte dei pensieri\", bella canzone con la quale vince (dopo pi\u00f9 di quindici anni di carriera) nella categoria giovani.\nL'anno successivo torna ancora al Festival con \"Come un giorno di sole\", che viene inclusa nell'album.\nLe canzoni del disco sono scritte da Giampiero Artegiani per i testi e dallo stesso Zarrillo in collaborazione con Luigi Lopez per le musiche. L'album non ottiene un grande riscontro commerciale.\nTracce.\nTesti di Giampiero Artegiani, musiche di Michele Zarrillo e Luigi Lopez."}
{"id": "1639083", "revid": "24281", "url": "https://it.wikipedia.org/wiki?curid=1639083", "title": "Life's a Gas", "text": ""}
{"id": "1639087", "revid": "122759062", "url": "https://it.wikipedia.org/wiki?curid=1639087", "title": "Sarabanda (album Michele Zarrillo)", "text": "Sarabanda \u00e8 il primo album in studio del cantautore italiano Michele Zarrillo, pubblicato nel gennaio 1982 dalla CBS.\nDescrizione.\nQuando incide il primo disco, Zarrillo ha gi\u00e0 alle spalle una carriera pi\u00f9 che decennale, prima nel gruppo pop I Piccoli Lord, poi nella formazione di rock progressivo dei Semiramis, poi nel Rovescio della Medaglia ed infine, dal 1976, come solista con il nome di Andrea Zarrillo e, dal 1979, con il suo vero nome.\nNell'album vengono inclusi anche alcuni brani gi\u00e0 pubblicati come 45 giri, come \"Indietro no\" (con cui ha vinto il Festival di Castrocaro nel 1979) o \"Su quel pianeta libero\", che ha segnato il suo debutto al Festival di Sanremo 1981, o i due brani del singolo del 1980, \"Pi\u00f9 forte\" e \"Troppo amore\".\nI testi delle canzoni sono tutti del paroliere Paolo Amerigo Cassella, gi\u00e0 collaboratore di Riccardo Cocciante (tranne per \"Indietro no\", il cui testo \u00e8 di Giancarlo Bigazzi), mentre le musiche sono dello stesso Zarrillo e di Tot\u00f2 Savio.\nPoche settimane dopo la pubblicazione del disco, Zarrillo partecipa al Festival di Sanremo 1982 con \"Una rosa blu\", canzone che verr\u00e0 pubblicata solo su 45 giri.\nNel 1997 l'album viene ristampato su CD dalla Sony (serie \"Musica pi\u00f9\") con il titolo \"Michele Zarrillo\". L'anno successivo esce in CD \"Una rosa blu\", che altro non \u00e8 che l'album \"Sarabanda\" con l'aggiunta proprio del brano \"Una rosa blu\" in versione originale del 1982, insieme ad altri brani del periodo rimasti fuori nella stampa dell'anno prima."}
{"id": "1639090", "revid": "1226", "url": "https://it.wikipedia.org/wiki?curid=1639090", "title": "T'ai Chi", "text": ""}
{"id": "1639094", "revid": "154893", "url": "https://it.wikipedia.org/wiki?curid=1639094", "title": "Evoluzionismo e creazionismo", "text": ""}
{"id": "1639096", "revid": "33689", "url": "https://it.wikipedia.org/wiki?curid=1639096", "title": "Decima Flottiglia Mas", "text": ""}
{"id": "1639099", "revid": "174925", "url": "https://it.wikipedia.org/wiki?curid=1639099", "title": "Aplodiplonte", "text": ""}
{"id": "1639109", "revid": "26415", "url": "https://it.wikipedia.org/wiki?curid=1639109", "title": "Associazione per lo sviluppo dell'industria nel Mezzogiorno", "text": ""}
{"id": "1639110", "revid": "1305772", "url": "https://it.wikipedia.org/wiki?curid=1639110", "title": "Influenza sociale", "text": "L'influenza sociale, concetto studiato nella psicologia sociale, \u00e8 la pressione che il gruppo esercita sui singoli alterandone percezioni, opinioni, atteggiamenti e comportamenti.\nInfluenza informativa e normativa.\nParliamo di influenza sociale informativa [Deutsch e Gerard, 1955] quando un individuo, trovandosi in situazioni ambigue, confuse, incerte, assume il\ncomportamento degli altri come fonte di informazioni e si adegua a tale comportamento.\nQuando parliamo di influenza sociale normativa ci riferiamo alla tendenza che hanno gli individui a conformare le\nproprie opinioni e i propri comportamenti al modo di agire e di pensare delle persone che stanno loro intorno al fine di\nvenire accettati e apprezzati dagli altri. A differenza dell'influenza sociale informazionale, la pressione normativa porta a un'acquiescenza pubblica, ma non a un'accettazione privata.\nConformismo e influenza minoritaria.\nL'influenza sociale si produce attraverso meccanismi molto differenti a seconda della posizione di dominanza o subalternit\u00e0 del gruppo che la promuove. Nel caso dell'influenza sociale esercitata da parte della \"maggioranza normativa\" si parla di processi di conformismo. Nel caso in cui sia una minoranza (definita tale non tanto in senso quantitativo quanto in relazione ad un rapporto di subordinazione) a farsi promotrice del cambiamento si parla invece di influenza minoritaria.\nLa prima distinzione tra i due processi sta nel fatto che la prima pu\u00f2 realizzarsi in un contesto collaborativo mentre la seconda pu\u00f2 aver luogo solo in condizioni di antagonismo.\nLe altre principali differenze possono essere cos\u00ec riassunte: \nSi possono avere due effetti opposti dall'influenza sociale: il soggetto pu\u00f2 cambiare i suoi modi pensare e di agire, o al contrario, non modificare nulla e continuare a mantenere le sue opinioni.\nCambia da soggetto a soggetto e ci sono otto cause a cui un soggetto cede o resiste:\nFonti.\nLe fonti sono gli individui da cui ha origine l'influenza sociale. Ve ne sono 4 tipi:\nEsperimento di Asch.\nL'esperimento di Asch studia l'influenza di opinione di un gruppo su un singolo.\nFattori che influiscono sulla conformit\u00e0:\nLa conformit\u00e0.\nLa tendenza dell'individuo a conformarsi con il gruppo aumenta quando l'individuo si trova in un gruppo aperto anonimo, mentre diminuisce in un gruppo minore e individualizzato.\nMinoranza.\nLa minoranza deve essere coerente e soprattutto deve apparire fiduciosa nelle proprie forze.\nNote.\nBibliografia\nDa \"A study of normative and informational social influence upon individual judjement\" di Morton Deutsch e Harold Gerard (Journal of abnormal and social psychology 51), da pagina 629 a pagina 636, 1955."}
{"id": "1639111", "revid": "287204", "url": "https://it.wikipedia.org/wiki?curid=1639111", "title": "1 agosto", "text": ""}
{"id": "1639113", "revid": "287204", "url": "https://it.wikipedia.org/wiki?curid=1639113", "title": "1 settembre", "text": ""}
{"id": "1639115", "revid": "547992", "url": "https://it.wikipedia.org/wiki?curid=1639115", "title": "Rui Jord\u00e3o", "text": "Biografia.\nDopo la pensione, Rui Jord\u00e3o si allontan\u00f2 dal mondo del calcio e divenne pittore e scultore. \u00c8 morto il 18 ottobre 2019 all'et\u00e0 di 67 anni, dopo essere stato ricoverato in ospedale per problemi cardiaci a Cascais.\nCaratteristiche tecniche.\nGiocava normalmente in posizione di punta veloce e con una buona tecnica; qualcuno lo aveva paragonato anche al grande Eus\u00e9bio, con cui si trov\u00f2 peraltro a giocare negli anni al .\nCarriera.\nClub.\nDopo aver trascorso un anno tra le fila del Benfica dove conquista uno scudetto senza giocare, esordisce in massima divisione portoghese nella stagione 1972-1973. Con gli \"Encarnados\" conquista una Coppa e cinque titoli, diventando anche capocannoniere con trenta gol nell'ultimo di questi, quello del 1975-1976. Subito dopo si trasferisce in Spagna per giocare nel : segna quattordici gol, che per\u00f2 non salvano la squadra dalla retrocessione. Tornato in Portogallo si accasa nello rimanendovi per dieci anni: vince altri due titoli ed altrettante Coppe nazionali, risultando inoltre il miglior marcatore della Primeira Divis\u00e3o 1979-1980 e il quattordicesimo nella classifica per il Pallone d'oro 1984. Nel 1987 passa al , chiudendo infine la carriera due anni dopo.\nNazionale.\nEsordisce nel nel 1972. Il 13 novembre 1983 realizza contro l' un calcio di rigore che qualifica i lusitani al , al quale viene convocato. Gioca senza segnare le partite della fase a gruppi, i pareggi contro e e la vittoria contro la . Segna invece nella semifinale persa 3-2 ai tempi supplementari contro la . Questa \u00e8 l'unica manifestazione alla quale il giocatore partecipa con la Nazionale, nella quale gioca per l'ultima volta nel 1989 collezionando un totale di 43 presenze e 15 gol."}
{"id": "1639117", "revid": "71433", "url": "https://it.wikipedia.org/wiki?curid=1639117", "title": "Shoot 'Em Up", "text": ""}
{"id": "1639118", "revid": "121745192", "url": "https://it.wikipedia.org/wiki?curid=1639118", "title": "Max Gluckman", "text": "Biografia.\nAnnoverato tra gli antropologi pi\u00f9 rappresentativi della scuola di Manchester, Gluckman intraprese lo studio dell'azione sociale e delle differenze tra regole e comportamento e dei mezzi per ridurre i conflitti, esamin\u00f2 le relazioni tra stabilit\u00e0 e cambiamento. Modific\u00f2, inoltre, l'idea di campo sostenendo che esso va costruito isolando degli spazi e dei tempi all'interno dei quali l'antropologo sia in grado di osservare e raccogliere dati e che il metodo antropologico circoscrive di volta in volta il campo d'indagine. Ha svolto ricerche di campo nello Zululand (1936-38) e tra i Baraotse della Rhodesia del Nord (30 mesi dal 1940 al 1947). \u00c8 stato l'iniziatore del \"metodo dei casi\" che sostituisce allo studio di un'intera popolazione quello di casi specifici."}
{"id": "1639119", "revid": "54193", "url": "https://it.wikipedia.org/wiki?curid=1639119", "title": "Philip M. Morse", "text": "Fu pioniere nel campo della ricerca operativa durante la seconda guerra mondiale.\nLaureatosi in fisica presso la Case School of Applied Science nel 1926 e conseguito il dottorato presso l'universit\u00e0 di Princeton nel 1929, nel 1930 vinse una borsa di studio internazionale che utilizz\u00f2 per studiare presso Monaco con Arnold Sommerfeld a cavallo tra il 1930 ed il 1931."}
{"id": "1639127", "revid": "110157", "url": "https://it.wikipedia.org/wiki?curid=1639127", "title": "Mitontic", "text": "La citt\u00e0 di Mitontic \u00e8 a capo dell'omonimo comune, nello stato del Chiapas, Messico. Conta 635 abitanti secondo le stime del censimento del 2005 e le sue coordinate sono 16\u00b052'N 92\u00b037'W.&lt;br&gt;\nDal 1983, in seguito alla divisione del \"Sistema de Planeaci\u00f3n\", \u00e8 ubicata nella regione economica II ALTOS."}
{"id": "1639133", "revid": "196390", "url": "https://it.wikipedia.org/wiki?curid=1639133", "title": "Museo Diocesano di Lanciano", "text": ""}
{"id": "1639140", "revid": "767487", "url": "https://it.wikipedia.org/wiki?curid=1639140", "title": "Streets Most Wanted", "text": "Streets Most Wanted \u00e8 un mixtape del rapper Krayzie Bone, pubblicato il 24 dicembre 2005 sotto la casa discografica \"Bone Thug Records Inc.\"."}
{"id": "1639142", "revid": "767487", "url": "https://it.wikipedia.org/wiki?curid=1639142", "title": "The Video Collection (Anastacia)", "text": "The Video Collection \u00e8 un DVD-Video che raccoglie i primi 10 videoclip della cantante Anastacia, distribuito alla fine del 2002; il disco \u00e8 stato poi ripubblicato nel 2008 con un \"packaging\" differente e in abbinamento a un'edizione del Greatest Hits della cantante, \"Pieces of a Dream\"."}
{"id": "1639143", "revid": "152625", "url": "https://it.wikipedia.org/wiki?curid=1639143", "title": "Duffy (cantante)", "text": ""}
{"id": "1639145", "revid": "28406", "url": "https://it.wikipedia.org/wiki?curid=1639145", "title": "Mura teodosiane", "text": ""}
{"id": "1639147", "revid": "22475", "url": "https://it.wikipedia.org/wiki?curid=1639147", "title": "Zimogramma", "text": "Lo zimogramma \u00e8 una tecnica elettroforetica, basata sull'elettroforesi SDS-PAGE, che include un substrato copolimerizzato in un gel di poliacrilammide per la rilevazione dell'attivit\u00e0 enzimatica.\nI campioni sono preparati in una SDS-PAGE standard ma non vengono bolliti (inattivati) e non si usano agenti riducenti. In seguito all'elettroforesi l'SDS \u00e8 rimosso dal gel (o zimogramma) grazie a dei lavaggi con Triton X-100, in seguito al lavaggio lo zimogramma viene incubato in un appropriato buffer di digestione alla temperatura ottimale di circa 37\u00a0\u00b0C.\nLo zimogramma \u00e8 successivamente colorato (comunemente con nero d'amido o Blu di Coomassie), le aree ove \u00e8 avvenuta la digestione appariranno chiare di contro le zone ove non \u00e8 avvenuta la digestione appariranno scure.\n\u00c8 possibile sviluppare uno zimogramma oppure un anti-zimogramma, la differenza tra le due metodiche \u00e8 diretta a rilevare o l'attivit\u00e0 di un enzima specifico oppure di un inibitore di uno specifico enzima. Nello zimogramma il gel polimerizzato di poliacrilammide contenente il substrato della digestione ove avviene la corsa elettroforetica dell'enzima (temporaneamente inibito dall'SDS) dopo la separazione delle proteine (corsa elettroforetica) viene lavato in modo da togliere l'inattivante e la reazione (digestione) avviene immergendo il gel in un buffer ottimizzante le cui bande chiare indicheranno l'attivit\u00e0 dell'enzima su uno sfrondo interamente colorato (il colorante si lega al substrato dell'enzima).\nL'anti-zimogramma segue un percorso leggermente differente, il gel contiene sempre il substrato, ma visto che si cercano gli inibitori di un enzima (posti a correre nel gel dell'elettroforesi) non si utilizza l'SDS ma nel buffer ottimizzante di reazione si aggiunge l'enzima di interesse, cos\u00ec l'enzima digerir\u00e0 tutto il substrato tranne nei punti in cui si trovano gli inibitori dello stesso. La successiva rivelazione dar\u00e0 zone scure ove gli inibitori hanno operato su di uno sfondo chiaro."}
{"id": "1639153", "revid": "155634", "url": "https://it.wikipedia.org/wiki?curid=1639153", "title": "Angelo Spanio (politico)", "text": "Biografia.\nSvolse le professioni di medico primario medico dell'Ospedale Civile di Venezia dal 1943 e docente di Clinica medica e Patologia medica.\nFu eletto sindaco di Venezia nel 1951 e rimase in carica fino al 1955 alla guida di una giunta democristiana. Esercit\u00f2 le funzioni di presidente della Biennale di Venezia e presidente della Fondazione Cini dal 10 febbraio 1953 fino al 1976, anno della sua morte."}
{"id": "1639161", "revid": "155634", "url": "https://it.wikipedia.org/wiki?curid=1639161", "title": "Armando Gavagnin", "text": "Direttore de Il Gazzettino, fu, brevemente, Sindaco di Venezia per il Partito Socialista Democratico Italiano dal 1958 al 1960. Vincitore del Premio Venezia della resistenza nel 1952.\nAttivit\u00e0 Politiche.\nQuando Mussolini fu rovesciato nel 1943, il combattente della resistenza e direttore del Partito d'Azione Armando Gavagnin fu portato sulle in spalla attraverso Piazza San Marco per tenere un discorso sopra una sedia del Caff\u00e8 Florian. Poi fece lo stesso sul monumento a Garibaldi a Castello. Riusc\u00ec a convincere il comandante della flotta a rilasciare alcuni prigionieri antifascisti. Gavagnin sarebbe dovuto diventare editore del Gazzettino, ma Diego Valeri fin\u00ec per assumere l'incarico. [1]\nDopo che tutti i partiti che avevano combattuto contro i fascisti ebbero lavorato insieme negli anni del dopoguerra, la loro coalizione si sciolse in pochi anni. Democristiani e comunisti in particolare si combattevano con veemenza.\nArmando Gavagnin fu uno dei fautori di un memoriale alle partigiane, che Egidio Meneghetti, presidente dell'Istituto per la storia della resistenza delle Tre Venezie dal 1953. L'esecuzione fu affidata allo scalpellino Leoncillo, ma il monumento fu fatto saltare per aria nel 1961 da un attacco di neofascisti. Tuttavia, nel 1969 un nuovo monumento, questa volta di Augusto Murer, sostitu\u00ec l'opera precedente distrutta. Alla realizzazione del monumento, che si trova sulla Riva dei Partigiani di fronte ai giardini di Castello, partecip\u00f2 anche Carlo Scarpa ma l'opera presentava quasi sin dall'inizio dei difetti tecnici. [2]\nSocialdemocratico e direttore del principale quotidiano cittadino, il Gazzettino, Armando Gavagnin, fu eletto sindaco nel 1958 da un blocco formato dal Partito Comunista, Partito Socialista e Partito Socialista Democratico Italiano. La Democrazia Cristiana cerc\u00f2 di realizzare una coalizione con socialisti, liberali (Partito Liberale Italiano) e socialdemocratici, poi un governo di \u201cpragmatismo\u201d e \u201camministrazione\u201d. N\u00e9 un campo n\u00e9 l'altro potevano formare un governo, cos\u00ec fu istituito un governo provvisorio. Questo dur\u00f2 fino al 5 novembre 1960, anche se secondo la legge sarebbe dovuto terminare al pi\u00f9 tardi il 26 luglio 1959.\nDopo le elezioni del novembre 1960, i democristiani avevano 23 consiglieri, i comunisti 14, i socialisti 13 e i socialdemocratici 4. Sebbene non ci fossero cambiamenti nella formazione dei blocchi e negli equilibri di potere a Venezia, il paese ora tendeva verso un governo di centro-sinistra. 28 voti andarono a Giovanni Favaretto Fisca, 27 ad Armando Gavagnin, 5 nulli.\nAll'inizio degli anni '60, il PSDI svolse un importante ruolo di mediazione nell'avvicinare democristiani e socialisti, anche a livello statale, e permise al PSI di entrare a far parte del governo di centrosinistra di Aldo Moro il 4 dicembre 1963.\nVenezia durante il mandato di Gavagnin.\nIl mandato di Gavagnin cadde in un periodo in cui Venezia, la cui popolazione non era ancora crollata cos\u00ec tanto come sarebbe crollata negli anni successivi, progettava una forte espansione. Inoltre, gestiva enormi progetti di sviluppo urbano, alcuni dei quali erano stati pianificati negli anni '30. Sacca Fisola, un'isola di 18 ettari all'estremit\u00e0 occidentale della Giudecca, sarebbe diventata un banco di prova per gli sforzi di espansione della citt\u00e0 lagunare. Nel 1960 c'erano gi\u00e0 200 appartamenti e altri 200 erano in costruzione. Tuttavia, la spazzatura ed il fetore rendevano la vita difficile ai residenti, non c'erano quasi infrastrutture ed il quartiere rischiava di essere abbandonato. Venezia nel suo complesso era in gran parte impoverita e il centro storico era considerato completamente sovraffollato nel 1950 con 184.447 abitanti. Il comune un totale di 321.562 abitanti. Ma successivamente la popolazione della citt\u00e0 vecchia scese a 158.466 nel 1957. Molti migrarono verso i distretti industriali della terraferma, tanto che la popolazione del comune sal\u00ec a 339.857. Pertanto, furono portati avanti progetti molto pi\u00f9 grandi per ingrandire il centro storico a scapito delle acque della laguna. Nel 1958 fu indetto un concorso per costruire un nuovo quartiere per 50.000 abitanti su 187 ettari, il settimo sestiere. Questo progetto, che avrebbe interrato parti significative della laguna, fu abbandonato solo dopo la devastante acqua alta del 1966. Inoltre, nell'aprile 1958, terminarono i lavori di costruzione del nuovo aeroporto Marco Polo, entrato in funzione il 1 \u00b0 agosto 1960.\nLibri.\n\"Vent'anni di resistenza al fascismo. Ricordi e testimonianze\", Einaudi, Torino 1957 (si riferisce principalmente ai 45 giorni dopo la caduta di Mussolini il 24 luglio 1943 e l'invasione della Reichswehr l'8 settembre).\n\"Una lettera al re,\" Milano 1960."}
{"id": "1639166", "revid": "1305772", "url": "https://it.wikipedia.org/wiki?curid=1639166", "title": "The Eye", "text": ""}
{"id": "1639167", "revid": "1534511", "url": "https://it.wikipedia.org/wiki?curid=1639167", "title": "Spostamento verso il rosso cosmologico", "text": "Lo spostamento verso il rosso cosmologico (detto anche \"redshift\" cosmologico) \u00e8 lo spostamento relativo in frequenza di un'onda elettromagnetica dovuto all'espansione dell'universo. Inizialmente lo spostamento verso il rosso veniva attribuito all'effetto Doppler, tramite la relazione\nma l'osservazione sperimentale di alcuni quasar caratterizzati da uno spostamento verso il rosso compreso tra 5 e 6 ha smentito tale ipotesi. L'approssimazione del redshift come effetto Doppler \u00e8 valida solo se formula_2. \nIl redshift cosmologico si spiega ipotizzando che le lunghezze d'onda varino allo stesso modo delle distanze per effetto dell'espansione dell'universo. Ci\u00f2 \u00e8 verificato dal teorema del redshift.\nIpotesi.\nSupponiamo che l'universo si stia espandendo, e che tutte le distanze varino secondo un fattore di scala formula_3 per cui possiamo ipotizzare\ndove formula_5 \u00e8 la coordinata comovente, ovvero un tipo di coordinata che segue punto per punto l'espansione dell'universo.\nTeorema del redshift.\nIl teorema del redshift afferma che la lunghezza d'onda formula_6 \u00e8 proporzionale al fattore di scala dell'universo.\nConsideriamo la metrica di Friedmann-Lema\u00eetre-Robertson-Walker\ndove formula_8 \u00e8 il parametro che identifica i tre diversi modelli di Friedman. Ora supponiamo di osservare un quasar posto ad una distanza comovente formula_9 dalla terra (che assumiamo posta nel punto formula_10) e sotto i due angoli costanti formula_11 e formula_12. In tali condizioni la metrica si riduce a \nora considerando che stiamo osservando un'onda elettromagnetica dobbiamo porre formula_14 ottenendo\n(si osservi che c \u00e8 stata posta uguale ad 1, ed il segno meno \u00e8 dovuto al fatto che, al crescere di t, r diminuisce, in quanto l'onda elettromagnetica si avvicina alla terra con il passare del tempo).\nCi conviene ora considerare due creste consecutive dell'onda elettromagnetica: la prima emessa ad un tempo formula_16 e ricevuta ad un tempo formula_17, e la seconda emessa ad un tempo formula_18 e ricevuta ad un tempo formula_19.\nIntegrando la (1) per le due creste separatamente otteniamo\nDal momento che gli integrali al secondo membro sono uguali possiamo eguagliare gli integrali al primo membro delle due espressioni:\nA questo punto consideriamo il fatto che la variazione del fattore di scala \u00e8 molto lenta nel tempo formula_25. Possiamo considerare il fattore di scala costante sia durante l'emissione delle due creste, sia durante la ricezione, e ottenere\ne quindi\nmoltiplicando e dividendo il primo membro per formula_28 si ottiene\nil che \u00e8 esattamente quello che intendevamo dimostrare.\nIl redshift cosmologico.\nSe consideriamo, quindi, la definizione di \"spostamento verso il rosso\" abbiamo:\ndunque, nel caso dello spostamento verso il rosso cosmologico si ottiene"}
{"id": "1639171", "revid": "339392", "url": "https://it.wikipedia.org/wiki?curid=1639171", "title": "Laslo Biro", "text": ""}
{"id": "1639174", "revid": "1442080", "url": "https://it.wikipedia.org/wiki?curid=1639174", "title": "Bruno Pezzey", "text": "Carriera.\nClub.\nUtilizzato come stopper, gioc\u00f2 nel Wacker Innsbruck e in Germania nell'Eintracht Francoforte cos\u00ec come nel . Fece parte della Nazionale del suo Paese che affront\u00f2 i mondiali del 1978 e del 1982.\nNazionale.\nSegn\u00f2 nel 1982 il primo gol della sua Nazionale nel 2-2 contro l' a Madrid nella seconda fase della manifestazione. Con 84 presenze \u00e8 uno dei giocatori pi\u00f9 presenti nella storia della nazionale austriaca.\nFu inoltre tra i convocati della Selezione Europea nella gara ufficiale della nazionale italiana del 25 febbraio 1981 allo Stadio Olimpico di Roma, il 383\u00ba incontro disputato dagli azzurri, organizzata per raccogliere fondi per le vittime del terremoto dell'Irpinia: la gara si concluse con la vittoria per 3-0 della Selezione Europea e vi gioc\u00f2 l'intera gara.\nMorte.\nPezzey mor\u00ec per infarto durante una partita di hockey su ghiaccio."}
{"id": "1639175", "revid": "287204", "url": "https://it.wikipedia.org/wiki?curid=1639175", "title": "1 ottobre", "text": ""}
{"id": "1639178", "revid": "287204", "url": "https://it.wikipedia.org/wiki?curid=1639178", "title": "Rally d'Irlanda", "text": "La prima edizione del Rally d'Irlanda era in programma nel campionato del mondo rally del 2007.\nSi correva su asfalto ed \u00e8 rimasto famoso per il ritiro di Marcus Gr\u00f6nholm che ha consegnato a S\u00e9bastien Loeb il titolo mondiale con l'errore nella prova speciale di Lough Gill.\nIl rally d'Irlanda \u00e8 stato un'aggiunta nel calendario del 2007, non ha fatto parte del calendario 2008 ed \u00e8 tornato come primo appuntamento del campionato nel 2009.\nL'evento del 2007 ha avuto luogo tra il 15 e il 18 novembre 2007 iniziando con la prova speciale vicino al Parlamento di Belfast.\nLa carovana ha continuato a correre nel nord-ovest d'Irlanda e passando per le contee di Sligo, Fermanagh, Donegal, Leitrim, Tyrone, Roscommon e Cavan.\nIl rally \u00e8 stato gestito da Sean O'Connor e Ronan Morgan che hanno militato per molti anni in WRC e il Consiglio di Amministrazione \u00e8 presieduto da Eddie Jordan fondatore del team omonimo che ha gareggiato anche in Formula 1 mentre il vice presidente \u00e8 Trevor Ringland l'ex giocatore dei Lions di rugby e nazionale irlandese.\nIl rally d'Irlanda ha ricevuto un forte sostegno da parte del governo da entrambi i lati della frontiera.\nIl primo rally d'Irlanda \u00e8 stato il 15\u00ba e penultimo round del campionato del mondo rally 2007. Questa \u00e8 stata la prima volta che il WRC ha visitato l'isola d'Irlanda. Sligo \u00e8 stato il quartier generale per il rally e il Clarion Hotel ha ospitato i partecipanti. Il parco assistenza (dove si effettuano le necessarie lavorazioni meccaniche su veicoli) \u00e8 stato presso il vicino Istituto di Tecnologia."}
{"id": "1639179", "revid": "287204", "url": "https://it.wikipedia.org/wiki?curid=1639179", "title": "1 novembre", "text": ""}
{"id": "1639182", "revid": "287204", "url": "https://it.wikipedia.org/wiki?curid=1639182", "title": "1 dicembre", "text": ""}
{"id": "1639189", "revid": "287204", "url": "https://it.wikipedia.org/wiki?curid=1639189", "title": "Mirante do Paranapanema", "text": "Mirante do Paranapanema \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1639193", "revid": "287204", "url": "https://it.wikipedia.org/wiki?curid=1639193", "title": "Marab\u00e1 Paulista", "text": "Marab\u00e1 Paulista \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1639195", "revid": "287204", "url": "https://it.wikipedia.org/wiki?curid=1639195", "title": "Santo Expedito", "text": "Santo Expedito \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1639198", "revid": "1305772", "url": "https://it.wikipedia.org/wiki?curid=1639198", "title": "Jo\u00e3o Ramalho", "text": "Jo\u00e3o Ramalho \u00e8 un comune del Brasile nello Stato di San Paolo, parte della mesoregione di Presidente Prudente e della microregione omonima."}
{"id": "1639206", "revid": "287204", "url": "https://it.wikipedia.org/wiki?curid=1639206", "title": "Bernardino de Campos", "text": "Bernardino de Campos \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639208", "revid": "339392", "url": "https://it.wikipedia.org/wiki?curid=1639208", "title": "Strada Provinciale 166 della Val d'Ossola", "text": ""}
{"id": "1639209", "revid": "709565", "url": "https://it.wikipedia.org/wiki?curid=1639209", "title": "Marrina (personaggio)", "text": "Marrina, il cui vero nome \u00e8 Marrina Smallwood MacKenzie, \u00e8 un personaggio dei fumetti creato da John Byrne (testi e disegni), pubblicato dalla Marvel Comics.\nLa sua prima apparizione risale all'agosto del 1983 sul primo numero della serie \"Alpha Flight\" (tradotta in italiano in \"Capitan America e i Vendicatori\" n. 1, edito da Star Comics).\nLegata sentimentalmente ad un altro celebre personaggio Marvel, Namor il Sub Mariner, \u00e8 morta in una storia dei Vendicatori.\nBiografia del personaggio.\nMarrina appartiene alla razza aliena dei Plodex che, diecimila anni fa, mand\u00f2 per il cosmo alcune astronavi alla ricerca di pianeti da colonizzare, con a bordo alcune uova di esseri della loro specie che avrebbero dovuto riprodursi nel pianeta stabilito.\nUna di queste astronavi precipit\u00f2 sulla Terra, e prima di esplodere espulse alcune delle uova predisposte alla colonizzazione, e una di queste precipit\u00f2 in mare. Adattandosi alle caratteristiche ambientali, la creatura all'interno dell'uovo divenne anfibia, e vag\u00f2 per gli oceani per millenni, fino ad arrivare, ai giorni nostri, nei mari canadesi ed essere trovata dal pescatore Thomas Smallwood, che lo consegn\u00f2 alla moglie Gladys affinch\u00e9 lo cucinasse.\nNon appena la donna tocc\u00f2 l'uovo, questo si schiuse, rivelando al suo interno una piccola creatura umanoide dalle fattezze femminili (questo perch\u00e9 la fisiologia di Plondex assorb\u00ec le caratteristiche del primo essere vivente con cui venne a contatto, in questo caso un esemplare femmina di \"Homo Sapiens\").\nI Smallwood adottarono la bambina e la crebbero in gran segreto come una loro figlia, negando la sua esistenza alla comunit\u00e0.\nRaggiunta la maggiore et\u00e0, venne contattata dal Dipartimento H di James MacDonald Hudson, che la invit\u00f2 ad unirsi al programma Gamma Flight affinch\u00e9 venisse addestrata all'uso dei suoi poteri anfibi.\nIn seguito Marrina si un\u00ec a Hudson negli Alpha Flight, il primo supergruppo di eroi canadesi, dove, dopo le primissime avventure del gruppo, si trasform\u00f2 da ragazza timida e gentile in una creatura violenta e sanguinaria, ferendo gravemente l'amico e compagno di squadra Eugene Judd alias Puck.\nMarrina scopr\u00ec in seguito maggiori dettagli sulla sua origine aliena dal misterioso Padrone del mondo, un nemico degli Alpha studioso dei Plodex. In quell'occasione Marrina conobbe Namor, che le propose di accompagnarla ad Atlantide, dove in seguito i due divennero amanti.\nTorn\u00f2 a collaborare con gli Alpha Flight quando Puck indagava su una misteriosa creatura sottomarina che stava facendo numerose vittime. Una volta che Marrina venne a contatto con la creatura, gli istinti omicidi mostrati tempo prima tornarono a manifestarsi in lei, aggredendo nuovamente Puck e Namor, che l'aveva seguita di nascosto. I tre vennero poi successivamente catturati dal redivivo Padrone del mondo, che spieg\u00f2 il legame tra la creatura e Marrina: erano entrambi due Plodex, che stavano semplicemente assecondando la loro natura di alieni colonizzanti.\nIn seguito a quell'avventura, Marrina lasci\u00f2 Namor e il gruppo, in quanto si reputava un mostro, e cominci\u00f2 a fare una vita solitaria. Tuttavia Namor la rintracci\u00f2 e le chiese di sposarlo; una volta riuscita ad controllare il suo lato bestiale, Marrina accett\u00f2 e divenne cos\u00ec la regina di Atlantide. Quando Namor abdic\u00f2 e venne esiliato sulla Terra, unendosi ai Vendicatori, lei lo segu\u00ec, diventando un membro del gruppo.\nPurtroppo la sua vera natura presto prese il sopravvento, trasformandola in un mostro marino simile al leggendario Leviatano, e inizi\u00f2 ad attaccare numerose flotte navali.\nI Vendicatori affrontarono il mostro e Namor, con la morte nel cuore, si rese conto di essere costretto a ucciderla, usando la spada d'ebano del Cavaliere Nero per giustiziarla.\nSub Mariner, dopo aver seppellito l'amata compagna, and\u00f2 alla ricerca delle uova deposte da Marrina prima della sua morte, ma trov\u00f2 solo le uova ormai schiuse; si suppone dunque che vi siano delle creature Plodex discendenti di Marrina che vagano per gli Oceani, ma finora non se ne hanno avuto tracce.\nDark Reign: la lista.\nQuando Norman Osborn viene tradito da Namor prepara un piano per vendicarsi: utilizza la forma bestiale di Marrina, modificata geneticamente per aumentarne la furia e per poter mangiare gli Atlantidei, e la libera per i mari facendogli attaccare tutti i villaggi Atlantidei. Per fermarla Namor chiede aiuto agli X-Men su Utopia. La creatura viene attaccata da tutti gli x-men messi insieme ma alla fine solo Namor riesce a fermarla per poi ucciderla sul fondo della fossa delle Marianne. Alla fine scaglia il gigantesco teschio di Marrina contro la torre dei vendicatori minacciando Norman che gliel'avrebbe fatta pagare.\nPoteri e abilit\u00e0.\nMarrina aveva caratteristiche anfibie, cio\u00e8 poteva vivere sia fuori che dentro l'acqua in egual modo: il suo fisico poteva sopportare la pressione e le basse temperature delle profondit\u00e0 oceaniche, inoltre poteva nuotare a velocit\u00e0 altissime, addirittura pi\u00f9 veloce dello stesso Sub Mariner.\nDotata di artigli piccoli ma taglienti, la sua pelle era in grado di secernere un olio che dava temporanea cecit\u00e0 a chi ne veniva a contatto. Poco prima di morire Marrina mut\u00f2 forma, trasformandosi in un serpente marino gigante."}
{"id": "1639211", "revid": "287204", "url": "https://it.wikipedia.org/wiki?curid=1639211", "title": "Canitar", "text": "Canitar \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639215", "revid": "89688", "url": "https://it.wikipedia.org/wiki?curid=1639215", "title": "BePapas", "text": ""}
{"id": "1639216", "revid": "287204", "url": "https://it.wikipedia.org/wiki?curid=1639216", "title": "Chavantes", "text": "Chavantes \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639217", "revid": "89688", "url": "https://it.wikipedia.org/wiki?curid=1639217", "title": "Bepapas", "text": ""}
{"id": "1639218", "revid": "89688", "url": "https://it.wikipedia.org/wiki?curid=1639218", "title": "Be Papas", "text": ""}
{"id": "1639219", "revid": "287204", "url": "https://it.wikipedia.org/wiki?curid=1639219", "title": "Esp\u00edrito Santo do Turvo", "text": "Esp\u00edrito Santo do Turvo \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639220", "revid": "287204", "url": "https://it.wikipedia.org/wiki?curid=1639220", "title": "Fartura", "text": "Fartura \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639224", "revid": "767487", "url": "https://it.wikipedia.org/wiki?curid=1639224", "title": "Topolino il mago", "text": "Topolino il mago (\"Magician Mickey\") \u00e8 un film del 1937 diretto da David Hand. \u00c8 un cortometraggio d'animazione della serie \"Mickey Mouse\", distribuito negli Stati Uniti dalla United Artists il 6 febbraio 1937. A partire dagli anni novanta \u00e8 pi\u00f9 noto col titolo Topolino prestigiatore.\nTrama.\nTopolino \u00e8 un mago che si esibisce in un teatro, mentre Pippo si occupa di sipario e luci del palcoscenico. Topolino inizia lo spettacolo facendo apparire un tavolino e trasformando il proprio mantello in un corvo, ma viene deriso da Paperino che sta seguendo lo show da un posto d'onore sulla sinistra del palco. Il papero cerca poi di sabotare tutti i trucchi in cui si esibisce Topolino, ma ogni suo tentativo gli si ritorce contro (tra le altre cose, subisce un incantesimo che gli fa sputare carte da gioco). Alla fine Paperino si impossessa della pistola lanciarazzi di Topolino e gli spara, facendo crollare il soppalco su cui lavora Pippo.\nDistribuzione.\nEdizione italiana.\nIl corto fu distribuito in Italia nel 1940 in lingua originale. L'unico doppiaggio italiano conosciuto \u00e8 quello realizzato dalla Royfilm per la VHS \"Sono io... Topolino\" uscita nel marzo 1990, poi utilizzato in tutte le successive occasioni. Non essendo stata registrata una colonna internazionale, la musica presente durante i dialoghi \u00e8 alterata.\nEdizioni home video.\nDVD.\nUna volta restaurato, il cortometraggio fu distribuito in DVD nel secondo disco della raccolta \"Topolino star a colori\", facente parte della collana \"Walt Disney Treasures\" e uscita in America del Nord il 4 dicembre 2001 e in Italia il 21 aprile 2004. Fu poi incluso come extra nell'edizione DVD italiana di \"Pomi d'ottone e manici di scopa\" (uscita il 22 settembre 2004) e nel DVD nordamericano \"Funny Factory with Mickey\" (uscito il 17 gennaio 2006)."}
{"id": "1639225", "revid": "287204", "url": "https://it.wikipedia.org/wiki?curid=1639225", "title": "Ipaussu", "text": "Ipaussu \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639232", "revid": "765341", "url": "https://it.wikipedia.org/wiki?curid=1639232", "title": "Roberto II di Loritello", "text": "Roberto mantenne sempre buone relazioni con la Chiesa, alla quale don\u00f2 molti possedimenti; egli prese parte ai concili che si tennero a Troia nel 1115 con Papa Pasquale II e nel 1120 con Papa Callisto II. Gli successe alla guida della Contea di Loritello, il figlio Guglielmo."}
{"id": "1639234", "revid": "599013", "url": "https://it.wikipedia.org/wiki?curid=1639234", "title": "Giovanni Pirazzini", "text": "Carriera.\nPirazzini inizia la sua carriera nel ma \u00e8 nel Foggia, dove approda nel 1967, che trova la sua affermazione come calciatore.\nDiventa infatti capitano e giocatore simbolo dei satanelli con cui ha disputato nell'arco di dodici stagioni 424 partite ufficiali di cui 374 di campionato, diventando il giocatore della squadra con il record di presenze e contribuendo fattivamente alle tre storiche promozioni in serie A degli anni 1970.\nHa complessivamente disputato quattro campionati di Serie A, totalizzando 106 presenze e 8 reti in massima serie, e otto campionati di Serie B, con 255 presenze e 5 reti all'attivo fra i cadetti.\nDopo il ritiro.\nA fine carriera sceglie di stabilirsi definitivamente a Foggia dove tuttora vive con la sua famiglia. Nel capoluogo di provincia pugliese ha vissuto anche un'esperienza come consigliere comunale nelle liste della Democrazia Cristiana nel 1976. Attualmente opera nel settore giovanile del Foggia.\nNel 2014 pubblica con il giornalista Domenico Carella il libro \"Gianni Pirazzini, una vita da capitano\"; tiene inoltre un blog sul sito Foggiasport24.com. In occasione dei suoi 70 anni, il 20 settembre 2014 riceve la cittadinanza onoraria di Foggia."}
{"id": "1639236", "revid": "1714743", "url": "https://it.wikipedia.org/wiki?curid=1639236", "title": "Rodolfo II da Varano", "text": "Biografia.\nFiglio di Berardo da Camerino e nipote di Rodolfo I da Varano. Nel 1350 combatt\u00e9 contro gli infedeli per Clemente VI, segnalandosi alla presa di Smirne.\nPassato al servizio degli Angioini, fu governatore degli Abruzzi. Milit\u00f2 per il cardinale Egidio Albornoz, legato pontificio, contro i Malatesta e gli Ordelaffi di Forl\u00ec. Nel 1355 prese Recanati e vinse a Castelfidardo, facendo prigioniero Galeotto I Malatesta e costringendolo a dichiararsi vassallo della Chiesa. Eletto gonfaloniere dal pontefice, nel 1355 fu investito del vicariato di San Ginesio e Tolentino, e fece tornare la Romagna sotto le leggi dei papi. Riconquist\u00f2 tutti i domini della chiesa nella Marca anconitana e in Romagna, ottenendo per dodici anni il governo assoluto, in nome della Chiesa, anche di Rimini, Fano, Pesaro, Fossombrone.\nTornato ad imbracciare le armi, sottomise Ascoli Piceno e Forl\u00ec, ma venuto in antipatia all'Albornoz, fu imprigionato. Appena libero, lasci\u00f2 il servizio pontificio e pass\u00f2 ai fiorentini, per i quali nel 1362, come generale, partecip\u00f2 all'impresa di Pisa.\nNel 1363 serv\u00ec i perugini, per i quali recuper\u00f2 Monte Fontegiano, facendo decapitare tutti i ghibellini che lo difendevano.\nCon la protezione di Urbano V innalz\u00f2 il suo potere in Camerino occupando la signoria dopo aver ucciso lo zio.\nNel 1370, come generale e capitano del popolo fiorentino lott\u00f2 contro Barnab\u00f2 Visconti, rimanendo vincitore.\nNel 1375 formatasi una lega contro il papa Gregorio XI, Rodolfo ne fu posto a capo.\nNel 1376, eletto signore di Macerata, and\u00f2 a difendere Bologna, minacciata dai pontefici.\nNel 1377 torn\u00f2 al servizio di Gregorio XI, che lo invest\u00ec capitano generale e da qui dai fiorentini fu dichiarato traditore. Combatt\u00e9 allora contro i fiorentini, ma perse in due fatti d'armi: a Montemilione e a Fabriano. Dopo la morte di Gregorio XI dovette difendersi dalle aggressioni dei ghibellini.\nNel 1382 soccorse i fiorentini e i perugini e riusc\u00ec in tal modo a farseli nuovamente alleati.\nMori a Tolentino, nel 1384.\nDiscendenza.\nRodolfo II spos\u00f2 Camilla Chiavelli, figlia di Finuccio di Fabriano ed ebbero due figlie:"}
{"id": "1639238", "revid": "201347", "url": "https://it.wikipedia.org/wiki?curid=1639238", "title": "Peacemaker Kurogane", "text": ""}
{"id": "1639241", "revid": "72811", "url": "https://it.wikipedia.org/wiki?curid=1639241", "title": "CLAMP Detectives", "text": ""}
{"id": "1639244", "revid": "287204", "url": "https://it.wikipedia.org/wiki?curid=1639244", "title": "Discografia di Krayzie Bone", "text": "Di seguito \u00e8 riportata la discografia del rapper statunitense Krayzie Bone:"}
{"id": "1639245", "revid": "22475", "url": "https://it.wikipedia.org/wiki?curid=1639245", "title": "Quattro folli in alto mare", "text": ""}
{"id": "1639250", "revid": "86343", "url": "https://it.wikipedia.org/wiki?curid=1639250", "title": "Deir El Bahari", "text": ""}
{"id": "1639256", "revid": "767487", "url": "https://it.wikipedia.org/wiki?curid=1639256", "title": "The Best of The Doors (1973)", "text": "The Best of The Doors \u00e8 un album compilation del gruppo dei Doors pubblicato nel 1973 in quadrifonia, da non confondere con quelli del 1985 e del 2000."}
{"id": "1639257", "revid": "1543377", "url": "https://it.wikipedia.org/wiki?curid=1639257", "title": "Stadio Manuel Mart\u00ednez Valero", "text": "Lo stadio Manuel Mart\u00ednez Valero (in spagnolo \"Estadio Manuel Mart\u00ednez Valero\") \u00e8 un impianto sportivo di Elche, in Spagna, dedito primariamente al calcio; \u00e8 di propriet\u00e0 dell'Elche Club de F\u00fatbol, club cittadino che ivi disputa i suoi incontri interni dal 1976, anno dell'inaugurazione dell'impianto, all'epoca noto come Nuevo Estadio del Elche C.F..\nLa denominazione attuale \u00e8 del 1998 ed \u00e8 in memoria dell'ex presidente del club Manuel Mart\u00ednez Valero.\nLo stadio, ristrutturato nel 2013, pu\u00f2 ospitare spettatori.\nOltre ad avere ospitato in diverse occasioni incontri internazionali della di calcio, fu sede di un girone durante il campionato mondiale di calcio 1982 e, in epoca pi\u00f9 recente, ha anche accolto la Nazionale spagnola di rugby.\nStoria.\nLo stadio fu inaugurato l'8 settembre 1976 in sostituzione del vecchio Campo de Altabix, edificato nel 1926. Opera dell'architetto Juan Boix Matarredona, esso \u00e8 attualmente il pi\u00f9 capiente impianto dell'intera provincia di Alicante.\nL'incontro inaugurale fu - 3-3.\nI gol dell'Elche furono realizzati da Finarolli, Orellana e Gomez Voglino.\nL'impianto ha ospitato la finale della Coppa del Re nel 2002-2003. In esso vennero inoltre giocati alcuni incontri validi per il Campionato mondiale di calcio 1982, tra cui;\nNel 2007 ospit\u00f2 anche la formazione di rugby a inviti dei che ivi incontrarono la maggiore, battendola 52-26.\nNella stagione 2013-14 ha inoltre ricevuto il premio dell'AFEPE (associazione che riunisce i fan club di tutte le squadre della Liga spagnola) come miglior stadio di \"Primera Divisi\u00f2n\".\nCapienza.\nLo stadio conta posti; L'impianto nel complesso \u00e8 alto 18 metri e ha un peso stimato di centomila tonnellate. Il terreno di gioco ha una dimensione di 108 metri di lunghezza per 70 di larghezza, e il parcheggio pu\u00f2 contenere veicoli."}
{"id": "1639265", "revid": "14551796", "url": "https://it.wikipedia.org/wiki?curid=1639265", "title": "Lil' Mama", "text": ""}
{"id": "1639278", "revid": "92723", "url": "https://it.wikipedia.org/wiki?curid=1639278", "title": "Reattore subcritico", "text": "In ingegneria nucleare un reattore subcritico \u00e8 un reattore nucleare a fissione incapace di perpetuare autonomamente la reazione a catena senza una fonte esterna di neutroni.\nLa fonte esterna di neutroni pu\u00f2 essere un acceleratore di particelle il cui fascio collide su un bersaglio opportuno (tipicamente un eutettico piombo-bismuto), mantenendo la reazione in regime critico (produzione controllata e costante del numero di fissioni e quindi dell'energia prodotta). In questo caso si parla di reattore ADS (Accelerator-Driven System).\nUn'altra fonte esterna di neutroni pu\u00f2 essere un reattore a fusione a confinamento inerziale laser, in questo caso si parla di reattore ibrido a fissione-fusione laser.\nIl reattore, quindi, pu\u00f2 essere disattivato istantaneamente spegnendo l'acceleratore, o il procedimento di fusione nucleare, rendendo il sistema privo dei rischi dei classici reattori in cui un malfunzionamento pu\u00f2 far perdere il controllo della reazione a catena.\nPrincipio di funzionamento ADS.\nLo schema di funzionamento prevalente consiste in un acceleratore di protoni di energia di circa 1 GeV, il cui fascio colpisce un bersaglio raffreddato con piombo e bismuto liquidi all'interno del nucleo. Per ogni protone che interagisce con il bersaglio in media vengono creati per spallazione 20 neutroni che vanno ad irraggiare il nucleo.\nIl numero di neutroni prodotti e quindi la reazione pu\u00f2 essere controllata tramite l'acceleratore. Se questo si spegne anche la reazione cessa. \u00c8 quindi impossibile che il nocciolo continui da solo la reazione nucleare, rendendo il reattore intrinsecamente sicuro.\nDifficolt\u00e0 tecniche.\nLe difficolt\u00e0 tecniche da superare per poter realizzare reattori subcritici riguardano i costi e l'integrazione nel ciclo di smaltimento dei rifiuti nucleari. L'acceleratore deve fornire un fascio sufficientemente intenso e affidabile. Ci sono dubbi sulla tipologia e sulla tenuta della \"finestra\" da cui i protoni accelerati entrano nel nucleo, che verrebbe sottoposta a condizione estreme. Punti critici sono la separazione chimica degli elementi transuranici e la gestione del combustibile. Infine la mancanza di dati sui neutroni ad alte energie pone dei limiti all'efficienza calcolabile nel progetto.\nComunque alcuni esperimenti di laboratorio e molti studi teorici hanno dimostrato la possibilit\u00e0, in linea di principio, di realizzare tali impianti. Il fisico italiano Carlo Rubbia \u00e8 stato uno dei primi a concepire un reattore subcritico, il cosiddetto \"Rubbiatron\". Dal 2005 sono stati avviati molti progetti su larga scala in Europa e Giappone per sviluppare ulteriormente tale tecnologia."}
{"id": "1639282", "revid": "767487", "url": "https://it.wikipedia.org/wiki?curid=1639282", "title": "The Hottie and the Nottie", "text": "The Hottie and The Nottie \u00e8 un film del 2008, diretto dall'esordiente Tom Putnam e tra gli altri interpretato da Paris Hilton e Joel David Moore.\nLa commedia, segna il debutto alla regia di Putnam, la sceneggiatura \u00e8 stata scritta da Heidi Ferrer (\"Dawson's Creek\").\nIl film \u00e8 uscito nei cinema statunitensi l'8 febbraio 2008.\nTrama.\nNate Cooper (Joel David Moore) viene lasciato dalla sua ragazza perch\u00e9 lei lo considera un perdente; dopo ci\u00f2 egli ripensa alla sua prima cotta, avvenuta all'et\u00e0 di sei anni per Cristabel Abbott (Paris Hilton).\nNate decide di incontrare Cristabel, convinto che ella sia la sua anima gemella, cercando su Internet, egli scopre che lei vive a Los Angeles.\nCristabel \u00e8 single, oltrech\u00e9 molto appariscente, ed il motivo per cui non ha un ragazzo \u00e8 rappresentato dalla sua migliore amica, June Phigg (Christine Lakin).\nJune coabita con Cristabel e l'unico momento in cui la prima non sta attorno alla seconda coincide con gli incontri passionali di quest'ultima. June non \u00e8 per niente attraente, ci\u00f2 nonostante Cristabel decide di accantonare gli appuntamenti per non lasciarla sola a casa.\nNate riesce a trovare Cristabel, con la quale vuole passare il maggior tempo possibile, ma per farlo \u00e8 costretto a portare June da un'estetista esperto, che la sottopone ad un restyling completo.\nDurante questo breve periodo Nate e June diventano amici e lui inizia a pensare che, forse, la sua anima gemella non \u00e8 l'estroversa Cristabel, ma la timida June."}
{"id": "1639285", "revid": "1980365", "url": "https://it.wikipedia.org/wiki?curid=1639285", "title": "Nikolaos Gysis", "text": "\u00c8 stato uno dei massimi esponenti della cosiddetta \"Scuola di Monaco\" il principale movimento pittorico greco della seconda met\u00e0 del XIX secolo. Le sue opere hanno come tema principale la vita quotidiana, e spesso quello della famiglia e dei bambini.\nBiografia.\nFiglio di Ounofrios Gysis, un domestico, e della sua sposa Margarita Psalti, si trasfer\u00ec con la sua famiglia nel 1850 ad Atene dove frequent\u00f2 la Scuola delle belle arti. Grazie ad una borsa di studio pot\u00e9 continuare i suoi studi in Germania all'Accademia delle belle arti di Monaco, citt\u00e0 dove si trasfer\u00ec a vivere.\nNel 1872 torn\u00f2 ad Atene dove soggiorn\u00f2 alcuni anni, conoscendo anche quella che nel 1877 diventer\u00e0 sua moglie, Art\u00e9mis Nazos. In questo periodo trasform\u00f2 la casa paterna in un atelier d'arte. Sempre in questi anni comp\u00ec alcuni viaggi assieme all'amico Nikiphoros Lytras, in Asia minore e a Parigi. Nel 1882 torn\u00f2 a vivere, stavolta definitivamente, a Monaco dove nel 1886 ottenne un posto da professore nell'Accademia. Tra i suoi allievi Maximilian Wachsmuth, Georgios Jakobides, Ernst Oppler, Fritz Osswald, Stefan Popescu, Anna May-Rychter e Walter Thor.\nMor\u00ec di leucemia il 4 gennaio 1901 a Monaco, dove \u00e8 anche sepolto."}
{"id": "1639287", "revid": "536103", "url": "https://it.wikipedia.org/wiki?curid=1639287", "title": "Langobardia", "text": "Il termine Langobardia (attestato anche nelle variante Longobardia) pu\u00f2 riferirsi:"}
{"id": "1639291", "revid": "79520", "url": "https://it.wikipedia.org/wiki?curid=1639291", "title": "Nicholaos Gysis", "text": ""}
{"id": "1639293", "revid": "219110", "url": "https://it.wikipedia.org/wiki?curid=1639293", "title": "Sala del mappamondo (Biblioteca Spezioli)", "text": "La sala del mappamondo \u00e8 il nucleo fondante dell'antica Biblioteca Spezioli con sede nel Palazzo dei Priori di Fermo, nelle Marche meridionali. \n\u00c8 oggi chiamata cos\u00ec per via del grande Mappamondo ivi collocato realizzato nel 1713 dall'abate Amanzio Moroncelli e dall'arciprete Filippantonio Morrone che ne fu il committente. \nStoria e descrizione.\nConclusa nel 1688 e voluta dal Cardinale Decio Azzolino il Giovane in omaggio alla regina Cristina di Svezia. La struttura, che presenta scaffalature in noce e soffitto intagliato in abete, fu realizzata grazie al lascito del patrizio fermano Paolo Ruffo in favore del convento di San Domenico. Questa corposa collezione era per\u00f2 soggetta ad una condizione fondamentale: doveva essere disponibile per il pubblico e conservata in locali adatti. Vista la rinuncia da parte dei domenicani per motivi economici, intervenne quindi il Cardinale Azzolino, il quale si impegn\u00f2 personalmente nella costruzione del locale adatto. Scelse l'antica \"Sala delle commedie\" del palazzo dei Priori di Fermo e, coadiuvato dall'architetto Adamo Sacripante, costru\u00ec in pochi anni la biblioteca lignea, scegliendo la ripartizione in doppio ordine con ballatoio.\nL'ordine dei testi, a stampa e manoscritti, \u00e8 dato secondo un ordine pratico, scegliendo di porre i libri pi\u00f9 piccoli e meno ingombranti in alto ed i pi\u00f9 grandi in basso. Si possono notare poi delle cifre in numeri romani che indicano le mensole, e delle lettere latine che indicano invece le colonne: queste combinazioni corrispondono poi ad un preciso elenco scritto. In questa sala sono per la maggior parte conservati i testi provenienti dalla collezione del medico fermano Romolo Spezioli, che comprende trattati di medicina ma anche erbari e testi di cosmografia."}
{"id": "1639297", "revid": "1983214", "url": "https://it.wikipedia.org/wiki?curid=1639297", "title": "Storia delle Isole Cook", "text": "Gli abitanti delle Isole Cook sono di etnia maori, strettamente imparentati con i nativi della Nuova Zelanda e della Polinesia francese. I maori non possedevano una storia scritta, ma gli storici ritengono che le migrazioni polinesiane dalle Isole della Societ\u00e0, nella Polinesia francese, alle Isole Cook siano cominciate intorno al V secolo d.C.; la tradizione orale fa invece risalire a circa 1400 anni fa la presenza polinesiana su Rarotonga. Si ritiene che un \"marae\" (luogo di ritrovo religioso) sulla minuscola Motutapu, nella Muri Lagoon di Rarotonga risalga a circa 1500 anni fa. Nel XIV secolo grandi \"vaka\" (canoe) per traversate oceaniche partirono da Rarotonga alla volta di Aotearoa (Nuova Zelanda): i coloni sono quindi gli antenati degli attuali maori della Nuova Zelanda.\nDurante il suo secondo viaggio dal Per\u00fa, controllato dagli spagnoli, Don Alvaro de Menda\u00f1a y Neira capit\u00f2 a Pukapuka il 20 agosto 1595 (sarebbe morto di l\u00ec a qualche mese alle Isole Salomone). Undici anni dopo il capo timoniere di Menda\u00f1a, Pedro Fern\u00e1ndez de Quir\u00f3s, guid\u00f2 un'altra spedizione nel Pacifico e si ferm\u00f2 a Rakahanga. James Cook esplor\u00f2 le isole che avrebbero portato il suo nome nel 1773 e nel 1779: approd\u00f2 solo a Palmerston, senza riuscire a scoprire Rarotonga. Cook battezz\u00f2 le Isole Hervey in onore di un lord dell'Ammiragliato britannico, ma nel suo \"Atlas de l'Oc\u00e9an Pacifique\" del 1835 l'esploratore e cartografo russo ammiraglio Adam Johann von Krusenstern le ribattezz\u00f2 in onore del capitano Cook.\nIl reverendo John Williams della London Missionary Society (LMS) arriv\u00f2 ad Aitutaki nel 1821. Nel 1823 Papeiha, un isolano convertito al cristianesimo di Ra'iatea, nelle Isole della Societ\u00e0, si trasfer\u00ec a Rarotonga con l'intento di diffondervi il cristianesimo. Molti \"marae\" furono distrutti e diverse opere d'arte sacre portate nei musei britannici, ma gran parte della cultura isolana rimase intatta, compresi i tradizionali titoli di \"ariki\" (capo) e \"mataiapo\" (vice-capo), il sistema di successione fondiaria e la lingua indigena.\nI missionari imposero una serie di regole e dottrine severe (conosciute come le \u00abBlue Laws\u00bb) e portarono malattie letali come la pertosse, il morbillo, il vaiolo e l'influenza, che causarono un calo demografico che si protrasse per lungo tempo.\nNel 1888 le Isole Cook divennero un protettorato britannico in seguito ai timori suscitati dalla colonizzazione francese. Nel 1901 le isole furono annesse alla Nuova Zelanda e i due gruppi, quello meridionale e quello settentrionale, divennero noti complessivamente come le Isole Cook.\nDurante la seconda guerra mondiale gli Stati Uniti costruirono campi d'aviazione a Penrhyn e Aitutaki, ma le Cook uscirono dal conflitto praticamente indenni, a differenza di molte altre isole del Sud Pacifico. Nel 1965 le Isole Cook divennero autonome quanto agli affari interni, in libera associazione con la Nuova Zelanda."}
{"id": "1639302", "revid": "287204", "url": "https://it.wikipedia.org/wiki?curid=1639302", "title": "NGC 3603", "text": "NGC 3603 \u00e8 una grande regione H II visibile nella costellazione della Carena.\nSi individua ad ovest della grande Nebulosa della Carena, presso il bordo pi\u00f9 occidentale del tratto luminoso della Via Lattea che caratterizza questa parte di cielo, l'Arco della Carena; fa parte del Braccio del Sagittario e pu\u00f2 essere fotografato con relativa facilit\u00e0 attraverso un telescopio. Essendo un oggetto dalla declinazione fortemente australe, la sua osservazione \u00e8 preclusa alla gran parte degli osservatori dell'emisfero boreale, mentre \u00e8 ben osservabile dalle regioni dell'emisfero australe.\nLa nebulosa \u00e8 visibile al telescopio come una piccola nebulosit\u00e0 con un colore tendente sul giallo, dovuto all'effetto dell'assorbimento stellare. Negli anni sessanta fu scoperto che si tratta di una sorgente ad alta temperatura di onde radio; quando fu noto il fenomeno degli starburst, si assimil\u00f2 questo processo alla nebulosa: in effetti si tratta di una regione dove la formazione stellare \u00e8 vigorosa. Al suo interno sono presenti molte stelle blu, nonch\u00e9 alcune nebulose oscure; l'astro catalogato come Sher 25, all'interno della nebulosa, \u00e8 una stella prossima al punto in cui esploder\u00e0 come supernova. NGC 3603 ospita anche importanti fenomeni di formazione stellare, testimoniati dalla presenza di otto maser conosciuti, di cui cinque ad acqua, due OH e uno al metanolo; sono inoltre presenti numerose sorgenti di radiazione infrarossa, alcune delle quali piuttosto appariscenti. NGC\u00a03603 fa parte di una nube molecolare gigante indicata come GMC\u00a0291.6-0.7, della quale costituisce la porzione ionizzata e luminosa.\nL'ammasso aperto associato alla nebulosa contiene diverse stelle di grande massa, fra le quali spiccano 14 componenti estremamente calde di classe O3 e tre massicce stelle di Wolf-Rayet. La sua stella centrale \u00e8 nota come HD\u00a097950, una stella estremamente massiccia; l'ammasso stesso costituisce una delle pi\u00f9 alte concentrazioni di stelle di grande massa conosciute all'interno della Via Lattea, ed \u00e8 infatti un'importante fonte di radiazione ultravioletta, che ha disgregato e allontanato il gas circostante formando una grande bolla di vento stellare."}
{"id": "1639303", "revid": "729019", "url": "https://it.wikipedia.org/wiki?curid=1639303", "title": "Gi\u00f9 al Nord (monologo)", "text": "Gi\u00f9 al Nord \u00e8 un monologo teatrale di Antonio Albanese del 1997, da cui \u00e8 stato tratto un libro dal titolo omonimo l'anno successivo.\nNello spettacolo, Albanese presenta diversi suoi personaggi, alcuni dei quali sono diventati famosi grazie alla trasmissione televisiva \"Mai dire Gol\" della Gialappa's Band."}
{"id": "1639304", "revid": "767487", "url": "https://it.wikipedia.org/wiki?curid=1639304", "title": "Masters at Work", "text": "I Masters At Work sono un duo di produttori e remixer statunitense composto da Little Louie Vega e Kenny \"Dope\" Gonzalez, attivi dal 1990.\nBiografia.\nI due artisti sono di origine portoricana esponenti di rilievo della scena House di matrice Garage, contaminata da svariate influenze musicali dal Soul all'Hip Hop, dal Jazz al Funk fino ad arrivare all'Afrobeat e al genere Latin: quest'ultimo stile ha condizionato maggiormente il loro background di formazione musicale.\nSotto lo pseudonimo di Masters At Work hanno firmato centinaia di produzioni e remix di successo affermandosi in tutto il mondo insieme ad altri disc jockey e produttori americani come i veri eredi e innovatori della scena \"underground\" newyorkese creata da pionieri come Larry Levan, David Mancuso e Nicky Siano (per citarne alcuni): questi ultimi sono stati i responsabili della diffusione del genere Disco negli anni 70 e 80, lo stesso genere musicale che tramite l'utilizzo di sintetizzatori e drum machines, si sarebbe evoluto in House Music negli anni 90.\nFin dal loro esordio come Masters At Work avvenuto nel 1991, (Little Louie Vega e Kenny \"Dope\" Gonzalez) hanno segnato un decennio musicale firmando remix per artisti come Madonna, Michael Jackson, Lisa Stansfield, CeCe Peniston e tanti altri. Contemporaneamente hanno prodotto un grande numero di singoli remix sotto gli pseudonimi di MAW, Kenlou, Voices, Nuyorican Soul ed altri ancora, pubblicando la loro musica su etichette storiche come Strictly Rhythm, Nervous, King Street Sounds, Cutting Records, e collaborando con grandi musicisti come Roy Ayers e Tito Puente.\nIl lavoro di studio porter\u00e0 il duo al successo internazionale durante gli anni 90, affermandosi come DJ tra i pi\u00f9 quotati al mondo ed esibendosi nei club pi\u00f9 prestigiosi come l'Ennenci e Metropolis Napoli, il Ministry Of Sound di Londra, Yellow Club a Tokyo, Space e Pacha a Ibiza.\nNel 1995 fondano l'etichetta MAW Records sulla quale pubblicheranno i loro successi pi\u00f9 orientati al \"dancefloor\", tra questi spiccano per originalit\u00e0 le tracce firmate sotto il nickname Kenlou.\nNel 1996 danno vita a quello che forse ad oggi \u00e8 il loro gruppo pi\u00f9 ambizioso: Nuyorican Soul. Sotto questo nome producono l'omonimo album alla realizzazione del quale parteciperanno una serie di musicisti e cantanti leggendari della scena Jazz e Salsa di New York, insieme a nuovi talenti emergenti. A rendere celebre l'album, un \"ensemble\" di produzioni inedite di stile Future Jazz, Soul e Latin con reinterpretazioni di classici Disco come \"Runaway\" della Salsoul Orchestra, sar\u00e0 la mitica India, all'epoca compagna di Louie Vega, la quale prester\u00e0 la voce per numerosi brani che resteranno nella storia.\nAlla fine degli anni novanta la MAW Records mette sotto contratto vari artisti emergenti e fa da piattaforma alle altre etichette del duo, Vega Records e Kay-Dee Records."}
{"id": "1639306", "revid": "729019", "url": "https://it.wikipedia.org/wiki?curid=1639306", "title": "Elmetto", "text": "Lelmetto \u00e8 un copricapo protettivo utilizzato maggiormente in ambito militare, ma impiegato anche in particolari attivit\u00e0 civili o sportive realizzato prevalentemente in metallo, cuoio o materiali sintetici.\nL'etimologia della parola, diminutivo di elmo, identifica la derivazione dell'elmetto da tale accessorio.\nDescrizione.\nNel medioevo, con il termine elmetto era indicato quel piccolo elmo indossato dai cavalieri erranti e dai nobili prima dell'investitura a cavaliere.\nCon l'avvento e lo sviluppo delle armi da fuoco si ritenne l'elmetto privo d'utilit\u00e0 ed and\u00f2 in disuso con il passare del tempo. Lo scoppio della prima guerra mondiale, caratterizzata dall'introduzione di nuove armi e di nuove tecniche di combattimento, evidenzi\u00f2 la necessit\u00e0 di proteggere la testa dei soldati, soprattutto dalle schegge di granata, con un copricapo metallico appositamente studiato, detto elmetto.\nL'elmetto, dopo una serie di sperimentazioni, assumer\u00e0 varie fogge e caratteristiche in relazione agli eserciti che lo adottano e allo sviluppo delle tecnologie indirizzate alla protezione individuale dei combattenti.\nNella prima guerra mondiale l'Italia, come gi\u00e0 prima le altre nazioni coinvolte nel conflitto, dot\u00f2 il proprio esercito di un elmetto ad imitazione di quello gi\u00e0 adottato dai francesi, il noto modello 1916 \"Adrian\". Durante la seconda guerra mondiale le truppe italiane vennero dotate dell'elmetto M33.\nDagli anni settanta in poi, con l'avvento di nuove armi portatili, equipaggiate con proiettili sempre pi\u00f9 veloci e devastanti, i tradizionali materiali quali il pesante acciaio al manganese sono stati sostituiti con altri di nuova concezione, pi\u00f9 leggeri e resistenti le cosiddette \"fibre balistiche\" come il kevlar.\nAttualmente l'Esercito Italiano, cos\u00ec come le altre Forze Armate italiane, utilizza un elmetto in kevlar con caratteristiche e prestazioni speciali quali:\nAffinch\u00e9 si possa garantire un maggiore mimetismo, l'elmetto viene rivestito da uno speciale telino mimetico vegetato, abbinato al resto dell'Uniforme da Combattimento."}
{"id": "1639310", "revid": "36426", "url": "https://it.wikipedia.org/wiki?curid=1639310", "title": "Grande peste di Londra", "text": "La grande peste fu un'epidemia di peste diffusasi in Inghilterra tra il 1665 e il 1666, che port\u00f2 alla morte un numero di persone compreso tra 75.000 e 100.000, vale a dire pi\u00f9 di un quinto dell'intera popolazione di Londra.\nStoricamente si ritiene che la malattia sia stata un'infezione di peste bubbonica provocata dalla diffusione di un bacillo denominato \"Yersinia pestis\", trasmesso attraverso la puntura delle pulci dei ratti (Xenopsylla cheopis), o tramite il morso dei ratti stessi o di altri roditori. La peste del 1665-1666, comunque, si diffuse in maniera ridotta rispetto alla peste nera che tra 1347 ed il 1353 colp\u00ec duramente l'Europa. \u00c8 tuttavia denominata \"grande\" perch\u00e9 fu una delle ultime malattie che ebbero una larga diffusione sul territorio britannico.\nPossibili cause.\nSi pensa che la malattia sia arrivata in Inghilterra tramite navi da commercio olandesi che trasportavano cotone da Amsterdam. Fin dal 1654 varie zone dei Paesi Bassi erano state colpite da forme simili. Le aree fuori Londra, dove lavoratori poveri vivevano in condizioni igieniche inesistenti, furono colpite per prime. Durante l'inverno 1664-1665 molti morirono, anche se l'inverno fu piuttosto freddo e la peste contenuta con facilit\u00e0. Ma all'arrivo della primavera e dell'estate, quell'anno particolarmente afose, la peste cominci\u00f2 a diffondersi su larga scala e molto rapidamente. Le scarse condizioni igieniche contribuirono al suo diffondersi. Le morti dei poveri non furono registrate, ma secondo le fonti ufficiali la prima a morire fu Margaret Porteous, il 12 aprile 1665. Anche se le fonti riportano la peste bubbonica come la causa delle morti, non se ne \u00e8 ancora del tutto certi.\nLa grande peste.\nNel luglio 1665 la peste era gi\u00e0 a Londra. Il re Carlo II decise di trasferirsi assieme alla famiglia reale alla corte ad Oxford, area salubre al riparo dal contagio. Il Lord Mayor (sindaco) della citt\u00e0 e gli aldermanni rimasero invece in citt\u00e0. Molte societ\u00e0 di commercio chiusero i battenti vista la scarsa affluenza di merci e la scomparsa di mercanti. Solamente un piccolo numero di ecclesiastici, medici e farmacisti decise di rimanere a Londra per aiutare a fronteggiare la peste. Tra questi l'Arcivescovo di Canterbury ed il vescovo di Londra.\nChi rimase cerc\u00f2 di organizzarsi almeno per frenare il diffondersi del contagio; torce vennero fatte bruciare notte e giorno per mantenere l'aria pulita e furono sparse spezie come il pepe e resine come il franchincenso. Inoltre le autorit\u00e0 esortarono i cittadini a consumare tabacco. Non solo Londra fu colpita; altre aree ebbero la medesima sorte. Il pi\u00f9 celebre \u00e8 il caso del villaggio di Eyam nella regione del Derbyshire, dove la peste fu portata da un commerciante che introdusse cotone comprato a Londra: malgrado gli sforzi per contenere il contagio mor\u00ec oltre il 70% della popolazione.\nI resoconti dell'epoca parlano inizialmente di mille morti alla settimana; questi conteggi si alzano poi a duemila, per poi raggiungere, nel settembre del 1665, i mille al giorno. Alla fine dell'autunno il contagio cominci\u00f2 a placarsi ed il re e la corte tornarono in citt\u00e0. Episodi di peste continuarono ancora per qualche mese fino allo scoppio del grande incendio, che devast\u00f2 gran parte di Londra."}
{"id": "1639313", "revid": "767487", "url": "https://it.wikipedia.org/wiki?curid=1639313", "title": "Patrice Loko", "text": "Carriera.\nNel 1988 ha iniziato a giocare con il Nantes. Ha sempre giocato in patria, vestendo maglie di Lione, Paris Saint-Germain, Lorient, , Troyes e Ajaccio, con cui ha chiuso la carriera nel 2004.\n\u00c8 stato protagonista dell'unica vittoria di Coppa delle Coppe (1995-1996) del Paris Saint-Germain ai danni del Rapid Vienna. I parigini vinsero per 1-0 a Bruxelles e mancarono il bis l'anno seguente nella finale di Rotterdam persa contro il Barcellona, sempre per 1-0. Con il PSG Loko ha vinto anche la Coppa di Francia e la Coppa di Lega francese nel 1998.\nHa fatto parte anche della Nazionale A francese, nelle cui file conta 7 reti in circa 4 anni di militanza, tra il 1993 e 1997. Partecip\u00f2 al ."}
{"id": "1639314", "revid": "287204", "url": "https://it.wikipedia.org/wiki?curid=1639314", "title": "Spinoza (disambigua)", "text": ""}
{"id": "1639318", "revid": "767487", "url": "https://it.wikipedia.org/wiki?curid=1639318", "title": "Baldios - Il guerriero dello spazio", "text": ", \u00e8 una serie televisiva anime di genere robotico, prodotto dalla Ashi Productions nel 1980. \u00c8 l'unico anime giapponese anni '80 in cui i terrestri non riescono a salvare la Terra dalla semi distruzione.\nProduzione e distribuzione.\nLa serie \u00e8 composta da 34 episodi: ne erano stati programmati 39, ma a causa degli scarsi ascolti, la serie venne interrotta all' ep. 31 quando gli ultimi 8 episodi erano gi\u00e0 in cantiere. Successivamente, grazie al sostegno dei fan e delle riviste di animazione, nel 1981 viene prodotto un lungometraggio cinematografico di 117 minuti (distribuito dalla Toei) che d\u00e0 il sospirato finale alla serie, anche se con alcune differenze rispetto alla serie animata. In Giappone furono trasmessi in televisione 31 dei primi 32 episodi della serie: l'episodio 31 infatti venne saltato e gli episodi 33 e 34, gli unici gi\u00e0 completati al momento dell'interruzione della serie, non furono mai trasmessi. In Italia furono acquistati i primi 32 episodi, compreso quindi l'episodio 31 inedito in Giappone, che andarono in onda sulle televisioni locali con il titolo Baldios.\nKazuyuki Hirokawa, regista della serie, dichiara nel suo commento audio contenuto nel DVD-BOX nipponico, che la storia originale di questo lavoro \u00e8 ispirata al film \"Il pianeta delle scimmie \".\nNel 2000 la Yamato Video ha pubblicato l'intera serie su VHS includendo anche gli episodi 33 e 34 in lingua originale con sottotitoli in italiano. Nel 2007, sempre a cura della Yamato Video, \u00e8 uscita l'edizione in DVD con tutti gli episodi doppiati in italiano; i primi 32 episodi hanno l'audio storico, gli episodi 33 e 34 invece sono stati doppiati per l'occasione con voci diverse.\nTrama.\nIn un futuro lontano, il pianeta Saul 1, chiamato dai suoi abitanti \"S1\" (in quanto primo pianeta del loro sistema solare) \u00e8 al collasso a causa dell'inquinamento da radiazioni; gli abitanti sono costretti da tempo immemore a vivere nel sottosuolo ed anche quel rifugio comincia a divenire precario in quanto la mancanza di risorse e l'avanzare degli influssi radioattivi inizia a destabilizzare il fragile equilibrio politico e sociale del pianeta. Un gruppo di scienziati, guidati dal professor Reigan, \u00e8 vicino alla soluzione che permetterebbe il ritorno alla superficie agli abitanti del pianeta ma incontra la crescente ostilit\u00e0 della fazione militare secondo la quale l'unica soluzione sarebbe quella di abbandonare il pianeta e di colonizzarne uno nuovo con qualsiasi mezzo, guerra compresa. Theo Gattler, il leader militare, dopo aver commissionato l'uccisione dell'imperatore di S-1, eseguita per mano di Afrodia, sua fedelissima luogotenente, auto proclamatosi dittatore e capo supremo, accusando\ngli scienziati di aver cospirato ai danni di S-1, ne decreta la condanna a morte.\nMiran, fratello minore di Afrodia, a capo di una squadra di soldati guida l'assalto al laboratorio dove nel frattempo il professor Reigan ormai aveva trovato il sistema per decontaminare l'aria, uccidendo tutti e distruggendo i frutti di anni di ricerche; durante l'assalto, dopo aver ferito mortalmente il Prof. Reigan, viene a sua volta ucciso dal figlio di questi, Marin, che aveva aiutato il padre a perfezionare quella che avrebbe potuto essere l'ultima possibilit\u00e0 di salvezza per il popolo di S-1.\nGattler intanto, facendo leva sull'ormai inarrestabile malcontento popolare, d\u00e0 inizio al progetto di abbandonare S-1; imbarcatosi su una enorme astronave \"Argo\", sulla quale trovano rifugio 100 milioni di abitanti di S-1, inizia le operazioni per il salto nell'iperspazio. Durante i preparativi Afrodia d\u00e0 la caccia a Marin con l'intento di vendicare suo fratello Miran; il giovane Reigan era fuggito dal laboratorio in fiamme a bordo di un jet sperimentale costruito dal padre, il \"Pulser Burn\", ed Afrodia lo rintraccia. Proprio mentre lo scontro fra i due sta per concludersi, i reattori della nave Argo aprono uno squarcio nello spazio-tempo in cui vengono risucchiati la stessa Argo, la navicella di Afrodia ed il Pulser Burn.\nMarin viene ritrovato con il suo mezzo sulla luna dai Blue Fixers, una squadra speciale al servizio delle Nazioni Unite terrestri e, grazie alle proprie conoscenze, diviene il pilota del Baldios, gigantesco robot umanoide, ultima difesa utile per la Terra, nonostante i suoi compagni e i terrestri lo guardino con sospetto e diffidenza, per via della sua origine. Dopo una lunga e inconcludente guerra, S-1 decide di utilizzare tutte le proprie risorse per sciogliere le calotte artiche, mettendo cos\u00ec i terrestri in ginocchio. In precedenza, la distruzione dei pianeti Mercurio e Venere aveva fatto s\u00ec che la Terra venisse ad occupare nel sistema solare la stessa posizione che aveva S-1 nel proprio: a questa analogia si aggiungono ora i disastri naturali successivi allo scioglimento dei ghiacciai operato dalle truppe di S-1, che rendono la superficie della Terra identica a quella di S-1.\nSulla terra sono ormai convinti che S-1 non sia altro che la Terra del futuro e che Gattler con le sue truppe abbiano solo viaggiato indietro nel tempo. Gattler invece rifiuta questa idea, pensa si tratti solo di una coincidenza e continua i suoi attacchi verso le basi terrestri rischiando di contaminare la Terra con le radiazioni. Il pericolo viene scampato grazie all'intervendo del Baldios ed al fatto che Afrodia sospenda gli attacchi, convinta da Marin che si tratti anche del bene di S-1 (fra i due, nel corso della serie, si svilupper\u00e0 un rapporto di amore-odio).\nQui la serie animata si interrompe, priva di un finale vero e proprio, anche se le storie delle ultime quattro puntate erano quasi state completate. Su internet \u00e8 possibile trovare una sintesi delle trame delle puntate inedite. Il finale seguente \u00e8 quello del film di animazione del 1981 che, pur essendo simile alla sintesi delle puntate inedite, presenta diverse semplificazioni e differenze rispetto alla serie animata.\nAnche Gattler si rende conto che S-1 non \u00e8 altro che la Terra del futuro, ma un guasto alla nave \"Argo\" la costringe ad uscire dal sub-spazio, rendendola cos\u00ec visibile ai terrestri. Nell'assalto finale la base terrestre si schianta contro la \"Argo\" dando cos\u00ec possibilit\u00e0 al Baldios di entrare al suo interno e distruggere il reattore. Vistosi sconfitto un generale di S-1 attiva gli ordigni nucleari sulla terra, Gattler prova a fermarlo ma troppo tardi: la terra \u00e8 ormai contaminata e diventata come S-1.\nGattler si salva insieme ai civili che erano in ibernazione; nel confronto finale con Marin riesce a convincerlo a non ucciderlo rivelando come lui sia l'unico che sia in grado di svegliare tutti quei civili fra 15 anni. Ricompare anche Afrodia che per\u00f2 invece di uccidere Marin e proseguire il viaggio nello spazio con Gattler gli spara, rimanendo ferita a sua volta.\nGattler fugge compiendo un balzo iperspaziale con i civili in ibernazione. Marin ritorna sulla terra con Afrodia che muore fra le sue braccia di fronte al faro che si era visto all'inizio del film.\nPersonaggi.\nEroi.\nVentenne extraterrestre fuggiasco dal pianeta natale S-1, sbarca sulla Terra del XXIII secolo - a causa di una distorsione temporale - come profugo dopo essere precipitato sul satellite lunare, ove viene rinvenuto. Inizialmente visto con estremo sospetto e trattato come un nemico finisce col diventare velocemente l'unico baluardo da contrapporre agli invasori provenienti da S-1.\nComandante responsabile della base denominata \"Blue Fixer\" - il corpo speciale dei combattenti a difesa della Terra - per conto dell'Unione Mondiale; tecnicamente alle sue dirette dipendenze ma, nella pratica, mantiene col massimo organismo politico terrestre un non facile rapporto e spesso assai teso. Dal carattere forte e deciso, insiste nel mantenere la massima osservanza delle relazioni gerarchiche; possiede una spiccata propensione per il mantenimento dell'ordine e la disciplina. Ha una moglie e un figlioletto che vivono in Giappone.\nLa professoressa \u00e8 l'esperta di tecnologia e medicina della base, uno dei pi\u00f9 eminenti e riconosciuti scienziati terrestri. Di origini tedesche, possiede vaste e approfondite conoscenze di fisica, astronomia e biologia, ma s'interessa inoltre sia di scienza teorica che di tecnica applicata; ha una personalit\u00e0 fredda e distaccata dietro cui cerca di nascondere un'anima ferita; \u00e8 capace di mantenere la lucidit\u00e0 anche nelle situazioni pi\u00f9 tese e disperate. \u00c8 lei la prima a comprendere appieno che S-1 e la Terra sono nella realt\u00e0 lo stesso pianeta e che sia Marin che gli invasori hanno viaggiato nel tempo e non attraverso lo spazio.\nFiglia di una giovane studentessa restauratrice giapponese - di cui porta il cognome - e dell'allora erede al trono del piccolo Stato nordafricano di Lenia, \u00e8 nata ai confini tra l'Italia e la Svizzera. Rappresenta l'unica presenza femminile attiva all'interno della squadra \"Blue Fixer\"; coraggiosa e volitiva, \u00e8 dotata di un forte senso della giustizia che la porta a provare da subito una qual certa simpatia nei confronti di Marin, la quale si muta velocemente in aperta attrazione; \u00e8 la prima a dimostrare un sentimento di vicinanza e di umana comprensione nei confronti dell'\"alieno\". Oliver ne \u00e8 segretamente innamorato, pur tuttavia non corrisposto. Possiede una personalit\u00e0 positiva e ottimista.\nNativo della colonia lunare \"Little Japan\" (fondata nel 2030 con l'intento di cercare d'attenuare il problema della sovrappopolazione ed in seguito abbandonata per essere trasferita su Venere), di cui \u00e8 l'unico superstite. Collerico ed impulsivo, \u00e8 il pi\u00f9 irruente ed emotivo del gruppo e diffida profondamente dell'alieno Marin; faticher\u00e0 pertanto pi\u00f9 di tutti gli altri nel riconoscerne le qualit\u00e0 e la sincerit\u00e0. Nelle intenzioni dei progettisti della serie tv, \u00e8 destinato a morire in un'azione kamikaze.\nDi origini statunitensi ha trascorso gran parte dell'infanzia in una situazione di estrema indigenza, tra l'accattonaggio e i piccoli furtarelli per poter cos\u00ec provvedere alla sorellina. Conserva gelosamente inserita tra le pagine della propria \"Bibbia\" personale una foto dell'amata Jamie; \u00e8 uno dei piloti principali della squadra \"Blue Fixer\", finisce presto con l'accettare e sostenere Marin.\nAvversari.\nDittatore di S-1\nAltri.\nDi origini anglosassoni \u00e8 il presidente eletto dell'Unione Mondiale terrestre, il maggiore organismo decisionale e politico del pianeta; nella sua qualit\u00e0 di massimo rappresentante federale impartisce gli ordini e le priorit\u00e0 da assumere alla squadra \"Blue Fixer\". Si trova per\u00f2 spesso in attrito con le decisioni assunte in tutta autonomia dal comandante Bannister a nome della stessa squadra.\nSovrano di S-1; saggio e pacifista, cade vittima del colpo di Stato perpetrato contro di lui dal suo alto generale Gattler.\nPadre di Marin, \u00e8 l'ideatore del \"Pulser Burn\" (l'astronave che diverr\u00e0 il troncone principale Baldios); profondamente contrario ai progetti guerrafondai di Gattler, cade ferito a morte da Milan - fratello minore di Aphrodia - durante il colpo di Stato.\nPadre naturale di Jamie nonch\u00e9 sovrano dello staterello nordafricano di Lenia. S'innamora della madre di Jamie dopo averla conosciuta a Roma nel corso del periodo in cui intraprese gli studi d'arte del Rinascimento; verr\u00e0 costretto ad abbandonarla a seguito dell'assassinio del padre, per cui gli sar\u00e0 imposto di sostituirlo sul trono per affrontare il vortice di violenza e la spirale terroristica all'interno del proprio paese.\nUfficiale dell'Unione Mondiale. Inviato alla base dei \"Blue Fixer\" per giudicare la condotta di Bannister; estremamente rigido inizialmente si scatena addosso l'astio di Marin e compagni. In seguito sostituisce Morgan quale massima autorit\u00e0 terrestre.\nSorella di Oliver, opera come infermiera nella principale sede ospedaliera dell'Unione.\nGiornalista ed inviata speciale della TV terrestre. Intrepida e coraggiosa, dopo aver subito una fortissima disillusione pacifista documenter\u00e0 fino alla fine la situazione bellica.\nFidanzato di Emily.\nColonna sonora.\nLe sigle originali sono \"Ashita ni ikiro Baldios\" (apertura) e \"Marin ~ Inochi no tabi\" (chiusura), entrambe cantate da K\u014dichi Ise. Queste sono state utilizzate in Italia per l'edizione DVD e per la trasmissione su Hiro fino all'episodio 31.\n\u00c8 stata creata anche una sigla italiana, chiamata \"Baldios\" e cantata da Il coro di Baldios. Questa \u00e8 stata sempre utilizzata sia come sigla d'apertura che di chiusura, mantenendo i video delle sigle originali. \u00c8 stata trasmessa dalla prima visione , mentre \u00e8 stata utilizzata da Hiro solo per i tre episodi inediti finali.\nIl brano portante della serie \u00e8 ."}
{"id": "1639321", "revid": "110157", "url": "https://it.wikipedia.org/wiki?curid=1639321", "title": "Il trionfo dell'onore", "text": "Il trionfo dell'onore \u00e8 un'opera comica in tre atti di Alessandro Scarlatti su libretto di Francesco Antonio Tullio (che firm\u00f2 il testo con lo pseudonimo di Colantuono Feralintisco), vagamente ispirata alla figura di Don Giovanni, gi\u00e0 messa in scena nel Seicento da Tirso de Molina e da Moli\u00e8re. Fu rappresentata per la prima volta al Teatro dei Fiorentini di Napoli il 26 novembre 1718.\nCaratteri generali.\nFu l'unico capolavoro appartenente al genere comico di Alessandro Scarlatti, e venne rappresentato nella capitale partenopea in un teatro riservato quasi esclusivamente a tale tipo di spettacoli, il Teatro dei Fiorentini. Il compositore siciliano, in contrasto con una tendenza che si stava consolidando da qualche decennio a Napoli, volle che tutti i personaggi facessero uso della lingua italiana invece che di quella napoletana. Tale innovazione trova una giustificazione nel tipo di ambientazione prescelta, priva di connotazioni popolari e anzi inserita in contesti sociali e atmosfere che in qualche modo prefigurano la commedia veneziana di ispirazione borghese che si svilupper\u00e0 nei decenni successivi. L'opera ebbe uno straordinario successo di pubblico e venne replicata ben diciotto volte. Inspiegabilmente \"Il trionfo dell'onore\" scomparve dalle scene fino agli anni trenta del Novecento, venendo rappresentata per la prima volta dopo oltre due secoli a Loughton, in Inghilterra, il 23 luglio 1937. In Italia fu riproposta al pubblico senese solo il 18 settembre 1940, dopo essere stata soggetta a un attento lavoro di revisione da parte di Virgilio Mortari.\nCon \"Il trionfo dell'onore\" Scarlatti sublima, con la propria genialit\u00e0, il genere comico, aprendo nuove strade che saranno successivamente percorse da Giovanni Battista Pergolesi e da altri grandi della scuola cosiddetta \"napoletana\". La vena melodica, dalle vaghe connotazioni malinconiche, del compositore, sembra infatti quasi preannunciare quelle che saranno le future direttrici estetiche della commedia in musica della citt\u00e0 partenopea. Il complicato gioco di coppie (ce ne sono ben quattro sulla scena) permette a Scarlatti di destreggiarsi in una serie di pezzi di insieme (duetti, quartetti e persino un ottetto) che troveranno la loro massima espressione nel superbo concertato che chiude il secondo atto. Una tecnica compositiva rigorosa, sostenuta da una genuina ispirazione, si unisce in quest'opera a una genialit\u00e0 espressiva e a una padronanza delle risorse e dei mezzi scenici sconosciute fino ad allora.\nTrama.\nLa vicenda ha luogo a Pisa e nella sua campagna nel XVII secolo.\nAtto I\nDopo aver sedotto e abbandonato Leonora, Riccardo si reca con Rodimarte Bombarda in casa di Flaminio, suo zio, che, pur essendo fidanzato con Cornelia, non disdegna di corteggiare la domestica Rosina. Leonora, giunta a Pisa alla ricerca del proprio seduttore, di cui \u00e8 innamorata, viene invitata in casa da Cornelia, dove per\u00f2 alloggia anche Doralice, nuova fiamma di Riccardo. Le due giovani scoprono di nutrire entrambe scarsa stima nei confronti del comune amante. Nel contempo, a casa di Flaminio, il Capitano Rodimarte, approfittando di una visita di Leonora al suo promesso sposo (duetto: \u00ab\"S\u00ec mia gioia\"\u00bb \u00ab\"S\u00ec mia vita\"\u00bb), fa una serrata corte a Rosina, vantandosi di aver partecipato a inesistenti imprese guerresche, con un'irresistibile \"vis comica\", messa in evidenza dai bei versi di Tullio (\u00ab\"Il mio secondo vanto \u00e8 la bellezza\"\u00bb).\nAtto II\nErminio, fratello di Leonora e perdutamente innamorato di Doralice, sfida Riccardo a duello per vendicare l'onore di sua sorella. L'indimenticabile quartetto che chiude l'atto (\u00ab\"Bella\"\u00bb \u00ab\"Taci\"\u00bb) si struttura su una linea melodica vagamente languida, priva di ornamentazioni superflue ed \u00e8 proteso verso l'approfondimento psicologico dei quattro personaggi che vi partecipano. Erminio e Leonora, feriti nei propri sentimenti, si confrontano con Doralice e Riccardo, insensibili all'altrui dolore.\nAtto III\nFlaminio coglie in flagrante Rosina e il Capitano, ma anch'egli viene sorpreso ad amoreggiare con Rosina dalla propria fidanzata Cornelia. Il duello fra Flaminio e Riccardo, preannunciato nel I atto, termina con il ferimento di Riccardo. Costui, pentendosi della propria natura volubile e incostante e sentendosi ancora legato a Leonora, torna da lei. L'opera si chiude con un concertato (\u00ab\"Che sento? O me felice\"\u00bb) cui partecipano tutti i personaggi dell'opera. Riccardo chiede perdono ad Erminio, suo futuro cognato, e a Leonora, che confessa di amarlo ancora perdutamente; Doralice si riconcilia con Erminio e Flaminio con Cornelia, mentre Rodimarte ha finalmente trovato in Rosina la donna della sua vita. La virt\u00f9 viene esaltata e tutti applaudono \u00ab\"con lieto grido il trionfo dell'onor\"\u00bb."}
{"id": "1639324", "revid": "76963", "url": "https://it.wikipedia.org/wiki?curid=1639324", "title": "Michael Eavis", "text": "Biografia.\nFu educato alla Wells Cathedral School, ed in seguito al Thames Nautical Training College, dopo il quale entr\u00f2 a far parte della marina mercantile. Nel 1958 suo padre, un predicatore metodista, mor\u00ec ed Eavis eredit\u00f2 la fattoria di Pilton, nel Somerset. Nel 1969 lui e sua moglie Jean Eavis parteciparono al Bath Blues festival, e ispirati da questo, decisero di ospitare un festival gratuito l'anno successivo che si trasform\u00f2 successivamente nel festival di Glastonbury come viene conosciuto oggi.\nJean mor\u00ec nel 1999 e da quel momento sua figlia Emily entr\u00f2 a far parte dell'organizzazione dell'evento. Con la sua terza moglie, e anche con sua madre, Michael rimase un fedele praticante metodista. Sua moglie, Ruth, vive ancora a Pilton, Somerset.\nAlle elezioni del 1997 divent\u00f2 candidato per il partito dei Partito Laburista nella circoscrizione elettorale del Wells, guadagnando 10.204 voti, che per molti anni rimase il miglior risultato ottenuto dal partito. Tuttavia sugger\u00ec ai votanti laburisti disillusi che avrebbero dovuto dare il loro voto al Green Party (Verdi) per protesta contro la guerra in Iraq.\nNel novembre 2006 fu messo a capo del Somerset Chamber of Commerce and Industry. Eavis possiede due lauree honoris causa conferitegli dall'universit\u00e0 di Bath (2004) e dall'universit\u00e0 di Bristol (2006). Ottenne inoltre il titolo di Comandante (CBE) dalla regina Elisabetta nel 2007."}
{"id": "1639325", "revid": "767487", "url": "https://it.wikipedia.org/wiki?curid=1639325", "title": "The Eye (film 2008)", "text": "The Eye \u00e8 un film del 2008 diretto da David Moreau e Xavier Palud, remake dell'omonimo film cinese dei fratelli Pang. La protagonista \u00e8 Sydney Wells, interpretata da Jessica Alba.\nTrama.\nSydney Wells \u00e8 una giovane e bella violinista di successo, cieca dall'et\u00e0 di cinque anni, che riacquista la vista grazie ad un trapianto di cornee, donate da un misterioso donatore. Quando Sydney ricomincia a vedere si trova di fronte a visioni terrificanti che la faranno sprofondare in un incubo. All'inizio vede soltanto macchie nere sfocate, ma col passare del tempo vede queste macchie nere avvicinarsi alle persone, tra cui una anziana all'ospedale, che viene poi ritrovata morta il giorno dopo. La visione di questi accompagnatori fa perdere l'entusiasmo iniziale della ragazza, felice di vedere il mondo dopo cos\u00ec tanto tempo. Sydney \u00e8 in grado di vedere persone morte ed inquietanti creature che accompagnano le anime, quando queste muoiono e per via di questo potere ha anche sogni terrificanti e vede lo scenario cambiare all'improvviso. L'unico che crede alle sue visioni \u00e8 il Dr. Paul Faulkner, e grazie al suo aiuto, Sydney, scopre l'identit\u00e0 della donatrice di cornee e si reca nella cittadina dove viveva la ragazza.\nDifferenze con l'originale.\nA differenza del film originale la protagonista riesce a salvare le probabili vittime di un incidente stradale, ma ugualmente poi perder\u00e0 la vista per una scheggia di vetro vagante.\nInoltre la madre della ragazza che aveva le visioni anni prima, muore, a differenza del film originale.\nCritica.\nIl film ha ricevuto durante l'edizione dei Razzie Awards 2008 una nomination come peggior attrice per Jessica Alba."}
{"id": "1639333", "revid": "125659272", "url": "https://it.wikipedia.org/wiki?curid=1639333", "title": "Football Club Legnago Salus", "text": "Il Football Club Legnago Salus S.r.l., meglio nota come Legnago, \u00e8 una societ\u00e0 calcistica italiana con sede nella citt\u00e0 di Legnago, in provincia di Verona. Milita in Serie C, la terza divisione del campionato italiano.\nStoria.\nL'attivit\u00e0 calcistica nasce a Legnago nell'agosto 1920 e con varie denominazioni (\"U.S. Legnaghese\", \"Liberi Calciatori\", \"A.C. Valerio Valery\", \"A.C. Legnago\", \"U.S. Salus\", \"A.C. Isothermo\", \"A.C. Riello Legnago\", \"A.C. Legnago Salus\").\nNella stagione 1921-1922 la \"Legnaghese\" disputa il campionato di Prima Categoria dopo aver meritatamente vinto il campionato di Promozione Veneta nella stagione precedente.\nNel 1927 il calcio a Legnago rinasce con la \"Associazione Calcio Valerio Valery\", squadra voluta dal gerarca fascista Valerio Valeri, comandante della Brigata Nera di Verona. Alla squadra fu dato il nome di una persona ancora vivente, cosa non comune all'epoca.\nValerio Valeri fu per caso riconosciuto da un legnaghese a Bergamo a guerra finita. Portato in carcere, fu riconosciuto responsabile di numerosi rastrellamenti e sevizie su persone arrestate nonch\u00e9 di fucilazione di partigiani. La Corte d'Assise straordinaria di Verona lo condann\u00f2 alla pena capitale a mezzo fucilazione, che fu eseguita il 16 novembre 1945.\nNel 1943-1944 il Legnago partecip\u00f2 ad un campionato di guerra, con gironi regionali e finali per l'assegnazione del titolo di campione d'Italia. Il \"Legnago\" militava nel girone A del Veneto con Venezia, Treviso, Padova, Bassano, Mestre e Rovigo e conquist\u00f2 6 punti. I Vigili del Fuoco della Spezia vinsero lo scudetto dopo le partite finali disputate all'Arena di Milano con Torino e Venezia.\nNel 1945-1946 il Legnago vinse il campionato di Serie C e perse la finale per l'ammissione alla serie B. Nella stagione 1963-1964 l\"'Isothermo Legnago\" fu promosso in Serie D dopo due spareggi con lo Schio, ma rinunci\u00f2 poich\u00e9 era vietata la pubblicit\u00e0 dello sponsor sulle maglie.\nNella stagione 1970-1971 il Legnago allenato da Gigi Menti fu promosso in Serie D.\nIl risultato pi\u00f9 alto della societ\u00e0 bianco-azzurra fu raggiunto nella stagione 1971-1972 con il primo posto in Serie D condiviso con il Vigevano. Il 4 giugno 1972 allo stadio Rigamonti di Brescia, le due squadre disputarono lo spareggio di fronte a circa 7\u00a0000 spettatori, che di concluse con la sconfitta del Legnago per 1-0.\nIl Legnago ha militato in quarta serie in tre periodi diversi: per tre stagioni dal 1952 al 1954, per altre nove dal 1971 al 1980 (i giocatori erano semiprofessionisti) e per altre nove stagioni, dal 1993 al 2002 nella nuova Serie D con presidenza Francesco Salvatore. Nel campionato 1994-95 il Legnago allenato da Gigi Manganotti che aveva fra le sue file Ezio Rossi, Perina, Mezzacasa e G.Pietro Zanaga conquist\u00f2 il terzo posto dopo il Treviso, promosso in serie C, e la Triestina. Il Legnago poteva meritare il ripescaggio ma fu preferita la Triestina, nonostante un fallimento alle spalle. Nella stagione 1997-1998 il Legnago si classific\u00f2 quinto e partecip\u00f2 al postcampionato, ospitato nelle schedine del Totogol. In quella stagione la partita casalinga con il Trento registr\u00f2 sugli spalti .\nIl 20 febbraio 1992 nella finalissima regionale sul neutro di Abano, il \"Riello Legnago\" allenato da Mario Maraschi vinse la Coppa Italia battendo ai rigori (5-2) il Contarina. A fine stagione, nonostante il 4\u00ba posto ottenuto, fu ripescato nel Campionato Nazionale Dilettanti a completamento dell'organico. Ritorn\u00f2 cos\u00ec a giocare a livello nazionale dopo l'ultima apparizione nel 1980 e vi rest\u00f2 consecutivamente fino al 2002, ottenendo il miglior risultato nella stagione 1994-1995 conclusa al 3\u00ba posto dietro a Treviso e Triestina e davanti al Bolzano.\nIl 30 giugno 2001 il Legnago juniores allenato dal tandem Paolo Salvatore-Gigi Possente disput\u00f2 a Lugo di Romagna la finalissima per il titolo italiano con il Fano, perdendo per 4-1.\nNel campionato 2001-2002, dopo nove stagioni consecutive di Serie D il Legnago fu retrocessa in Eccellenza avendo concluso all'ultimo posto. Il 12 maggio 2002, nell'ultima partita di serie D, giocata contro il Senigallia, i giocatori portarono sulle maglie la scritta \"Nove anni di serie D non si dimenticano\".\nNel 2002-2003 altra retrocessione, dall'Eccellenza alla Promozione avendo raggiunto il 15\u00ba posto nel campionato regionale.\nNel maggio 2003 cessa l'era Salvatore e alla guida della societ\u00e0 subentra un nuovo direttivo con Franco Pesarin presidente e Pierluigi Bertelli vicepresidente. Primo allenatore della nuova era, per affrontare il campionato di Promozione 2003-2004, \u00e8 Claudio Caroli, sostituito nel finale di campionato da Dante Tamagnini, che raggiunge il 9\u00ba posto in classifica.\nL'11 settembre 2003 si \u00e8 avuta l'inaugurazione della nuova tribuna coperta con la partita amichevole Legnago Salus-Modena.\nCon la stagione 2004-2005 arriva sulla panchina mister Maurizio Testi e viene raggiunto un 8\u00ba posto finale. Al termine si ha uno scambio al vertice tra Bertelli che diventa presidente e Pesarin che passa a vice.\nNel campionato 2005-2006, i risultati poco convincenti portano all'esonero di Testi che nel novembre 2005 \u00e8 sostituito da Patrizio Minozzi con l'intento di riportare la squadra nelle posizioni di vertice. Tuttavia, per un solo punto, il 6\u00ba posto finale non \u00e8 valido per disputare i play-off.\nL'11 giugno 2006 \u00e8 stata celebrata la cerimonia d'intitolazione dello stadio comunale a Mario Sandrini (ex centrocampista del Legnago e medico) dopo referendum fra i lettori del giornale L'Arena. Tra i presenti, il legnaghese ed ex libero della nazionale Pierluigi Cera e il portiere Matteo Guardalben che inizi\u00f2 la sua carriera proprio nel Legnago.\nNel 2006-2007 al 4\u00ba anno in Promozione la squadra \u00e8 ben consolidata e riesce a dominare l'intero campionato con un punteggio record di 66 punti che vale il ritorno in Eccellenza. Il 29 aprile 2007, in occasione dell'ultima partita di campionato, nel derby con il Minerbe, allo stadio Sandrini \u00e8 stato organizzato un evento celebrativo con musica, ospiti illustri (Gigi Menti e alcuni giocatori della sfiorata Serie C Fongaro, Grimelli, Sbampato, Tomizioli, Ferrarese, Moro).\nL'atteso ritorno in Eccellenza per il campionato 2007-2008 si \u00e8 concluso a centro classifica al 7\u00ba posto come peggior neopromossa del girone nei confronti di Somma, Albignasego e Marano, le prime due addirittura subito promosse in Serie D. A questo scopo Minozzi viene sostituito durante l'estate da Roberto Maschi che ha allenato la Sambonifacese nella categoria superiore.\nLa stagione 2008-2009, iniziata con buone pretese, vede sempre la squadra nei primi posti in classifica nonostante i risultati altalenanti trovandosi quindi a lottare nelle ultime giornate per agguantare la 2\u00aa posizione (valida per i play-off) contro la matricola Monselice. Proprio nello scontro diretto alla penultima giornata, conclusosi con un 3-3 in rimonta il Legnago resta ancora in gioco per raggiungere la squadra avversaria, impresa che riesce all'ultima giornata con la sconfitta del Monselice e la vittoria del Legnago. Il 2\u00ba posto ha quindi permesso di disputare i play-off nazionali e tentare il ritorno in Serie D. La semifinale \u00e8 contro la piemontese Aquanera; sul campo degli avversari il Legnago perde 1-0 e alla partita di ritorno in casa, conclusasi con uno 0-0, resta sancita la permanenza in Eccellenza.\nNella stagione 2009-2010, iniziata con l'obiettivo di conquistare la Serie D, fino alla 22\u00aa giornata la squadra ha sempre dominato la classifica mantenendo il 1\u00ba posto davanti al Monselice ed ai rivali del Cerea. Proprio il Cerea ha raggiunto il Legnago in testa alla classifica fino alla 25\u00aa giornata quando l'attesissimo scontro al vertice si \u00e8 concluso con una vittoria del Legnago per 0-3 sul campo avversario di fronte ad un pubblico record per la citt\u00e0 di Cerea (circa spettatori). Nonostante le sconfitte con il CastelnuovoSandr\u00e0 (avversario di fine stagione) e quella a tavolino contro il Valdagno, il Legnago conquista all'ultima giornata l'accesso alla Serie D con un gol a pochi minuti dal termine contro il Trissino di fronte al pubblico di casa.\nIl ritorno dopo otto anni in Serie D nel 2010-2011 ricomincia dal girone B con Andrea Orecchia come allenatore. La squadra riesce a rimanere per tutta la stagione intorno alla zona play-off grazie soprattutto alle reti del bomber Correzzola, risulta infatti essere la formazione che ha segnato pi\u00f9 gol (61) nell'intero girone. Il 5\u00ba posto finale a pari punti con Olginatese e Insubria Caronnese porta agli spareggi per entrare ai play-off contro la squadra lecchese: sul campo di Montichiari finisce per\u00f2 2-2 e successivamente in sconfitta per 5-6 ai rigori.\nDa ricordare in questa stagione il derby dopo 13 anni con il perso 1-0 in trasferta e concluso 0-0 sul campo casalingo di fronte a spettatori.\nNella stagione 2011-2012 la squadra viene inserita nel girone C con Orecchia ancora alla guida, con l'obiettivo dei play-off e di ottenere per l'8\u00ba anno consecutivo il miglioramento in classifica rispetto alla stagione precedente, entrambi centrati a fine stagione con il 3\u00ba posto.\nLa zona play-off viene mantenuta sin dalle prime gare e con il procedere del campionato si stabilizza un duello ravvicinato per il secondo-terzo posto con la matricola Delta Porto Tolle all'inseguimento del .\nProprio nella partita casalinga contro il si \u00e8 registrato un pubblico record stagionale di 1 800 spettatori grazie alle posizioni di vertice delle due squadre, l'incontro \u00e8 inoltre stato trasmesso su RaiSport come quello sul campo del Delta.\nIn questa stagione il Legnago \u00e8 risultata essere la formazione con il minor numero di reti subite dell'intero girone (24).\nNei play-off ha superato nell'ordine Montebelluna in casa 2-1, il Delta Porto Tolle in terra rodigina con lo stesso risultato; quindi nella Terza Fase ha avuto la meglio sull'Pontisola con un 1-0, nel turno successivo al Riviera delle Palme ha battuto la corazzata ai calci di rigore 4-5 dopo l'1-1 nei tempi regolamentari, davanti a pi\u00f9 di spettatori. In semifinale \u00e8 stato sconfitto dal SanDon\u00e0Jesolo, secondo in Coppa Italia, per 2-0 nel campo neutro di Belluno, il 3 giugno 2012, data da ricordare come apice della storia del Legnago, parimenti allo spareggio perso contro il Vigevano nel 1972.\nNella stagione 2012-2013 si registra l'esonero a sorpresa di Orecchia dopo solo 9 partite a causa dei risultati che non hanno convinto la dirigenza. Al suo posto viene chiamato Ottoni. Nonostante il cambio, l'andamento della squadra rimane altalenante e la stagione si conclude all'11\u00ba posto. Da registrare durante il campionato il primo derby in Serie D con il Cerea nel quale si \u00e8 registrato il numero pi\u00f9 alto di presenze stagionali con 900 spettatori.\nNel campionato 2013-2014 il Legnago \u00e8 affidato a Lorenzo Di Loreto. Dopo i 28 punti raccolti nel girone di andata il Legnago fatica in quello di ritorno, ma le vittorie finali a Darfo Boario e in casa contro l'Inveruno portano la salvezza matematica con 44 punti all'11\u00ba posto.\nPer la stagione 2014-2015 il Legnago ingaggia un allenatore d'esperienza, Leonardo Rossi gi\u00e0 in panchina con Teramo, Giacomense e S.P.A.L. in C2 ed Esperia Viareggio e Ravenna in C1. Dopo 14 giornate, Rossi viene esonerato e sostituito da Andrea Orecchia. Il 19 aprile 2015 durante l'incontro casalingo contro il Padova si \u00e8 registrato il numero record di 2 000 spettatori (per due terzi ospiti), incontro che ha sancito il ritorno in Lega Pro dei biancoscudati. A fine stagione il Legnago si classifica all'11\u00ba posto come nelle precedenti due stagioni.\nNella stagione 2015-2016 la panchina rimane ad Andrea Orecchia, la squadra rimane a centro classifica raggiungendo la posizione pi\u00f9 bassa (13\u00ba) tra la 14\u00aa e la 15\u00aa giornata, per poi risalire dalla 22\u00aa giornata.\nDopo tre stagioni a centro classifica (con il 12\u00ba, 11\u00ba e 8\u00ba posto), nel 2018-2019 il team viene retrocesso dopo i play-out, persi con il Villafranca, per essere poi ripescato in estate.\nL'anno successivo, guidato dal tecnico Massimo Bagatti raggiunge il secondo posto nel campionato interrotto a fine febbraio causa la Pandemia Covid-19, ma quando la capolista Campodarsego rinuncia all'iscrizione alla Serie C, viene promosso al suo posto.\nColori e simboli.\nColori.\nI colori della maglia del Legnago sono il bianco e l'azzurro.\nStrutture.\nStadio.\nIl primo campo da gioco utilizzato dal Legnago fu il campo \"Fiera\", chiamato comunemente \"La pista\", una piazza molto grande dove abitualmente si svolgeva la compravendita del bestiame. Nel 1926 si giocava nel campo di via Frattini, in seguito acquisito dal Comune come \"Campo del Littorio\" diventando \"Comunale\" dopo il 1945. Nel 1968 venne inaugurato lo stadio attuale, sito in localit\u00e0 \"Palazzetto\" e successivamente intitolato a Mario Sandrini.\nTifoseria.\nI tifosi del Legnago risiedono principalmente nell'omonimo comune, ma si contano anche provenienze dalle frazioni di Porto e San Pietro.\nGemellaggi e rivalit\u00e0.\nLa maggior parte dei sostenitori biancobl\u00f9 simpatizza per il , essendo la squadra del capoluogo di provincia e ne condividono i gemellaggi.\nLa rivalit\u00e0 pi\u00f9 antica e accesa dei legnaghesi, per motivi sportivi ma anche campanilistici, \u00e8 quella con il (per antonomansia il \"Derby della Bassa Veronese\"), essendo la squadra che hanno sfidato pi\u00f9 volte grazie anche alla vicinanza dei due comuni. Altre rivalit\u00e0 da menzionare sono quelle con la (alimentata da motivi socio-politici) e quella sportiva con la , a causa della militanza delle suddette squadre nello stesso girone di Serie C.\nOrganico.\nRosa 2021-2022.\n\"Aggiornata all'11 febbraio 2022.\"\nCollegamenti esterni.\n "}
{"id": "1639336", "revid": "124383583", "url": "https://it.wikipedia.org/wiki?curid=1639336", "title": "Solange Knowles", "text": "\u00c8 famosa per il suo stile eccentrico, spesso in concomitanza alle scelte artistiche della sorella Beyonc\u00e9, e per il suo terzo album \"A Seat at the Table\", che ha ricevuto l'acclamazione globale e contiene il brano \"Cranes in the Sky\", vincitore del Grammy Award come \"Best R&amp;B Performance.\" Billboard ha inserito la cantante tra i 100 artisti dance di maggior successo e le ha conferito l\"'Impact Award\" ai Billboard Women in Music, per i suoi contributi artistici nel panorama musicale.\nBiografia.\nNata a Houston, nel Texas, \u00e8 la figlia di Mathew e Tina Knowles ed \u00e8 sorella di Beyonc\u00e9. Suo padre \u00e8 afroamericano mentre sua madre ha origini creole (discendenze afroamericane, native americane, tedesche e francesi) lasciarono entrambi il lavoro per seguire le carriere delle figlie, diventando due importanti imprenditori nell'ambito della musica e della moda.\n2001\u20132002: esordi.\nNel 2001, all'et\u00e0 di 15 anni, inizia a scrivere 4 brani per l'album di debutto della cugina Kelly Rowland, \"Simply Deep. Inoltre\" sulle orme della pi\u00f9 celebre sorella Beyonc\u00e9, Solange partecipa in veste di ballerina a numerosi tour delle Destiny's Child, promossa dal padre\".\"\nSubito dopo il tour mondiale del 2002 delle Destiny's Child, Matthew Knowles annuncia l'idea di voler far diventare Solange il quarto membro del gruppo: la notizia viene tuttavia smentita dal gruppo stesso e Solange, poco dopo, pubblica il suo album da solista di debutto, \"Solo Star\", nel gennaio 2003.\n2002\u20132004: \"Solo Star\" e il debutto come compositrice e attrice.\nGi\u00e0 nel 2002 aveva cantato la canzone \"True Love\" insieme al giovane Lil' Romeo. La canzone far\u00e0 parte dell'album \"Solo Star\" dove Solange \u00e8 cantautrice di tutti e 15 i brani. Si avvale inoltre della collaborazione di Timbaland, The Neptunes, Linda Perry e Jermaine Dupri. Il primo singolo \"Feelin' You (Part II)\" non riesce ad entrare nella Billboard Hot 100 ma arriva alla posizione numero tre sia della classifica Hot R&amp;B/Hip-Hop Songs che Hot Dance Singles Sales. L'album raggiunge la posizione 49 della Billboard 200 e la posizione 23 della Top R&amp;B/Hip-Hop Albums.\nNel 2004 partecipa al film \"Ragazze nel pallone - Tutto o niente\" in cui interpreta la capitana delle cheerleader. Nello stesso anno dopo il matrimonio si sposta in Idaho dove si dedica alla composizione di alcuni brani per il terzo album da solista della sorella, \"Get Me Bodied\" e \"Upgrade U\", per Michelle Williams e le Destiny's Child, apparendo anche nel video di \"Soldier\" del gruppo.\n2008\u20132014: \"Sol-Angel and the Hadley St. Dreams\" ed altri progetti.\nNel 2008 vince il premio per la composizione del migliore brano \"R&amp;B and Hip-Hop\" all'ASCAP Award per Get Me Bodied.\nNel 2008 pubblica il suo secondo album \"Sol-Angel and the Hadley St. Dreams\".L'album ha influenze degli anni '60 e '70 di orientamento pop. Billboard lo defin\u00ec \"\"Pi\u00f9 di una moderna unione tra Hip-Hop e R&amp;B, che attinge dal Blues al Jazz\"\" e fu in generale acclamato positivamente, visto quasi come il suo vero album di debutto. L'album fu promosso dal brano I Decided che raggiunse la prima posizione nella classifica Billbloard Hot Dance Club Play e con il \"the Hadley St. Dreams Tour\" nei paesi anglosassoni.\nNel 2009 afferma in un'intervista ad MTV di essere pronta a realizzare un nuovo album, ma nel 2010 in un'intervista al programma statunitense \"Vibe\" afferma di aver sofferto di un esaurimento nervoso causato dal consistente lavoro per il suo terzo album che le cost\u00f2 un sacrificio \"mentale, emotivo e finanziario\". L'album avrebbe avuto un carattere \"Dance ma con testi con significati profondi e oscuri\" e avrebbe avuto la collaborazione nella stesura del brani di Pharrell Williams, che da tempo collabora con le sorelle Knowles, e di Chromeo. Nel mentre si dedica alla stesura di alcuni brani tra cui Why Don't You Love Me che, anche se inizialmente pensato per il suo futuro album, viene inserito nell'edizione platino del terzo album da solista della sorella, I Am... Sasha Fierce.\nDopo 3 anni ,nel 2012, rilascia \"Losing You\", brano che riscuote un buon successo in America ed Europa, tanto da diventare uno dei pochi brani a sfondare anche in Italia. L'album viene rilasciato sul canale ITunes della cantante nel novembre di quell'anno, e consiste in un EP dal titolo \"True\". L'album debutta alla posizione 17 della classifica Billboard Top R&amp;B/Hip-Hop Albums.\nNel 2014 collabora con i Chromeo nel brano \"Lost on The Way Home\" presente nel quarto album della band, \"White Woman\". \u00c8 presente inoltre nel brano \"Electric Lady\" tratto dall'omonimo album di Janelle Mon\u00e1e.\n2016\u20132017: \"A Seat at the Table\".\nNel corso del 2016 lavora al fianco di Issa Rae, Melina Matsoukas e Raphael Saadiq per le musice della serie televisiva \"Insecure\".\nIl 30 settembre 2016 rilascia un nuovo album, \"A Seat at the Table\", annunciato nella pagina Instagram della cantante. L'album vede la partecipazione della cugina Kelly Rowland, di Lil Wayne, Kelea, Q-Tip, The-Dream e Dev Hynes. L'album viene accolto positivamente dalla critica tanto che \"Rolling Stone\", che gli conferisce un punteggio di 4 stelle su 5, lo definisce come un \u00abfantastico LP che prende spunti sonori da lati dell'anima pi\u00f9 nascosti mentre suona puntuale come un tweet appena inviato\u00bb mentre \"The Guardian\" come \u00abun album che \u00e8 impregato nella cultura nera, portando alla luce i problemi razziali\u00bb. La rivista americana \"Elle\" invece esalta il fatto che \u00abnon \u00e8 possibile comprenderlo a pieno dalle persone comuni, poich\u00e9 non realizzerebbero il vero messaggio\u00bb.\nL'album debutta alla posizione numero 1 della classifica iTunes statunitense rimanendo nella top 10 per l'intera settimana successiva, diventando cos\u00ec il maggior successo della cantante. Inoltre raggiunge la prima posizione nella classifica Billboard 200 diventando il suo miglior debutto nella classifica. L'album debutta in buone posizioni nelle maggiori classifiche europee ed internazionali tra cui Regno Unito, Canada, Australia, Germania, Belgio, Sudafrica e Irlanda.\nInoltre \u00e8 arrivata a stabilire con l'album della sorella \"Lemonade\" un nuovo record nella classifica: infatti sono le prime sorelle ad essere alla prima posizione nello stesso anno e ad essere nella top 5 contemporaneamente.. Anche nella classifica Billboard 200 entrambe le sorelle Knowles raggiungono nello stesso anno la prima posizione, seconde solo a Michael Jackson e Janet Jackson che lo realizzarono nel 2001.\nIl primo singolo, Cranes in the Sky venne estratto in data 5 ottobre; per esso, \u00e8 stato pubblicato anche un video musicale come per il brano \"Don't Touch my Hair\". \"Cranes in the Sky\" fa ottenere alla cantante il primo Grammy Awards nel 2017 nella categoria \"Best R&amp;B Performance\". Vince inoltre il suo primo BET Awards e Soul Train Music Award come compositrice. Ai Billboard Woman in Music del 2017 la cantante \u00e8 la prima recepente nella storia della premiazione dell\"'Impact Award\" per i suoi contributi nell'industria musicale. Sia l'album che l'estratto \"Cranes in the Sky\" ricevono la certificazione d'oro dalla RIAA.\n2018- presente: \"When I Get Home e nuovi progetti\".\nNell'ottobre del 2018, in un'intervista al The New York Times Style Magazine, Solange afferma di un nuovo progetto musicale, concepito tra New Orleans, Houston e Giamaica. Nello stesso anno, in collaborazione con il marchio di abbigliamento giapponese Uniqlo, allestisce delle composizioni artistiche all'Hammer Museum denominate \"Metatronia (Metatron's Cube),\" consistenti in una nuova performance interdisciplinare dove si esalta \"rapporto tra movimento e architettura come meditazione\" tramite la danza, la musica e la forma architettonica. Inizia inoltre una collaborazione tramite la Saint Heron con IKEA, per la realizzazione di elementi di design da interno.\nIl 3 gennaio 2019, il Coachella Valley Music and Arts Festival ha annunciato che Solange sar\u00e0 sul del palco del festival insieme ai Tame Impala. L'8 gennaio 2019, \u00e8 stato annunciato che Solange si esibir\u00e0 al Bonnaroo Music Festival, ed \u00e8 stata anche confermata per esibirsi ai festival di Parklife e al Lovebox Festival.\nIl primo marzo 2019 rilascia il suo quarto album \"When I Get Home\", prodotto da Earl Sweatshirt e Standing on the Corner. L'album contiene 19 tracce, che sebbene non accreditati nelle tracce come collaborazioni, vede la partecipazione vocale e musicale di Gucci Mane, Tyler, The Creator, Steve Lacy, Metro Boomin e Dev Hynes. In concomitanza all'album viene rilasciato un mini-film di 35minuti dove i brani fungono da sottofondo musicale. Nelle classifiche debutta in posizioni inferiori rispetto al precedente album, entrando nelle Top20 di Belgio, Regno Unito, Canada ed Australia, e alla posizione numero sette della \"Billboard 200\", con 43.000 unit\u00e0 vendute, diventando il terzo album ad entrare nella Top10 statunitense.\nIl 7 marzo rilascia il video del brano \"Almeda\" e quattro giorni dopo il video del brano \"Binz\". Il primo estratto riceve tre nomine agli MTV Video Music Awards del 2019 nelle categorie \"Best Cinematography\", \"Best Editing\" e \"Best Choreography\".\nVita privata.\nSi \u00e8 sposata nel 2004 con Daniel Smith da cui il 18 ottobre dello stesso anno ha avuto il suo primo figlio, Daniel Julez Knowles-Smith.\nDopo il divorzio, avvenuto nel 2007, il 16 novembre 2014 convola a nozze con il regista Alan Ferguson. Nel novembre 2019 l'artista dichiara con un messaggio sul suo profilo instagram di essersi separati all'inizio dell'anno. Solange dichiara: \"Ho sempre cercato di vivere la mia verit\u00e0, non importa quanto brutta o piena d\u2019amore fosse. Ho anche cercato di tagliarmi il mio spazio per proteggere il mio cuore e la mia vita, che si sviluppa, evolve e cambia. Undici anni fa ho incontrato un uomo fenomenale che ha cambiato ogni aspetto della mia vita. [...] Non \u00e8 giusto non avere il controllo sulla propria storia mentre si forma, si modella e si riscrive da soli. Tutta la gloria e il potere che conosco esistono in Dio e nella grazia degli universi.\" Knowles soffre di Disturbo da deficit di attenzione/iperattivit\u00e0."}
{"id": "1639338", "revid": "97701", "url": "https://it.wikipedia.org/wiki?curid=1639338", "title": "William Taft", "text": ""}
{"id": "1639339", "revid": "729019", "url": "https://it.wikipedia.org/wiki?curid=1639339", "title": "Pascual Orozco", "text": "Orozco inizialmente sostenne Francisco Madero nell'insurrezione contro Porfirio D\u00edaz agli albori della Rivoluzione, e si distinse nella cattura di Ciudad Ju\u00e1rez nel 1911, ma l'anno seguente, deluso dalla sua politica, lo trad\u00ec iniziando una ribellione contro il suo governo. Essa fu sconfitta e Orozco and\u00f2 in esilio negli Stati Uniti. Nel 1913 appoggi\u00f2 il colpo di Stato del generale Victoriano Huerta che rovesci\u00f2 il governo democratico di Madero e si mise al servizio di Huerta, ma fu sconfitto nel 1914 dalle truppe del suo ex-alleato Pancho Villa. Condannato di nuovo all'esilio, mor\u00ec l'anno seguente a El Paso, ucciso dai ranger statunitensi.\nBiografia.\nNato nello Stato di Chihuahua da una famiglia della classe media, in giovent\u00f9 si dedic\u00f2 al trasporto dei metalli preziosi estratti dalle locali compagnie minerarie, finch\u00e9 non pot\u00e9 permettersi di acquistare una propria miniera.\nAgli inizi del secolo cominci\u00f2 interessarsi alle idee dei Fratelli Flores Mag\u00f3n e nel 1909 inizi\u00f2 a importare armi dagli Stati Uniti per preparare l'imminente rivoluzione: si era infatti affiliato al vasto movimento che si schierava contro la rielezione di Porfirio D\u00edaz, dichiarandosi sostenitore di Francisco Madero.\nLa rivoluzione messicana.\nIl 31 ottobre 1910 fu nominato Capo rivoluzionario del \"Club Antirreleccionista \"Benito Ju\u00e1rez\"\" del Distretto di Guerrero e sette giorni dopo l'inizio della guerra civile ottenne la sua prima vittoria. La sua attitudine alla guerra gli permise una rapida ascesa tra le truppe \"maderiste\" e in breve tempo divenne generale, con personaggi del calibro di Francisco \"Pancho\" Villa tra i suoi subordinati.\nNel 1911 partecip\u00f2 con quest'ultimo alla presa di Ciudad Ju\u00e1rez, atto conclusivo della rivoluzione contro Porfirio D\u00edaz che determin\u00f2 la sconfitta del presidente e il suo forzato esilio.\nI rapporti con Madero cominciarono a incrinarsi quando questi, diventato provvisoriamente presidente, assegn\u00f2 a Venustiano Carranza il Ministero della Guerra, un posto molto ambito da Orozco.\nIn seguito venne nominato comandante dei Rurales di Chihuahua e si rifiut\u00f2 di combattere contro i rivoltosi zapatisti nel sud del Paese e nel febbraio del 1912 ader\u00ec al Piano di Ayala misconoscendo il presidente Madero, accusato di non aver proceduto sulla strada tracciata dal Piano di San Luis Potos\u00ed, e invocando nuove elezioni. Inizi\u00f2 quindi un'insurrezione contro il governo, finanziandola con i suoi capitali e acquisendo armi dagli Stati Uniti, a dispetto dell'embargo decretato dal presidente Taft.\nMadero incaric\u00f2 Victoriano Huerta di combattere la ribellione e le sue truppe vinsero contro gli \"orozquistas\" a Conejos, Rellano e Bachimba, arrivando a conquistare Ciudad Ju\u00e1rez. Orozco ripar\u00f2 per qualche mese negli Stati Uniti mentre Huerta, che tornava nella capitale rafforzato dalle vittorie ottenute sul campo, mise repentinamente in atto un colpo di stato contro Madero, che fece uccidere dopo averlo destituito, e divenne presidente.\nLa presidenza Huerta.\nA sorpresa, il 27 febbraio 1913, Orozco decise di riconoscere il nuovo governo e garantirgli il proprio appoggio a condizione di veder approvate alcune riforme: i due condottieri, gi\u00e0 acerrimi nemici, decisero cos\u00ec di unire le proprie forze e Orozco divenne Comandante generale di tutte le forze federali messicane.\nIl governo Huerta dovette per\u00f2 fronteggiare l'insurrezione di Carranza e dei sottoscrittori del Piano di Guadalupe: Zapata, Villa, Obreg\u00f3n e \u00c1ngeles. Il comandante Orozco, inviato a nord per contrastare l'esercito di Pancho Villa, non pot\u00e9 evitare la vittoria dei costituzionalisti che, nel 1914, riuscirono a porre fine all'effimera parentesi del governo Huerta.\nPer parte sua Orozco rifiut\u00f2 di riconoscere il nuovo presidente, Francisco S. Carvajal, accusandolo di essere uguale al deposto Madero, e cominci\u00f2 a guidare un'ennesima rivolta, finanziata a proprie spese, prima di essere definitivamente costretto alla ritirata, vista l'insufficienza delle sue truppe, e ad un nuovo in esilio negli USA.\nL'esilio negli USA e la morte.\nA New York incontr\u00f2 nuovamente Huerta e con lui cominci\u00f2 a organizzare un nuovo colpo di Stato prima di essere arrestato il 27 giugno 1915 con l'accusa di cospirazione in violazione della legge statunitense sulla neutralit\u00e0.\nOrozco evase e prov\u00f2 a rientrare in Messico ma il 30 agosto 1915 venne ucciso da ranger statunitensi che si erano messi sulle sue tracce dopo l'accusa di un locale possidente che denunciava come Orozco e i suoi uomini fossero penetrati nel suo ranch e gli avessero sottratto un cavallo."}
{"id": "1639340", "revid": "97701", "url": "https://it.wikipedia.org/wiki?curid=1639340", "title": "Pascual Orozco V\u00e1zquez", "text": ""}
{"id": "1639342", "revid": "767487", "url": "https://it.wikipedia.org/wiki?curid=1639342", "title": "The Rocker - Il batterista nudo", "text": "The Rocker - Il batterista nudo (\"The Rocker\") \u00e8 un film del 2008 diretto da Peter Cattaneo.\nGli interpreti principali sono Rainn Wilson, Teddy Geiger, Emma Stone, Christina Applegate e Will Arnett. \u00c8 stato distribuito a partire dal 20 agosto 2008. In Italia \u00e8 stato distribuito dalla 20th Century Fox dal 19 settembre dello stesso anno.\nTrama.\nRobert \"Fish\" Fishman era negli anni ottanta il batterista dei Vesuvius, una promettente band glam metal. Al termine di un'esibizione dal vivo, i componenti vengono convocati nel backstage dal loro manager per parlare di affari. Mentre questi manda Fish a prendere le birre, propone ai suoi colleghi di cacciarlo per inserire il nipote del proprietario della major discografica, che offrir\u00e0 loro un redditizio contratto se verranno rispettati i patti. All'inizio non sembrano intenzionati a piantare in asso il loro amico, ma alla fine cedono al compromesso, dopo che il manager offre loro l'apertura di un concerto del loro gruppo preferito, i Whitesnake.\nPassano vent'anni e, mentre i Vesuvius sono ormai un gruppo di grande fama, Fish non riesce a trovare un'occupazione stabile e il ricordo del suo allontanamento dalla band continua a turbarlo. Licenziato ancora una volta e rimasto solo, viene ospitato dalla sorella in attesa che trovi un nuovo lavoro. Suo nipote Matt, adolescente timido e introverso, \u00e8 il tastierista di una band, gli A.D.D. (chiamati cos\u00ec da \"Attention Deficit Disorder\", disordine da deficit dell'attenzione), che ha da poco perso il proprio batterista dopo che questi \u00e8 stato sospeso da scuola. Il gruppo ha solamente pochi giorni di tempo per poter provare i pezzi per il ballo della scuola e si preparano a varie audizioni che si riveleranno fallimentari.\nMatt, non avendo altre possibilit\u00e0, propone a suo zio di entrare nel gruppo. Il sogno di Fish \u00e8 sempre stato quello di diventare famoso nel mondo della musica e pensa di poterci riuscire ripartendo da zero, suonando nel gruppo di suo nipote. A causa per\u00f2 della sua personalit\u00e0 eccentrica e troppo estroversa, Fish non \u00e8 gradito agli altri membri: il cantante e chitarrista Curtis e la bassista Amelia, tanto che tra di loro si creer\u00e0 un forte astio ma sar\u00e0 proprio il batterista a dare maggior visibilit\u00e0 agli A.D.D., organizzando serate ed entrando in contatto con il business musicale.\nGrazie al suo carisma e alla diffusione dei loro pezzi su YouTube (dove Fish si guadagner\u00e0 il soprannome di \"batterista nudo\"), gli A.D.D. diventeranno un gruppo famoso, che dar\u00e0 anche un'occasione a Fish di reincontrare faccia a faccia la sua band di un tempo, i Vesuvius. Avendo rinunciato a fargliela pagare, gli augura un buon concerto. Gli A.D.D. aprono il concerto ai Vesuvius, che, scoperti a suonare in playback, se ne vanno per la brutta figura. Il pubblico richiama a gran voce gli A.D.D. perch\u00e9 salgano sul palco a suonare un altro pezzo.\nCameo.\nL'uomo alla fermata dell'autobus che legge la rivista \"Rolling Stone\" con i Vesuvius in copertina, \u00e8 interpretato da Pete Best, ex batterista dei Beatles, che ha avuto lo stesso destino di Fish.\nColonna sonora.\nLa colonna sonora del film \u00e8 tutta composta dalle canzoni degli A.D.D. e dei Vesuvius. Gli A.D.D. hanno anche realizzato due cover per il film: \"Nothin' But a Good Time\" dei Poison e \"In Your Eyes\" di Peter Gabriel.\nLe tracce \"Bitter\" e \"I'm So Bitter\" sono due interpretazioni differenti della stessa canzone, ma \"Bitter\" ha un ritmo pi\u00f9 veloce e il testo \u00e8 stato leggermente modificato."}
{"id": "1639344", "revid": "251304", "url": "https://it.wikipedia.org/wiki?curid=1639344", "title": "Gran Premio di Spagna 1997", "text": "Il Gran Premio di Spagna 1997 si \u00e8 svolto sul Circuito di Catalogna il 25 maggio 1997.\nVigilia.\nDue notizie agitano il paddock: la prima \u00e8 che la Williams si sarebbe accordata con la BMW che tornerebbe in Formula 1 nella stagione 2000; la seconda \u00e8 che Ken Tyrrell sembra sul punto di cedere le quote di maggioranza del team a Jakobi e Craig Pollock i quali disporrebbero di un notevole budget fornito dalla British American Tobacco. Per il Gran premio di Spagna cambiamento in casa Sauber: Gianni Morbidelli subentra a Nicola Larini, molto deludente nella prima parte di stagione.\nQuinta pole stagionale (su sei) per Jacques Villeneuve che precede il compagno di squadra Frenzten. In seconda fila Coulthard e Alesi che precedono i compagni di squadra H\u00e4kkinen e Berger mentre Schumacher si deve accontentare della 7\u00aa piazza. La prima partenza della corsa viene annullata perch\u00e9 si spegne il motore di Ralf Schumacher che dovr\u00e0 ricominciare la gara in fondo schieramento.\nGara.\nResoconto.\nAl via scatta benissimo Villeneuve mentre Frentzen fa pattinare troppo le gomme e viene risucchiato in centro gruppo. Ottima la partenza di Schumacher che da 7\u00b0 alla prima curva \u00e8 gi\u00e0 3\u00b0 e nel corso del primo giro passa anche Coulthard: davanti ai box transita allora primo Villeneuve poi Schumacher, Coulthard, Alesi, H\u00e4kkinen, Frentzen e Herbert. A causa dello sforzo profuso per\u00f2 Schumacher comincia subito ad aver problemi di usura delle gomme e fa da tappo ai suoi inseguitori: ne approfitta il canadese che allunga e all'11\u00ba giro si ritrova gi\u00e0 con 14\" di vantaggio.\nNello stesso giro Hill passa Salo e Katayama, con quest'ultimo costretto al ritiro per problemi alla centralina idraulica. Al 14\u00ba giro, dopo vari tentativi, Coulthard riesce a sopravanzare Schumacher; subito dopo i due si fermano ai box per il primo Pit-stop. A rimorchio rientra anche H\u00e4kkinen proprio quando Hill saluta la compagnia con l'ennesimo motore Yamaha esploso. Continua la girandola dei rifornimenti: l'ultimo sar\u00e0 Panis.\nQuando tutti hanno ultimato la loro sosta Villeneuve conduce davanti a Coulthard, Alesi, Schumacher, Herbert e Panis. La gara prosegue stancamente in attesa del secondo pit, che sar\u00e0 fatale a Nakano piantato in asso dal cambio. Si ritirano anche Salo a cui esplode una gomma in pieno rettilineo e Barrichello per problemi al motore. Prima del secondo pit Panis riesce con facilit\u00e0 a passare Coulthard.\nFinita la rumba della seconda fermata Villeneuve \u00e8 sempre in testa davanti a Panis, Alesi, Schumacher, Herbert, Coulthard e Fisichella. Al 51\u00ba giro si ritira anche Ralf Schumacher per rottura del motore. Panis che sta recuperando su Villeneuve si ritrova a doppiare Irvine il quale lo rallenta in modo evidente consentendo ad Alesi e Schumacher di avvicinarsi: alla fine l'irlandese si becca giustamente uno \"stop and go\" di 10\".\nLiberatosi del ferrarista Panis ricomincia a recuperare su Villeneuve fino ad avere solo 5\"8 di distacco ma ormai \u00e8 troppo tardi: Villeneuve vince davanti a Panis, Alesi, Schumacher, uno splendido Herbert e Coulthard.\nTerzo successo stagionale per il canadese che riprende la testa della classifica con 30 punti, registrando un pi\u00f9 3 su Schumacher. Il Gran premio di Spagna \u00e8 anche la 350a vittoria per le gomme Goodyear.\nNote.\n\"Salvo indicazioni diverse le classifiche sono tratte da \""}
{"id": "1639361", "revid": "125093149", "url": "https://it.wikipedia.org/wiki?curid=1639361", "title": "Starfox", "text": "Starfox, il cui vero nome \u00e8 Eros, \u00e8 un personaggio immaginario dei fumetti, creato da Mike Friedrich (testi) e Jim Starlin (testi e disegni), pubblicato dalla Marvel Comics. La sua prima apparizione \u00e8 in \"Iron Man\" (prima serie) n. 55 come breve \"cameo\", ma il vero e proprio esordio lo fece sul n. 27 della serie di Capitan Marvel, dove aiut\u00f2 i Vendicatori e Mar-Vell a combattere il suo perfido fratello Thanos.\nIn seguito divenne membro fisso dei Vendicatori nel periodo in cui Roger Stern ne scriveva le storie, in \"Avengers\" (prima serie) n. 230.\nBiografia del personaggio.\nEros \u00e8 il figlio di Mentore, conosciuto anche come A'Lars, e Sui-San, esseri della razza degli Eterni emigrati sul satellite di Saturno noto come Titano.\nFratello del Titano Pazzo Thanos, era completamente diverso da lui, sia nell'aspetto (Eros nacque con un aspetto umano) che nella personalit\u00e0: Thanos \u00e8 ombroso, spietato, violento e crudele; Eros invece \u00e8 allegro, spensierato, generoso e altruista.\nQuando Thanos attacc\u00f2 Titano, Eros si alle\u00f2 con Capitan Marvel e i Vendicatori per fermarlo. Divenne grande amico del capitano Kree e, quando questi mor\u00ec di cancro, Eros giur\u00f2 di vegliare sulla sua compagna Elysius.\nMantenne la parola data al defunto amico per diversi mesi, fino a quando fu proprio Elysius a pregarlo di scioglier la promessa fatta e di continuare a vivere la sua vita in totale libert\u00e0. Eros allora, amante dell'avventura e delle audaci imprese, and\u00f2 sulla Terra per unirsi ai Vendicatori, con cui avrebbe avuto sicuramente occasione di vivere momenti emozionanti.\nIn quel periodo i Vendicatori avevano perso per infortunio Occhio di Falco (che si era rotto una gamba durante una missione) e non potendolo sostituire con altre riserve, in quel momento tutte indisponibili, decisero di mettere Eros come Vendicatore \"in prova\" durante la convalescenza dell'arciere.\nSoprannominato Starfox da Wasp, all'epoca presidente in carica dei Vendicatori, cominci\u00f2 con molto entusiasmo a mettersi a disposizione del gruppo, aiutandoli in parecchie missioni. La sua conoscenza del cosmo e di creature spaziali furono molto utili ai Vendicatori, che in breve tempo lo promossero membro effettivo.\nSpiritoso con i colleghi e galante con le fanciulle, Starfox si inser\u00ec benissimo tra gli eroi pi\u00f9 potenti della terra, anche se inizialmente Monica Rambeau e Janet si sentivano in imbarazzo in sua presenza: la prima perch\u00e9 si sentiva sotto pressione ad utilizzare il nome di battaglia Capitan Marvel (che in seguito cambier\u00e0 prima in Photon e poi in Pulsar) di fronte ad un amico del primo titolare di tale nome, la seconda invece si sent\u00ec a disagio in compagnia di Eros quando scopr\u00ec che esso era in grado di manipolare la mente delle persone.\nStarfox lasci\u00f2 i Vendicatori quando, in compagnia dell'ex araldo di Galactus Firelord, and\u00f2 alla ricerca della nipote Nebula, figlia del fratellastro.\nSia Starfox che sua nipote vennero catturati da Thanos quando questi venne in possesso delle Gemme dell'Infinito e li costrinse ad una forzata \"riunione di famiglia\". Starfox continu\u00f2 in seguito la sua vita di avventuriero in giro per il cosmo, rimanendo un Vendicatore di riserva, aiutando la squadra in occasioni eccezionali (come ad esempio l'operazione: \"Tempesta nella galassia\").\nNel corso degli anni Starfox si \u00e8 creato una fama di playboy; inizialmente si credeva che le sue conquiste fossero dovute solo al suo fascino, ma in seguito si \u00e8 scoperto che Eros ha usato i suoi poteri di persuasione per sedurre numerose fanciulle senza il loro consenso. Si \u00e8 anche appreso che \u00e8 per causa sua che She-Hulk (con cui, tra l'altro, ebbe una notte di passione ai tempi in cui entrambi erano dei Vendicatori) ha sposato l'astronauta John Jameson, di cui in realt\u00e0 non era innamorata. La cosa fer\u00ec non poco la sua amica che si sent\u00ec violata, mentre Eros si giustific\u00f2 dicendo di averla vista triste e aver solamente cercato di recare sollievo alla sua solitudine. In seguito a questi avvenimenti Starfox \u00e8 stato portato su Titano, dove \u00e8 stato processato per aver abusato dei suoi poteri di seduzione.\nPoteri e abilit\u00e0.\nEssendo per met\u00e0 un Eterno, Starfox invecchia molto lentamente ed \u00e8 dotato di forza e resistenza sovrumane (bench\u00e9 non siano nemmeno paragonabili a quelle di personaggi come Thor, Ercole o Wonder Man). Inoltre \u00e8 in grado di volare e il suo corpo \u00e8 dotato di un'aura invisibile che gli permette di sopravvivere in assenza d'aria per circa un'ora. Il suo potere maggiore \u00e8 tuttavia la capacit\u00e0 di manipolare le emozioni e stimolare i centri del piacere delle menti altrui, grazie alla quale \u00e8 in grado di provocare da una semplice euforia fino ad arrivare all'amore cieco, passando per l'attrazione sessuale.\nAltri media.\nCinema.\nMarvel Cinematic Universe.\nEros compare in una scena durante i titoli di coda nel film del Marvel Cinematic Universe \"Eternals\", interpretato da Harry Styles."}
{"id": "1639362", "revid": "1272592", "url": "https://it.wikipedia.org/wiki?curid=1639362", "title": "Lanciano", "text": "Lanciano (: , \"Langi\u00e0ne\" in lancianese) \u00e8 un comune italiano di abitanti della provincia di Chieti, in Abruzzo, centro pi\u00f9 importante della Val di Sangro e meta di pellegrinaggi grazie al suo miracolo eucaristico.\nCitt\u00e0 di antica tradizione, fu capoluogo dei Frentani, municipio romano e successivamente capoluogo di distretto durante il Regno delle Due Sicilie, ebbe il titolo di citt\u00e0 nel 1212 per volere di Federico II di Svevia. \u00c8 inoltre insignita di medaglia d'oro al valor militare.\nGeografia fisica.\nTerritorio.\nIl territorio del comune di Lanciano si estende per 66\u00a0km\u00b2 nella fascia collinare che dalle pendici della Maiella digrada verso il mare. Esso \u00e8 composto prevalentemente da colline, ma comprende anche un'importante parte pianeggiante nella val di Sangro. La sua altimetria varia dai 33\u00a0, in contrada Serre vicino al fiume Sangro, fino ai 410\u00a0, che si raggiungono nella frazione San Nicolino al confine con Castel Frentano. Il centro cittadino \u00e8 situato a 265\u00a0 (rilevati in Piazza del Plebiscito, davanti al Municipio).\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +6,2\u00a0\u00b0C; quella dei mesi pi\u00f9 caldi, luglio e agosto, \u00e8 di +24,2\u00a0\u00b0C.\nLa neve cade tutti gli anni mediamente 2-3 volte, in qualche caso anche nel tardo autunno o ad inizio primavera; d'estate, specie in luglio ed agosto, non sono infrequenti i giorni di afa.\nStoria.\nEt\u00e0 antica.\nLe origini di Lanciano affondano nel mito. La tradizione vuole che sia stata fondata nel 1179 a.C. da Solima, profugo troiano approdato in Italia insieme ad Enea, un anno dopo la distruzione della stessa Troia nel 1180 a.C., col nome di \"Anxanon\" o \"Anxia\" (dal nome di un compagno morto in guerra). Al di l\u00e0 dell'epica, la datazione potrebbe essere verosimile: infatti, alcuni ritrovamenti archeologici dimostrerebbero che il sito di Lanciano \u00e8 stato abitato con continuit\u00e0 dal XII secolo a.C. Nei dintorni, inoltre, sono state rinvenute tracce di insediamenti neolitici fin dal V millennio a.C.\nSecondo le notizie di alcuni storici romani (Varrone, Livio e Plinio il Vecchio), in seguito Anxanon fu capitale del popolo frentano, popolo di stirpe sannitica che occup\u00f2 l'area costiera tra il Pescara ed il Fortore a partire dal V secolo a.C.. Dopo la sconfitta subita nel 304 a.C. i Frentani divennero \"foederati\" dei Romani, status che conservarono fino al termine della guerra sociale, quando ebbero la cittadinanza romana. Fu allora che la citt\u00e0 fu ordinata in seno alla Repubblica Romana come municipium. In quest'epoca dovette subire la romanizzazione del nome, da \"Anxanon\" in Anxanum.\nFin dall'et\u00e0 antica la citt\u00e0 ha dovuto la sua prosperit\u00e0 al commercio, che in epoca romana si svolgeva attraverso le fiere chiamate \"nundinae\". Questa vocazione le deriva da una collocazione \"strategica\": \u00e8 a pochi chilometri dal mare ma \u00e8 in collina, quindi meglio difendibile; inoltre, \u00e8 vicino ad un'antichissima rotta commerciale che collegava la Puglia all'Italia settentrionale gi\u00e0 in et\u00e0 preromana. Questo tracciato, probabilmente legato al tratturo L'Aquila-Foggia per la transumanza delle greggi, in epoca romana divenne una strada (la \"via Flaminia Adriatica\") che partiva da \"Hostia Aterni\" (poi Pescara) ed arrivava fino in Puglia passando per \"Ortona\", Anxanum e \"Histonium\" (Vasto).\nMedioevo.\nCon il crollo dell'Impero Romano, Lanciano sub\u00ec saccheggi dai Goti. In seguito, con l'invasione dell'Italia da parte dei Longobardi, fu conquistata e rasa al suolo (probabilmente nel 571). I nuovi dominatori si insediarono sul colle Erminio, intorno al quale cominci\u00f2 a ricostituirsi un nucleo abitativo. Da questo trarr\u00e0 origine il pi\u00f9 antico quartiere medioevale: Lancianovecchia. Lanciano dovette poi subire la conquista bizantina nel 610 e, sul finire dell'VIII secolo, quella dei Franchi, i quali l'aggregarono prima al ducato di Spoleto e poi a quello di Benevento.\nNel 1060 fu annessa dai Normanni all'istituendo Regno di Sicilia (che diverr\u00e0 Regno di Napoli nel 1372) grazie all'occupazione armata di Ugo Malmozzetto, generale delle truppe del conte Roberto I di Loritello che la scelse come sede della sua contea. Di fatto, Lanciano segu\u00ec le vicende politiche e dinastiche di questo regno fino all'Unit\u00e0 d'Italia. Estinta che fu la dinastia Normanna, vide il susseguirsi delle dominazioni degli Svevi, degli Angioini e degli Aragonesi.\nSuperati gli anni bui, Lanciano prosper\u00f2 grazie al rifiorire delle sue fiere (una in maggio ed una in settembre), \nL'incremento demografico si accompagn\u00f2 all'espansione urbanistica del centro urbano: tra XI e XII secolo furono edificati gli altri quartieri storici e fu ultimata la nuova cinta muraria, dotata di nove porte (solo una delle quali \u00e8 sopravvissuta fino ad oggi: Porta San Biagio). La struttura urbana di Lanciano arriv\u00f2 cos\u00ec ad essere quella tuttora visibile nel centro storico.\nLa sua importanza come emporio fu riconosciuta conferendole lo status di universit\u00e0 demaniale, cio\u00e8 di citt\u00e0 non sottoposta a nessun feudatario, ma amministrata direttamente dal re. Questo privilegio le fu accordato nel 1212 dall'imperatore Federico II di Svevia e fu confermato e reso \"perpetuo\" nel 1259 da Manfredi, re di Napoli. Ad esso si accompagnava l'esenzione delle merci da dazi e dogane ed il diritto di eleggere, oltre agli amministratori ordinari, un magistrato, detto \"Mastrogiurato\", che durante le fiere deteneva i poteri normalmente in mano al Giudice Regio.\nFin dal Medioevo, a Lanciano sorsero molte industrie: in primo luogo, fabbriche di tele finissime e di stoffe di lana e seriche. Nel XV secolo si affermarono molte altre produzioni: le ceramiche, la fabbricazione degli aghi, l'oreficeria e l'industria del ferro, dei bronzi, dei cuoi e delle pelli.\nIn quest'epoca, una rivalit\u00e0 particolare si instaur\u00f2 con la vicina citt\u00e0 di Ortona, che era il porto preferenziale per l'afflusso delle merci alle fiere, a causa dei dazi che questa citt\u00e0 imponeva sulle merci che vi transitavano. Sul finire del XIV secolo Lanciano ottenne dall'Abbazia di San Giovanni in Venere la concessione per costruire un porto a San Vito: ci\u00f2 fu motivo di nuove guerre con gli ortonesi, composte solo dalla mediazione di San Giovanni da Capestrano nel 1427.\nNel 1441 re Alfonso V d'Aragona ripag\u00f2 l'appoggio avuto contro gli Angioini, concedendo a Lanciano il diritto di battere moneta mediante l'istituzione di una Zecca. All'apice della sua ricchezza, la citt\u00e0 arriv\u00f2 a possedere pi\u00f9 di 40 feudi. Un riconoscimento dell'importanza raggiunta fu l'istituzione, nel 1515, di una diocesi distinta da quella di Chieti, poi elevata ad arcidiocesi nel 1562.\nDal Cinquecento ad oggi.\nNel Cinquecento ebbe inizio una fase di declino per l'economia lancianese. Nel 1544 Lanciano perse molti dei suoi feudi a causa del suo sostegno a Francesco I, re di Francia, nella guerra contro l'imperatore Carlo V d'Asburgo. In quegli stessi anni, il regno di Napoli perdeva la sua autonomia, riducendosi ad una pedina di scambio nelle contese tra le grandi potenze europee. A causa della sua posizione di frontiera, l'Abruzzo soffr\u00ec particolarmente per queste contese, che videro opposti spagnoli e francesi per tutti il XVI ed il XVII secolo e sfociarono nella guerra aperta tra spagnoli ed austriaci all'inizio del XVIII secolo. Anche Lanciano, nel suo piccolo, risent\u00ec di questo quadro ed and\u00f2 in crisi a causa dell'incapacit\u00e0 amministrativa dei \"Capitani del Popolo\" spagnoli e dei forti tributi imposti.\nIl momento peggiore fu nel 1640: Lanciano perse i suoi privilegi di citt\u00e0 demaniale, fu creata baronia sotto il governo del Marchese del Vasto, e pass\u00f2 di mano tra vari feudatari. Il vassallaggio dur\u00f2 pi\u00f9 di un secolo e port\u00f2 un notevole impoverimento della citt\u00e0, vessata dai nuovi padroni. Nonostante le numerose ribellioni, Lanciano riacquist\u00f2 la sua libert\u00e0 solo nel 1778, dopo l'ascesa al trono di Napoli dei Borbone.\nNell'Ottocento la citt\u00e0 partecip\u00f2 attivamente ai moti risorgimentali, a partire dalla Repubblica Partenopea del 1799 fino ad una serie di sollevazioni nel 1848, 1849 e 1853. Nel 1860 vot\u00f2 l'adesione all'Italia unita.\nNella storia del Novecento di Lanciano, una pagina molto importante \u00e8 quella della partecipazione alla Resistenza con la rivolta degli Eroi Ottobrini (5-6 ottobre 1943), che \u00e8 stata riconosciuta con la medaglia d'oro al valore militare dal presidente Einaudi nel 1952. Lanciano nel corso dell'immediato dopoguerra, insieme ad altre citt\u00e0 molto provate quali Ortona, Francavilla al Mare, Pescara e Avezzano, ha avuto una veloce ripresa economica e sociale, divenendo ben presto una delle principali realt\u00e0 della provincia di Chieti, insieme al capoluogo ed a Vasto. Nel 1970, con l'inaugurazione del complesso industriale \"Honda Sevel\" della Val di Sangro, Lanciano ha beneficiato molto dello sviluppo industriale.\nSimboli.\nNel 2012 l'Ufficio Araldico del Ministero dell'Interno ha approvato una modifica allo stemma di Lanciano, che \u00e8 ora quello visibile in figura. A seguito di approfondite ricerche da parte degli storici Domenico Maria Del Bello e Massimiliano Carabba Tettamanti, infatti, si \u00e8 giunti a ricostruire l'aspetto dello stemma cittadino cos\u00ec come avrebbe dovuto essere nel 1464, anno della sua concessione da parte di Alfonso II di Napoli e si blasona:\nLo stemma \u00e8 costituito da uno scudo sannita contenente una lancia che punta verso il sole e due gigli dorati su campo azzurro. Se i gigli non pongono problemi di interpretazione, poich\u00e9 sono facilmente riconducibili alla casa d'Angi\u00f2, che detenne il Regno di Napoli tra il XIII ed il XV secolo, pi\u00f9 complessa da decifrare \u00e8 la simbologia della lancia verso il sole: una possibile spiegazione \u00e8 che possa essere un richiamo alla lancia di Longino, il soldato romano che avrebbe trafitto il costato di Cristo crocefisso per constatarne il decesso, il cui culto \u00e8 stato presente a Lanciano fin dall'antichit\u00e0 (alcuni ipotizzano la presenza di una chiesa paleocristiana a lui dedicata sul sito del Convento di San Francesco).\nOnorificenze.\nLanciano \u00e8 tra le citt\u00e0 decorate al valor militare per la guerra di Liberazione perch\u00e9 \u00e8 stata insignita della medaglia d'oro al valor militare il 4 febbraio 1952 per i sacrifici delle sue popolazioni e per la sua attivit\u00e0 nella lotta partigiana durante la seconda guerra mondiale:\nRicorrenze.\nNei giorni 5 e 6 ottobre si commemora l'insurrezione della citt\u00e0 di Lanciano contro l'occupazione tedesca, avvenuta nel 1943, durante la Seconda Guerra Mondiale. Subito dopo l'occupazione nazista, alcuni gruppi di giovani lancianesi presero le armi contro gli invasori e li impegnarono in due giorni di combattimenti. Alla fine dell'insurrezione avevano perso la vita 11 ragazzi. Altri 12 civili furono uccisi nelle rappresaglie dai nazisti, che persero 47 uomini tra ufficiali e militari di truppa. Questo episodio segn\u00f2 l'inizio della partecipazione attiva di tutta la cittadinanza alla Resistenza, motivo per il quale Lanciano \u00e8 stata insignita della medaglia d'oro al valore militare dal presidente Einaudi nel 1952 ed \u00e8, quindi, tra le Citt\u00e0 decorate al valor militare per la guerra di liberazione.\nMonumenti e luoghi d'interesse.\nIl centro storico.\nLa parte medievale di Lanciano \u00e8 suddivisa in quattro \"quartieri storici\", ognuno dei quali ha un proprio stemma ed una propria bandiera: la Lancianovecchia sul Colle Erminio, cos\u00ec denominata perch\u00e9 sorta sopra l'antico abitato romano di \"Anxanum\", la Civitanova e la Sacca sopra Colle Selva, due agglomerati urbani del XII secolo che si sono fusi nei secoli con lo sviluppo sempre maggiore del vecchio ghetto ebraico della Sacca stessa. Infine il quartiere Borgo sopra Colle Pietroso, sviluppatosi come insediamento fortificato a pianta circolare durante il dominio longobardo, che si dot\u00f2 di autonomia e di una nuova parrocchia, dedicata a Santa Lucia intorno al 1250. In precedenza infatti dipendeva dal monastero di San Legonziano fuori le mura, sopra cui nella met\u00e0 del Duecento fu eretta la nuova chiesa dei Francescani, oggi Santuario del Miracolo Eucaristico.Nell'insieme il centro storico di Lanciano si adagia su tre colli, e fino al 1879 circa i due nuclei maggiori di Lancianovecchia e Civitanova erano separati dal fiume Malavalle, attraversabile solo con dei ponti. Dopo le bonifiche e la demolizione parziale delle mura nel corso dell'Ottocento, al posto del fiume sono state realizzate Largo Malv\u00f2 a ridosso del quartiere Borgo e Piazza Garibaldi, dove si teneva lo storico mercato. Il rione Lancianovecchia invece sin dall'epoca romana dovette dotarsi di un ponte per raggiungere il Prato delle Fiere, ossia il quartiere della \"citt\u00e0 nuova\" lungo il corso Trento e Trieste; sopra suddetto ponte romano nel Mille circa venne eretto il primo oratorio di Santa Maria del Ponte, notevolmente ampliato nel XVIII secolo fino a diventare la Cattedrale.\nIl centro storico \u00e8 stato sapientemente collegato alla citt\u00e0 nuova che prese sviluppo dai primi anni del Novecento con i progetti di Filippo Sargiacomo, che prevedevano lo spianamento del colle delle Fiere, con la realizzazione di un corso e dei principali edifici di rappresentanza e degli enti come le Poste, la Banca, il Tribunale. Dagli anni Venti in poi il corso nuovo (Trento e Trieste) si dot\u00f2 di bei palazzi in stile eclettico (liberty, neogotico, dec\u00f2), determinando il definitivo sviluppo della citt\u00e0 fino alla villa pubblica dell'area conventuale di Sant'Antonio di Padova.\nQuartiere Borgo.\nIl nucleo esisteva gi\u00e0 nell'epoca romana, occupa la parte a sud del centro storico, lungo la salita del Colle Pietroso. Il nuovo abitato medievale prese sviluppo durante il governo longobardo, come testimonia la presenza dell'antico convento di San Legonziano (oggi chiesa di San Francesco) e l'antica Porta Sant'Angelo oggi distrutta. Nel XIII secolo venne costruita la chiesa di Santa Lucia sopra il tempio romano di Cerere, e nello stesso periodo anche il convento di Santa Chiara, collegato alle mura mediante Porta Reale. Nel 1480 circa Alfonso V d'Aragona fortific\u00f2 nuovamente la cerchia muraria, ed oggi \u00e8 ancora visibile il torrione cilindrico lungo le mura che circondano il convento, con torri, bastioni e un profondo fossato. Nel corso degli anni il quartiere ha perso gran parte dell'aspetto medievale, per via delle numerose costruzioni settecentesche che hanno preso il posto delle abitazioni medievali, visibili solo in alcune caratteristiche particolari, come i vicoli degli angiporti, o in alcune bifore o architravi rinascimentali.\nAttraversato al centro da Corso Roma e delimitato da Piazza Plebiscito, Largo del Malv\u00f2 e Via dei Funai, comprende le chiese di San Francesco del Miracolo eucaristico, di Santa Maria del Suffragio (o del Purgatorio), di Santa Lucia e di Santa Chiara con annesso ex convento. Sono presenti inoltre il Palazzo Carabba, Palazzo del Malv\u00f2, Palazzo Liberati edifici storici del XVIII secolo. Al quartiere sono legate anche le mura aragonesi del XV secolo e il Torrione Cilindrico, nonch\u00e9 una palazzina del XVII secolo in piazza Pietrosa, costruita come fabbrica di cera, e la medievale Fonte del Borgo.\nQuartiere Civitanova.\nFu realizzato sopra il Colle Selva sul lato ovest della citt\u00e0 storica, frutto dell'ampliamento del gi\u00e0 esistente rione Sacca (XIII secolo). Secondo gli storici il quartiere era il primo ghetto ebraico di Lanciano (il secondo sta a Lancianovecchia nel sobborgo San Lorenzo), realizzato nel 1200 dopo la cacciata di alcune famiglie ebree nel 1191 da Napoli. Nei registri di quegli anni la citt\u00e0 frentana contava ben 80 famiglie.\nSi sviluppa intorno a Via Garibaldi ed ha per confini Largo del Malv\u00f2 e la Salita dei Gradoni, delimitato dall'antico perimetro murario di via Ripe e via Valera-Umberto I; comprende le chiese di Santa Giovina (ex Santa Maria Nuova) e di Santa Maria Maggiore. Si tratta di uno dei quartieri pi\u00f9 ricchi e antichi, contenendo anche il Palazzo Arcivescovile con il Museo diocesano di Lanciano, le mura Normanne delle Torri Montanare (XI secolo), Palazzo Chiavaro Sabella, Palazzo Berenga, Palazzo Stella, e il ghetto ebraico del sobborgo Sacca. Vicino alla chiesa di Santa Maria Maggiore si trova anche il Palazzo di Federico Spoltore del XVIII secolo.\nQuartiere Lancianovecchia.\nSi tratta del quartiere pi\u00f9 antico, risalente alla ricostruzione sopra la citt\u00e0 romana di Anxanum (VIII secolo a.C.) Rappresenta il primo nucleo abitativo della citt\u00e0, vi si trovava il castello del Tonnino, distrutto da un terremoto, e occupato dall'attuale Palazzo Vergilj. Dopo l'evento sismico del 770 circa, la citt\u00e0 medievale venne ricostruita sopra l'antica area tardo-bizantina, come dimostrano i ritrovamenti del 1992 (materiale d'epoca italico-romana e proto-medievale), specialmente nell'area della scomparsa chiesa di San Giovanni Battista. Lancianovecchia contava 5 parrocchie, molte delle quali antichissime, fondate gi\u00e0 dall'VIII secolo sopra antichi templi romani, come la chiesa di San Maurizio, oggi demolita e quella di San Giovanni. Nell'XI secolo venne eretta la chiesa di San Biagio e nei secoli successivi le chiese di San Lorenzo, San Martino e il complesso degli Agostiniani.Le demolizioni ottocentesche interessarono assai il quartiere, al posto della chiesa di San Martino venne eretto il Palazzo del Capitano, al posto del Palazzo d'Avalos, nel XVIII secolo era stato costruito Palazzo De Crecchio, al posto delle chiese di San Maurizio e San Lorenzo vennero creati degli slarghi. Il bombardamento del 1943 inoltre devast\u00f2 la chiesa di San Giovanni, che venne abbattuta, meno il campanile a torre.Era collegato a Piazza del Plebiscito mediante il complesso di San Giuseppe con le annesse Scuole Pie, trasformato completamente tra il 1834 e il 1841 nel Teatro Fenaroli (all'epoca Teatro San Francesco, poi San Ferdinando).\nLa via centrale del quartiere \u00e8 la Strada dei Frentani, mentre i suoi confini sono definiti da Piazza Plebiscito e da Via degli Agorai (la parte delle mura a ovest), e via dei Bastioni (la parte delle mura ad est, con collegamento a Porta San Biagio); comprende le chiese di Sant'Agostino, di San Biagio e la Cattedrale della Madonna del Ponte sulla piazza. Tra i palazzi storici vi sono Palazzo del Capitano, Palazzo Fella, Palazzo Vergilj e Palazzo De Crecchio. Rimane, delle mura la porta urbica di San Biagio del XII secolo, mentre il perimetro antico \u00e8 ancora leggibile percorrendo i camminamenti della circonvallazione. Sulla piazzetta dei Frentani, anticamente occupata dalla chiesa di San Maurizio, si affaccia una singolare casa medievale con botteghe, appartenuta a Nicola De Rubeis (XIV secolo), mentre presso il sobborgo di San Lorenzo si trovano le abitazioni del ghetto ebraico, caratterizzate da vicoli e angiporti.\nQuartiere Sacca.\nIl quartiere fu realizzato nel XIII secolo circa per fortificare delle abitazioni costruite da mercanti, dalle famiglie ebree cacciate da Napoli nel 1191, e da popolazioni balcaniche che si stanziarono stabilmente nel sobborgo dal XIV secolo. Inoltre, essendo posto sul declivio del Colle Selva, il quartiere era punto d'importanza per il tratturo che da Lanciano conduceva a Ortona, e gi\u00e0 dal XII secolo esisteva una dogana composta dal Ponte Lamaccio, provvisto di due torri, come riportato anche nel disegno dello stemma, per il pagamento dei dazi.\nTagliato al centro dalla parte inferiore di Via Garibaldi, \u00e8 delimitato dalla Salita dei Gradoni e da Via Valera; comprende la principale chiesa di San Nicola con la cappella di San Rocco. Nel cuore del ghetto, su strada Cavour, si trova l'ex chiesa cristiana della Madonna degli Angeli, adibita oggi al culto ortodosso. Sotto di esso, presso contrada Sant'Egidio, sorgono la Fontana di Civitanova (XVIII secolo) e la fontana della Conceria, e il Ponte medievale di Lamaccio, che collega il fosso del quartiere al colle Erminio di Lancianovecchia. Il perimetro murario \u00e8 ancora in parte leggibile lungo il tratto della strada delle Ripe, con angiporti ed archi molto stretti, e case a bastioni, come il grande palazzo che ingloba Porta Noce.\nChiese delle frazioni.\nLanciano in tutto ha 33 contrade, e quasi ciascuna \u00e8 provvista di una chiesa. Molte delle quali possiedono una storia molto antica, come le chiese di Santa Giusta, Santa Maria della Libera e Santa Maria dell'Iconicella, frequentata dai pellegrini, dai pastori transumanti, e dove dal 1607 si svolge la celebrazione della Squilla. Le chiese principali sono:\nArchitetture civili.\nL'architetto Villante, ma anche altri locali, nonch\u00e9 Gino Copped\u00e8, furono attivi nella lottizzazione del viale dei Cappuccini, a sud della citt\u00e0, fuori Porta Santa Chiara in direzione di Marcianese. Questo quartiere oggi, densamente popolato, deve il suo nome all'antico convento dei Cappuccini di San Bartolomeo Apostolo, ancora esistente, nei primi anni del Novecento esistevano solo poche case, i personaggi pi\u00f9 illustri della citt\u00e0, tra i quali l'editore Rocco Carabba, che fond\u00f2 lo stabilimento della casa editrice proprio all'ingresso di questa strada del 1878 (esiste ancora il fabbricato, bench\u00e9 in degrado), che fece edificare dal Copped\u00e8 nel 1921 Villa Carabba. Le ville, che rispettano sempre i canoni stilistici dec\u00f2, liberty e razionalisti, si affacciano sul viale dei Cappuccini, sono villa Spinelli d'Alessandro, villa Pace, villa d'Ovidio Colal\u00e8, villa Sorge, villa Carabba-Tozzi-Sargiacomo. In contrada Marcianese si trova villa Paolucci, progettata sempre da Sargiacomo in stile neoclassico, che nel 1943-44 fu il quartier militare tedesco.\nArchitetture militari.\nLanciano sin dal XII secolo fu provvista di una cinta muraria, che si and\u00f2 allargando ed estendendo sino al rifacimento nel 1442-52 da parte di Alfonso I d'Aragona, i cui interventi sono visibili soprattutto nel rinforzo della parte sud-est, tra le Torri Montanare e il torrione cilindrico di Santa Chiara. Le mura cominciarono a divenire inservibili dal XVIII secolo, e nella prima met\u00e0 dell'Ottocento vennero in gran parte demolite, nel piano di miglioramento urbano della citt\u00e0, per questo delle 9 porte storiche, solo Porta San Biagio rimase in piedi. Le altre vennero tutte distrutte, anche insieme a storiche parrocchie del rione Lanciano Vecchia. Alcune porzioni della cinta muraria sono chiaramente visibili lungo la strada delle Ripe, nel rione Civitanova, con la Porta della Noce inglobata nei palazzi, e i camminamenti di ronda, nei pressi della chiesa di San Nicola, poi nel rione Lancianovecchia, lungo la via degli Agorai, e in via dei Bastioni, con i grandi archi dei camminamenti di ronda adibiti a passaggi, con sopra le abitazioni ricavate dalle torri.\nLe porte distrutte oppure in parte modificate sono:\nMonumenti pubblici e fontane.\nLe due fonte di maggiori interesse storico sono la Fonte del Borgo (XIII secolo), con interessante ordine di mascheroni a tema grottesco, e la Fontana di Civitanova, in elegante stile neoclassico con mattoni a vista. Una fontana monumentale si trovava sino al 1924 in Piazza del Plebiscito, sopra cui oggi il Monumento ai caduti, ed era il simbolo della modernit\u00e0 idrica arrivata in citt\u00e0 con la costruzione dell'acquedotto.\nSiti archeologici.\nReperti risalenti al neolitico e alla prima presenza italico-frentana sono stati ritrovati in contrada Serre-Marcianese negli scavi dei primi anni Novanta, ma la stessa area di Lancianovecchia sul Colle Erminio nel biennio 1992-94, e negli scavi di Piazza Plebiscito per il Giubileo del 2000 hanno riportato alla luce notevoli reperti come capitelli, sculture, monete e utensili domestici, per non parlare delle collezioni delle famiglie nobili che trovarono gi\u00e0 vari reperti nei secoli passati. La collezione dei reperti \u00e8 andata a costituire il Museo civico archeologico, attualmente situato nell'ex convento di Santo Spirito. Bench\u00e9 sia assodato che l'intera area dei quartiere Lancianovecchia-Borgo sorga sopra le antica vestigia romane di \"Anxanum\", con vie e cunicoli sotterranei che arrivano fino al viale dei Cappuccini, oggi non sono stati compiuti scavi intensivi per riportare alla luce altro materiale, ed esiste solo il percorso archeologico che dal Ponte di Diocleziano porta, sotto la piazza del Plebiscito, al convento di San Legonziano nel santuario del Miracolo Eucaristico, provvisto di cartellonistica e pannelli espositivi.\nDocumenti riferibili all'opera di Gianluca Pollidori e Giacomo Fella, storici vissuti nel XVI-XVII secolo, testimoniano che il cuore pulsante dell'antica Anxanum era il rione medievale dl Colle Erminio (Lancianovecchia), che l'antica curtis era la Piazza del Plebiscito, dove partivano i tratturi e i percorsi per raggiungere il Piano della Fiera (l'area del corso Trento e Trieste), mentre piccoli abitati sorgevano anche nelle zone del rione Borgo, come dimostrano delle catacombe sotterranee, e l'area del rione Civitanova, con il tempio del dio Apollo (vi sorge la chiesa di Santa Maria Maggiore) sul Colle Selva, e con il teatro romano (vi sorge il palazzo arcivescovile).\nSociet\u00e0.\nEtnie e minoranze straniere.\nAl 31 dicembre 2017 gli stranieri regolarmente residenti nel comune di Lanciano erano 1434. I principali gruppi etnici presenti sono:\nCultura.\nScuole.\nA Lanciano hanno sede 19 scuole dell'infanzia (quattro delle quali paritarie), 10 scuole primarie (due delle quali parificate), 4 scuole secondarie di I grado ed 8 scuole secondarie di II grado.\nUniversit\u00e0.\nA Lanciano \u00e8 presente una sede distaccata dell'Universit\u00e0 degli Studi \"Gabriele d'Annunzio\". Nel Palazzo degli Studi sul corso Trento e Trieste, sede del Consorzio Universitario, sono attivi diversi corsi legati alla formazione post universitaria, con la collaborazione dell'Universit\u00e0 degli Studi di Urbino \"Carlo Bo\".\nArte.\nL'arte lancianese si pu\u00f2 dividere in architettura, scultura e pittura; sottocategorie che a loro volta, analizzando l'aspetto della cittadina abruzzese, mostrano varie stratificazioni di stili. A un primo sguardo, ci\u00f2 che caratterizza architettonicamente Lanciano \u00e8 l'uso della pietra tufacea locale \"giallina\", per la costruzione di palazzi e chiese. Questo elemento accomuna Lanciano con molti altri centri dell'area Frentana, come Castel Frentano, Paglieta, Rocca San Giovanni, Frisa e Treglio.\nBench\u00e9 abbia subito alcuni danni nei bombardamenti del 1944, Lanciano \u00e8 una citt\u00e0 perfettamente conservata nel suo centro storico, e se oggi si presentano delle mancanze, ci\u00f2 \u00e8 dovuto alla mano dell'uomo che ha distrutto edifici nella parte antica, come ad esempio si pu\u00f2 ricordare il piano regolatore urbano del sindaco Gerardo Berenga, che con la complicit\u00e0 dell'architetto Michitelli, che realizz\u00f2 nel 1819 la facciata neoclassica della Cattedrale della Madonna del Ponte, e di Filippo Sargiacomo, i quattro quartieri medievali subirono drastiche modifiche, come l'abbattimento quasi totale delle mura e delle porte di accesso (tra le pi\u00f9 rilevanti Porta Civitanova, Porta Sant'Angelo, Porta Diocleziana, Porta San Nicola), lasciando in piedi solo Porta San Biagio; mentre nel rione Lanciano Vecchio a partire dai primi anni '40 dell'800, vennero demolite le chiese di San Martino, San Lorenzo e San Maurizio, considerata la pi\u00f9 antica della citt\u00e0 dopo quella di San Biagio. Il bombardamento tedesco del 1944 danneggi\u00f2 irreparabilmente anche la chiesa di San Giovanni della Candelora, che venne demolita, ad accezione del campanile.\nArte romana.\nTracce della citt\u00e0 romana, che sorgeva sul Colle Erminio (Lanciano Vecchio), sotto le fondamenta delle chiese e dei palazzi della nuova cittadella medievale del XII-XIII secolo, sono visibili soltanto in determinati contesti per mancanza di scavi archeologici programmati, precisamente nel percorso sotterraneo del Ponte di Diocleziano (III sec. d.C.) sotto Piazza del Plebiscito, che portano alle fondamenta dell'ex convento di San Legonziano (V-VIII sec.), sopra cui sorge il Santuario del Miracolo Eucaristico, grazie a cui \u00e8 possibile conoscere le varie fasi di ricostruzione riedificazione sopra strati romani della citt\u00e0 medievale, con la piazzetta del mercato, e del convento dei monaci Basiliani sopra un'antica cisterna del I sec.\nArte romanica e gotica.\nDato che le pi\u00f9 antiche tracce del romanico a Lanciano sono andate perse (XI-XII sec), dal tempo dell'era volgare (V-X sec), poich\u00e9 il Sargiacomo parla dell'antica chiesetta dell'Annunziata in Piazza Plebiscito, distrutta per realizzare il sagrato del Duomo, e di cui si conserva il portale gotico posto all'ingresso del Palazzo arcivescovile, gli unici esemplari che possono condurre a una lettura dello stile architettonico romanico in citt\u00e0 sono la chiesa di San Biagio e la porta delle mura poco distante. A considerare la rozzezza esterna della chiesa, pare fosse stata ricostruita pi\u00f9 volte, e di interesse si conserva il fianco sinistro con alcuni contrafforti e finestre allungate dello stile cluniacense della met\u00e0 del XIII secolo, ricorrenti anche nella chiesa di Santa Maria Maggiore. Il campanile molto robusto appartiene alla met\u00e0 del Trecento, realizzato insieme ad altre coeve \"torri sorelle\" (delle chiese di San Francesco, Sant'Agostino, San Giovanni, Santa Maria Maggiore e San Nicola), ed anch'esso \u00e8 uno degli elementi costituenti pi\u00f9 rappresentativi dell'architettura della citt\u00e0. Il maestro che realizz\u00f2 queste torri us\u00f2 la pietra locale, scandendo i settori con delle cornici marcapiano a vari motivi, da quelli ad archetti pensili, all'ordine mistilineo zigzagante, mentre nei settori inser\u00ec le profonde arcate a sesto acuto, e in alcuni casi le bifore.\nGran parte delle facciate delle chiese storiche di Lanciano si presentano nello stile gotico del XIII-XIV secolo, in particolar modo quelle di Santa Maria Maggiore, Sant'Agostino e Santa Lucia. Queste chiese, gi\u00e0 esistenti da almeno un secolo e mezzo prima della completa trasformazione gotica del primo ventennio del Trecento, vennero ristrutturate dapprima alla met\u00e0 del Duecento seguendo il modello classico dell'ordine cistercense e cluniacense (per l'accomodamento dei portali a sesto acuto, e delle finestre allungate), e successivamente tra il 1317 e il 1319 definitivamente abbellite dal maestro locale Francesco Petrini (o Perrini), come dimostra l'autografo con la data di realizzazione (1317) sulla lunetta del portale principale della chiesa di Santa Maria Maggiore, presso il gruppo della \"Crocifissione\". Petrini lavor\u00f2 sicuramente in queste tre chiese, come dimostrano le varie corrispondenze, mentre per altri portali minori, come quelli appunto di Santa Lucia, San Nicola e San Francesco d'Assisi, vennero impiegate altre maestranze, l'opera di Petrini risulta assai interessante poich\u00e9 il maestro reimpieg\u00f2 in un'unica opera (Santa Maria Maggiore) varie diversificazioni dello stile gotico, attingendo probabilmente anche all'opera del maestro Nicola Mancino (che realizz\u00f2 i portali della Cattedrale di Ortona e di Santa Maria della Civitella a Chieti).\nArte rinascimentale e barocca.\nDell'arte rinascimentale, per la presenza molto massiccia del barocco di ricostruzione, a Lanciano rimane poco, almeno a livello architettonico, si segnala soltanto l'attivit\u00e0 del pittore locale Polidoro da Lanciano, che rappresent\u00f2 in questo settore dell'arte il tardo Rinascimento, e l'inizio del manierismo abruzzese dell'area Citeriore. Il barocco in citt\u00e0 si present\u00f2 abbastanza tardi, nei primi anni del Settecento, a causa di una grave crisi economica che colp\u00ec la citt\u00e0, insieme alla pestilenza; venne realizzata soltanto una nuova chiesa in centro storico, quella del Purgatorio, mentre le altre medievali vennero riammodernate negli interni.\nParticolarmente influente in questo secolo fu l'attivit\u00e0 dei maestri lombardi Girolamo Rizza e Carlo Piazzola, che stuccarono quasi tutte le chiese della citt\u00e0, mentre nella seconda met\u00e0 del secolo veniva avviata definitivamente la fabbrica di Santa Maria del Ponte, con progetto della diocesi di ricostruita daccapo l'antica cappella sopra il ponte. La poderosa torre civica era stata gi\u00e0 realizzata nella prima met\u00e0 del Seicento, progettata nel 1610 da Tommaso Gottardo, mostrando nella distribuzione delle paraste, degli archi e dei capitelli a ordine ionico, molte corrispondenze con la torretta della chiesetta dell'Iconicella, in aperta campagna, tanto da esser considerata una \"gemella\" della torre dell'orologio della Piazza Plebiscito.Nella fabbrica del Duomo fu molto attivo il pittore napoletano Giacinto Diano, che realizz\u00f2 gli affreschi delle tre volte che precedono il transetto con la cupola circolare (anche per la cupola il Diano realizz\u00f2 \"L'incoronazione della Vergine in gloria\", ma a causa di un cedimento, la cupola venne abbattuta e rifatta daccapo negli anni '60), i quattro santi monumentali delle nicchie, e le cornici a transetto mistilineo con angeli e putti di ciascun altare laterale che avrebbe dovuto accogliere delle tele.\nArte sette-ottocentesca.\nNell'edilizia civile, nel Sette-Ottocento presero definitivo aspetto i palazzi gentilizi che sorgono sopra le antiche case medievali. Di queste rimane solo un mirabile esempio nelle botteghe medievali di Nicola De Rubeis (1412) in via dei Frentani; le nuove grandi strutture furono il Palazzo Maiella-Vergilj sorto sopra i resti del castello medievale, il Palazzo De Crecchio sopra la Casa d'Avalos, il Palazzo Carabba, il Palazzo De Giorgio, il Palazzo Berenga. Nella met\u00e0 dell'Ottocento vennero realizztai anche il Palazzo De Giorgio o del Capitano sopra l'area della chiesa di San Martino (oggi Largo Tappia), il Teatro comunale \"San Ferdinando\" (1834-40) oggi intitolato a Fedele Fenaroli, su progetto di Taddeo Salvini, ricavato dalla trasformazione delle Scuole Pie di San Giuseppe, poi il Municipio sopra le vecchie carceri, mentre con i lavori di smantellamento delle mura e risanamento urbano, la Piazza del Plebiscito veniva trasformata, perdendo una parte dei portici che caratterizzavano le basi dei palazzi con le botteghe.Una nuova svolta urbana Lanciano l'ebbe tra la fine dell'Ottocento e i primi del Novecento, con l'inaugurazione nel 1904 del \"corso nuovo\" (oggi Corso Trento e Trieste), e del nuovo quartiere sopra il piano della Fiera, per permettere alla citt\u00e0 vecchia di espandersi. Negli anni '20-'30 quest'area, cos\u00ec come quella del viale Cappuccini, fu interessata dalla realizzazione di varie abitazioni, palazzi di credito e di uffici, e di villini che rappresentarono un momento irripetibile del vivacismo e dello sperimentalismo architettonico liberty-moresco-neoclassico e dec\u00f2, il cui maggior rappresentante fu l'architetto Donato Villante, che realizz\u00f2 la maggior parte di queste strutture, di cui si ricordano il Palazzo Paolini-Contento, o dei Portici, il Palazzo De Simone, il Palazzo del Convitto, il vecchio Palazzo della Posta (demolito negli anni '70, coevo di Palazzo De Simone), il Palazzo Martelli Fantini e il Palazzo De Angelis o del Banco di Roma; mentre sul viale Cappuccini, tra le nuove costruzioni, insistono ancora gli eleganti esempi di Villa Carabba, Villa Sorge, Villa Pace, Villa D'Alessandro, Villa Colal\u00e8.\nScultura e pittura a Lanciano.\nLa scultura lancianese, insieme alla pittura \u00e8 principalmente incentrata sull'arte sacra. Dagli esempi pi\u00f9 antichi del Medioevo, come le croci astili realizzate da Nicola da Guardiagrele (met\u00e0 XV sec), a quelli barocchi di paramenti liturgici e le statue lignee vestite, questa ricca collezione \u00e8 stata raccolta nel Museo Diocesano nel 2002, con molto materiale prelevato dalle chiese della citt\u00e0. Lanciano nel campo pittorico \u00e8 conosciuta per due cicli di affreschi dell'antichit\u00e0, uno del XIII secolo con il ciclo delle \"storie della Vera Croce\", presente nella chiesa di San Nicola, e l'altro del XVI secolo presso una cappella del convento di San Francesco con scene dell'Apocalisse, tratte dai Vangeli apocrifi. Oltre al pittore Polidoro del XVI secolo, Lanciano ha avuto nel Settecento il maestro Domenico Renzetti (1679-1750), che si occup\u00f2 di tele a carattere sacro, e di scultura (molte sue opere sono conservate nel Museo diocesano), e nel Novecento ebbe Federico Spoltore (1902-1988), pittore eclettico, che dipinse l'interno tutta la sua casa in via Garibaldi, le cosiddette \"stanze\", con scene e a carattere storico o allegorico.\nNel settore artigiano invece, Lanciano \u00e8 famosa per la produzione di ceramiche, in dialetto locale \"nund\u00ecne\", attivit\u00e0 secolare esistente gi\u00e0 dall'epoca dei popoli italici Frentani, e poi proseguita nel Medioevo e nell'era moderna per gli scambi commerciali. Le botteghe artigiane esistono ancora oggi, la maiolica locale \u00e8 caratterizzata sostanzialmente da sfondi bianchi per i pannelli, con rappresentazioni della citt\u00e0 antica o di scene bucoliche, mentre per i vasi e gli utensili da cucina o da ornamento da salotto tutto lo sfondo pu\u00f2 essere occupato da dipinti. La pittura sulla maiolica \u00e8 usata anche per le campanelle di ogni sorta e forma, che sono vendute e messe in mostra nella piazza, durante la tradizionale fiera di Sant'Egidio il 31 di agosto.\nTeatro.\nNel 1841 fu inaugurato il teatro dedicato prima a San Francesco, e attualmente a Fedele Fenaroli, musicista locale. Il teatro d'opera \u00e8 uno dei pi\u00f9 antichi della regione, dopo il Marrucino di Chieti e ogni anno propone un calendario vario di opere in prosa, dialettali e memorialistiche, includendo anche spettacoli con attori famosi, tra i quali Giorgio Albertazzi, Orso Maria Guerrini e Lello Arena.\nIl teatro si trova all'inizio di via dei Frentani da Piazza Plebiscito, ed \u00e8 posto sulla destra, attaccato al palazzo comunale, sede di un originario convento dedicato a San Giuseppe con il Collegio degli Scolopi. La facciata, insieme con gli interni, \u00e8 stata realizzata da Taddeo Salvini di Orsogna (la facciata \u00e8 del 1840, e l'inaugurazione ci fu nel 1847). I lavori incominciarono nel 1834, dopo la sconsacrazione della chiesa di San Giuseppe, e chiamato \"Teatro San Ferdinando\", e divenne uno dei principali teatri d'opera d'Abruzzo insieme con il Teatro Marrucino di Chieti e il Teatro dell'Aquila. Gli interni sono stati realizzati con le pitture di Nicola De Arcangelis. Il teatro ha vissuto periodi alterni di fama e di chiusura, come la prima avvenuta nel 1876; fu restaurato varie volte.\nIl teatro \u00e8 a pianta quadrangolare irregolare. La facciata \u00e8 rialzata rispetto al dislivello della salita, decorata in stile post-classico, frutto del restauro dell'era fascista del 1939: l'ingresso \u00e8 preceduto da quattro colonne doriche, che sorreggono la balaustra centrale, sormontata da cinque finestre sovrastate da placche rettangolari in rilievo con iscrizioni latine presso tre di queste, che ricordano il restauro del 1939 e la data di fondazione; l'architrave del tetto spiovente \u00e8 triangolare. L'interno \u00e8 costituito dall'aspetto classico del teatro d'opera all'italiana, a forma di ferro di cavallo, con 44 posti a sedere nei 4 palchi, suddivisi da festoni decorativi in stile tardo-barocco, con elementi vegetali e figure antropomorfe. Il palcoscenico \u00e8 decorato da un tendone in rosso porpora, con in alto lo stemma civico di Lanciano.\nMusica.\nSi ricorda a Lanciano la famiglia di organari dei Sabino; tra questi il massimo esponente fu il madrigalista Ippolito Sabino, ritenuto uno dei migliori rappresentanti di questo movimento in Abruzzo A lui \u00e8 dedicata l'associazione musicale culturale di Lanciano presso le Torri Montanare, insieme al compositore Francesco Masciangelo; l'associazione si occupa dell conservazione del materiale del Masciangelo, e organizza eventi estivi musicali.\nCucina.\nLa cucina tipica lancianese ricomprende alcune delle pietanze pi\u00f9 diffuse a livello regionale ma presenta anche dei piatti particolari che la contraddistinguono, fra cui:\nEventi.\nIl settembre Lancianese \u00e8 costituito da una serie di tradizioni e di celebrazioni che iniziano dagli ultimi giorni di agosto e si concludono il 16 settembre, giorno della festa patronale della Madonna del Ponte che comprende la rievocazione storica del Mastrogiurato, al termine di una serie di eventi a tema racchiusi nella \"Settimana Medievale\".\nGeografia antropica.\nUrbanistica.\nLa parte pi\u00f9 antica di Lanciano si \u00e8 sviluppata su tre colli piuttosto erti. Subito a nord di questi si trova la valle del Feltrino, ampia e profonda, che tuttora rappresenta il confine settentrionale dell'abitato. A sud, invece, una stretta vallata (oggi parzialmente interrata) separa il centro storico dall'area pianeggiante, su cui \u00e8 stato edificata la parte moderna della citt\u00e0 nel primo Novecento. Nel secondo dopoguerra la crescita dell'abitato si \u00e8 mossa verso est (Via del Mare) e verso ovest (Viale Cappuccini), lungo il vecchio tracciato della SS 84 Frentana. Le attuali direttrici di espansione seguono le vie di comunicazione pi\u00f9 importanti per l'accesso alla citt\u00e0, la SP ex SS 524 Lanciano Fossacesia (verso Fossacesia), la SP82 (verso San Vito Chietino e la A14) e la SP ex-SS84 (verso l'entroterra e verso il mare).\nSuddivisioni storiche.\nLa parte medievale di Lanciano \u00e8 suddivisa in quattro \"quartieri storici\", ognuno dei quali ha un proprio stemma ed una propria bandiera. Essi sono:\nFrazioni.\nIl centro urbano di Lanciano \u00e8 circondato da trentatr\u00e9 contrade, disseminate su tutto il territorio comunale. Esse costituiscono dei veri e propri piccoli insediamenti, ciascuno con le sue tradizioni, una propria chiesa e un nucleo abitativo ben definito. La popolazione complessiva residente nelle contrade \u00e8 stimata in 12682 abitanti (dato del 2005). Di queste contrade, si ricordano le ville storiche di Sant'Amato, Sant'Onofrio, Santa Liberata, Marcianese, Villa Stanazzo e Santa Giusta, esistenti sin dal Medioevo, ma accresciutesi di popolazione case coloniche in stile rurale nel XVIII secolo. Le relative parrocchie sono di interesse storico, come la chiesa della Trinit\u00e0 in Villa Andreoli, la chiesa della Madonna degli Angeli a Villa Stanazzo, dove si verific\u00f2 un miracolo di un'icona della Madonna, e la chiesa di Santa Maria d'Iconicella, la chiesa tratturale del XVII secolo prescelta per la processione natalizia della \"Squilla\". Altre frazioni, come Marcianese, sono divenute dei veri e proprio quartieri a s\u00e9, ben collegati alla citt\u00e0, con molti servizi.Le contrade di Lanciano da almeno 200 anni sono legate profondamente alla citt\u00e0 nel giorno del \"Dono\" dell'8 settembre, quando sfilano su carri dai luoghi di appartenenza, raggiungendo il centro di Lanciano, per recare i loro prodotti agricoli alla Madonna del Ponte in segno di devozione.\nEconomia.\nCommercio e zona industriale Val di Sangro.\nIl commercio ha sempre avuto un ruolo importante nella storia di Lanciano, a partire dalle gi\u00e0 citate fiere, che si svolsero regolarmente dal XIII al XVII secolo, sino al periodo del decadimento durante il governo spagnolo. Le fiere riguardavano il commercio di vari prodotti agricoli, ittici, mercanzia varia, poich\u00e9 la citt\u00e0 era un crocevia lungo il grande tratturo che dalla montagna conduceva alla Puglia, mediante la val di Sangro. Nella citt\u00e0 esisteva il Piano della Fiera, presso il Corso della Bandiera, con relativa gabella del dazio, e legata questa apertura annuale dei mercati, era il mastrogiurato, di cui dal 1981 \u00e8 stata proposta una festa rievocativa che dura tutt'oggi.\nTuttora Lanciano \u00e8 sede di un complesso fieristico di rilevanza nazionale, anche se ben distante dalle tradizionali fiere mercantili dei secoli passati. Si tratta del polo \"Lancianofiera\", situato in localit\u00e0 Re di Coppe, lungo la strada per Fossacesia, che solitamente accoglie grande affluenza per gli eventi di tecnologia oppure dell'annuale fiera dell'Agricoltura. Un'economia industriale imprenditoriale in citt\u00e0 inizi\u00f2 nel tardo Ottocento, quando fuori dalla citt\u00e0 vennero realizzate le fornaci di mattoni per la costruzione di case, di cui resistono dei fabbricati abbandonati in contrada Santa Liberata; nel 1912 aperse lo stabilimento tessile Tinari, e una decina d'anni dopo, poco lontano la stazione ferroviaria, nel piano di Sant'Antonio di Padova, il calzificio Torrieri, ancora oggi in piedi e in parte usato, all'epoca era uno dei pi\u00f9 importanti della provincia di Chieti per il suo stile all'avanguardia.Nel 1933 aperse lo stabilimento di Tabacchi presso il viale dei Cappuccini, allargatosi nel 1968, dopo un breve periodo di crisi che implic\u00f2 anche un ricordato sciopero delle operaie donne, da parte dei cittadini locali; chiuso definitivamente negli anni '80, \u00e8 stato abbattuto, e oggi vi sorge sopra un complesso residenziale a quattro torrioni, e una recente targa commemorativa con fotografie, apposta sul viale, ne ricorda la storia.\nIl secondo periodo industriale di Lanciano \u00e8 iniziato negli anni '50-'60 con l'apertura dei primi fabbricai nel quartiere dei Cappuccini, a confine col territorio di Marcianese, di cui si ricordano stabilimenti all'ingrosso, e fabbriche varie, come l'Allegrino, la Pozzolini, la Di Donato, l'Ucci, quasi tutte andate in crisi e in conseguente fallimento, nei primi anni '90, per il rinnovamento sempre pi\u00f9 globalizzato del mercato regionale ed europeo. Questo periodo pu\u00f2 considerarsi quello di chiusura delle principali attivit\u00e0 imprenditoriali autonome nella citt\u00e0 di Lanciano, ingoiate dal grande mercato internazionale.\nLanciano oggi, \u00e8 il punto di riferimento commerciale per tutto il suo comprensorio (ingrosso e grande distribuzione organizzata). Infatti il terzo polo industriale della citt\u00e0 sorge in localit\u00e0 Pagliaroni, a confine coi comuni di Rocca San Giovanni e Treglio, dove si trovano molti stabilimenti di vari prodotti, e industrie.\nNegli anni settanta in Val di Sangro, nel comune di Atessa, sono stati costruiti due grandi insediamenti industriali: uno della Honda e uno della Sevel, una joint venture tra Fiat e PSA per la produzione di veicoli commerciali leggeri. Questi stabilimenti hanno portato allo sviluppo di un folto indotto di piccole e medie imprese specializzate, cresciute nel tempo fino a rendere la Val di Sangro la prima realt\u00e0 industriale dell'Abruzzo. Da ci\u00f2 sono discese ricadute economiche positive per tutti i comuni del comprensorio.\nAgricoltura e artigianato.\nNon va trascurato il ruolo dei settori tradizionali: l'agricoltura e l'artigianato. La prima si basa sulla coltivazione di ulivi e vigne, da cui deriva una buona produzione di olio e vino (certificata da marchi DOP e DOC). Il secondo sta ritornando in auge soprattutto per quanto riguarda le terrecotte, un settore in cui Lanciano vanta una tradizione secolare, oltrech\u00e9 per la tradizionale produzione di mobili rustici e per l'arte orafa.\nArea Fiera Lancianese e le \"Vie del Commercio\".\nUn ruolo fondamentale nello sviluppo economico di Lanciano \u00e8 stato svolto dal 1961 ad oggi dal Consorzio Autonomo Ente Fiera di Lanciano, costituito dal Comune di Lanciano, Provincia di Chieti, Regione Abruzzo, Camera di Commercio di Chieti, Banca Popolare dell'Emilia-Romagna e Consorzio Agrario d'Abruzzo. Nel 1995 il Consorzio, con una specifica legge della Regione Abruzzo \u00e8 stato dichiarato polo fieristico regionale abruzzese ed ha assunto la denominazione commerciale di Lancianofiera, con cui promuove ogni anno numerose rassegne nell'area espositiva di localit\u00e0 Iconicella. La manifestazione pi\u00f9 importante \u00e8 la Fiera Nazionale dell'Agricoltura, giunta nel 2011 alla 50\u00aa edizione, che si svolge ogni anno nel mese di aprile. Sono circa 600 le ditte italiane ed internazionali che partecipano alla rassegna, diventata la principale dell'Italia centromeridionale. Tra le altre fiere vanno ricordate \"Ruote e Motori show\" sul mondo delle 2 e 4 ruote, \"Abitare Oggi\" sull'edilizia, arredamento e design, \"Agroalimenta\" sulle eccellenze agroalimentari italiane. Ad ogni fiera, da sempre, \u00e8 legato un ricco programma convegnistico sulle tematiche di pi\u00f9 stretta attualit\u00e0 che riguardano i settori di riferimento. Nel corso della Fiera dell'Agricoltura, ad esempio, gi\u00e0 nei primi anni ottanta si tennero le prime conferenze sull'agricoltura biologica.\nTurismo.\nIl turismo a Lanciano \u00e8 prevalentemente religioso e artistico. La meta pi\u00f9 frequentata da italiani e stranieri \u00e8 il miracolo eucaristico di Lanciano situato nel convento di San Francesco d'Assisi, tuttavia il turismo culturale e artistico riguarda anche tutto il centro storico, per la sua integrit\u00e0 architettonica, non essendo stata interessata da devastazioni, distruzioni belliche o manomissioni speculative. Principalmente il centro si riempie di turisti durante le storiche manifestazioni sacre e civili della citt\u00e0, ossia durante la Settimana Santa, durante il Natale, durante la festa patronale della Madonna del Ponte (16 settembre), e durante la fiera del \"settembre lancianese\", che ha al centro la rievocazione medievale del Mastrogiurato.\nInfrastrutture e trasporti.\nStrade.\nLe principali direttrici di collegamento che attraversano il territorio comunale sono l'Autostrada A14 Adriatica, con il relativo casello di Lanciano, la SS 84, la SS 524, e la strada provinciale Lanciano-Atessa.\nFerrovie.\nLanciano ha una sua stazione ferroviaria sulla Ferrovia Sangritana; un altro l'impianto, denominato San Vito-Lanciano, sorge lungo la ferrovia Adriatica. La linea storica della Sangritana, che arriva fino a Castel di Sangro, \u00e8 interrotta per ricostruzione dal 2007. La stazione storica di Lanciano, che conserva ancora i caratteri stilistici storici novecenteschi, \u00e8 stata realizzata tra il 1912 e il 1915, prospettante nella Piazza Camillo dell'Arciprete, all'ingresso del viale della villa pubblica, ed ancora in parte funzionante, ma molto di meno, dopo che dagli anni '90 al 2011 sono state interrotti i traffici delle storiche stazioni presso Guardiagrele-Castelfrentano-Casoli-San Vito Chietino (1864). L'area viene usata per i servizi essenziali dei viaggiatori, locale di ristoro, e piazzale di parcheggio delle autolinee urbane ed extraurbane, nei primi anni 2000 \u00e8 stata realizzata una seconda palazzina pi\u00f9 moderna per ospitare gli uffici amministrativi e la biglietteria. Il tracciato dei binari della vecchia stazione tuttavia \u00e8 ancora ben conservato, e attraversa i quartieri moderni della citt\u00e0 di Santo Spirito e dei Cappuccini, sicch\u00e9 sono stati presentati vari progetti per un recupero, anche turistico, per essere usufruiti da una tranvia.\nLa nuova stazione \u00e8 stata realizzata nel 2009-2011 in viale Bergamo, sotto il colle della chiesa di Sant'Antonio di Padova, dotata dei servizi essenziali, 2 coppie di binari, alcuni usati per il deposito vagoni, che successivamente si riducono a uno solo, per allacciarsi alla stazione di San Vito Marina, e collegarsi alle tratte della ferrovia Adriatica Ancona-Foggia, a nord andando verso Ortona-Pescara, a sud verso Fossacesia-Vasto.\nMobilit\u00e0 urbana.\nLa mobilit\u00e0 all'interno del territorio comunale \u00e8 assicurata da 11 linee di autobus urbani. Servizi interurbani collegano Lanciano con le principali localit\u00e0 abruzzesi.\nLa storia della mobilit\u00e0 sulla strada a Lanciano principia nel 1912, quando iniziarono i lavori della ferrovia Sangritana, termina nel 1915, che collegava San Vito Chietino sull'Adriaico con Ortona (lungo la strada ferrata Ancona-Foggia) con i centri della montagna dell'Alto Sangro, arrivando a Castel di Sangro, per riallacciarsi alla ferrovia Sulmona-Carpinone-Isernia. La ferrovia storica a Lanciano \u00e8 stata chiusa nei primi anni 2000, con apertura di una seconda stazione sotto il colle di Sant'Antonio di Padova, per la nuova tratta San Vito-Ortona-Pescara ecc., mentre la ferrovia storica viene usata solo sporadicamente. Il piazzale della vecchia stazione viene tut'ora usato come autostazione per gli autobus della linea \"Sangritana - TUA\", mentre la linea privata DiFonzo Bus usa il Piazzale Memmo o della Pietrosa, nei pressi nel rione Borgo.\nAmministrazione.\nGemellaggi.\nLanciano \u00e8 gemellata con:\nSport.\nLa principale squadra di calcio cittadina \u00e8 il Lanciano Calcio 1920, che nella stagione 2020-2021 disputa il campionato di Eccellenza Abruzzo. La seconda squadra \u00e8 l'Athletic Lanciano invece milita in Prima Categoria abruzzese, girone B. Dal 2012 al 2016, prima del fallimento, la Virtus ha giocato in serie B. Il principale campo comunale della citt\u00e0 \u00e8 lo stadio Guido Biondi, nel quartiere Cappuccini.\nL'Asd Lanciano Special \u00e8 una societ\u00e0 di calcio a 7 composta da ragazzi con disabilit\u00e0 intellettiva relazionale e diagnosi psichiatriche. La squadra \u00e8 iscritta al campionato FIGC della \"Divisione Calcio Paralimpico e Sperimentale\". \nIl circolo tennis lanciano ha militato per 4 anni di fila nel campionato di A2. Ora milita in quello di serie B\nNel campionato di serie C femminile di pallavolo milita la A.s.d. Volley Ball Lanciano.\nNel campionato di serie C2 di baseball milita la Eagles 29 Baseball Lanciano.\nNel campionato di serie D regionale di pallacanestro milita l'Azzurra Basket Lanciano .\nNel CIF9, campionato italiano di football americano a 9 giocatori e nella Senior League, campionato italiano di flag football militano i Goblins Lanciano.\nLanciano \u00e8 stata pi\u00f9 volte arrivo di tappa del Giro d'Italia di ciclismo:"}
{"id": "1639363", "revid": "486946", "url": "https://it.wikipedia.org/wiki?curid=1639363", "title": "Costituzione Irlandese", "text": ""}
{"id": "1639365", "revid": "39224", "url": "https://it.wikipedia.org/wiki?curid=1639365", "title": "Ascalona", "text": "Ascalona (, \"Ashkelon\" o \"Ashqelon\" ; ) \u00e8 una citt\u00e0 nel Negev occidentale, nel Distretto Meridionale d'Israele, con abitanti.\nStoria.\nPresso la moderna Ascalona ci sono i resti dell'antico porto, che fior\u00ec fin dall'Et\u00e0 del bronzo sotto una successione di popoli inclusi i Cananei, i Filistei, i Babilonesi, i Fenici, i Romani, i Musulmani e i Crociati. Fu alla fine distrutta dai Mamelucchi nel tardo XIII secolo.\nLa citt\u00e0 moderna fu fondata negli anni cinquanta, fuori dalla citt\u00e0 araba di al-Majdal, che esisteva almeno dal XVI secolo, sul sito della antica \"Migdal Ashqelon\", esistente dai tempi biblici e in seguito distrutta e abbandonata.\nEconomia.\nAshkelon \u00e8 il limite settentrionale dell'oleodotto Trans-Israel, che trasporta il petrolio da Eilat a un terminal petrolifero del porto della citt\u00e0.\nCuriosit\u00e0.\nIl nome dello scalogno deriva dal nome dell'antico porto di Ascalona, dal quale tale ortaggio fu portato in Europa dai crociati."}
{"id": "1639369", "revid": "1305772", "url": "https://it.wikipedia.org/wiki?curid=1639369", "title": "Supernatural Superserious", "text": "Supernatural Superserious \u00e8 un singolo del gruppo musicale statunitense R.E.M., pubblicato l'11 febbraio 2008 come primo estratto dal quattordicesimo album in studio \"Accelerate\".\nDescrizione.\nCome molte delle canzoni presenti in \"Accelerate\", il brano \u00e8 stato registrato all'Olympia Theatre a Dublino fra il 30 giugno e il 5 luglio 2007.\nInizialmente intitolato \"Disguised\" il brano \u00e8 un inno alla giovent\u00f9 ed ai percorsi talvolta soggettivamente dolorosi che i giovani si trovano ad attraversare durante la crescita.\nVideo musicale.\nIl videoclip \u00e8 stato diretto da Vincent Moon in varie location intorno a New York. Il 12 febbraio 2008 il sito internet supernaturalsuperserious.com \u00e8 apparso in rete, per dare la possibilit\u00e0 di scaricare il video in alta definizione, oltre che su YouTube in streaming.\nSuccesso commerciale.\nIl singolo del brano \u00e8 entrato nella classifica dei singolo pi\u00f9 venduti in Inghilterra alla posizione #54 grazie ai download digitali, e prima ancora della sua uscita su cd."}
{"id": "1639375", "revid": "125110499", "url": "https://it.wikipedia.org/wiki?curid=1639375", "title": "Leinster House", "text": "Leinster House (in irlandese: \"Teach Laighean\") \u00e8 dal 1949 la sede dell'Oireachtas (il Parlamento) della Repubblica d'Irlanda. Dal 1922 al 1949 ospit\u00f2 il Parlamento dello Stato Libero d'Irlanda e, precedentemente, fu la residenza del Duca di Leinster. \nLeinster House \u00e8 passato da antica residenza ducale a sede del Parlamento: dapprima dello Stato libero d\u2019Irlanda e successivamente del pi\u00f9 moderno stato irlandese. L\u2019edificio \u00e8 il punto d\u2019incontro tra il D\u00e1il \u00c9ireann e il Seanad \u00c9ireann, rispettivamente Camera e Senato irlandese. Del complesso di edifici, Leinster House \u00e8 la parte pi\u00f9 riconoscibile: il \u201cvolto pubblico\u201d, il nucleo centrale, circondato dal successivo Block 66 e dal Leinster House 2000, l\u2019ala del nuovo millennio che ospita membri di tutti i partiti. Inoltre, l\u2019edificio \u00e8 divenuto modello nella progettazione della Casa Bianca degli Stati Uniti d\u2019America. "}
{"id": "1639377", "revid": "767487", "url": "https://it.wikipedia.org/wiki?curid=1639377", "title": "The Eye - Lo sguardo", "text": "The Eye - Lo sguardo (\"Eye of the Beholder\") \u00e8 un film del 1999 diretto da Stephan Elliott.\nSi tratta del remake del film francese del 1983 \"Mia dolce assassina\", entrambi tratti dal romanzo di Marc Behm \"L'Occhio che guarda\".\nTrama.\nStephen Wilson sotto lo pseudonimo di \"The Eye\" lavora presso i servizi segreti britannici e viene incaricato di pedinare Joanna una donna misteriosa e bellissima che ricatta il figlio di un importante senatore. Tra le foto scattate durante i suoi appostamenti, Wilson intravede l'immagine della figlia defunta ed inizia a pedinare la donna in ogni suo spostamento, assistendo ai suoi molteplici omicidi. Ma s'infatuer\u00e0 di lei, e invece di denunciarla la protegger\u00e0 dalla morte in pi\u00f9 di un'occasione, senza che lei sospetti nulla. Anzi, alla fine, lei gli sparer\u00e0 fraintendendo un suo atteggiamento. Lui che l'aveva tenuta in vita in pi\u00f9 di un'occasione, sparando anche a dei suoi colleghi. E nonostante stia per morire per colpa sua Stephen cerca ancora di salvarla."}
{"id": "1639378", "revid": "251420", "url": "https://it.wikipedia.org/wiki?curid=1639378", "title": "Irish Free State", "text": ""}
{"id": "1639380", "revid": "767487", "url": "https://it.wikipedia.org/wiki?curid=1639380", "title": "Torna &quot;El Grinta&quot;", "text": "Torna \"El Grinta\" (\"Rooster Cogburn\") \u00e8 un film diretto da Stuart Millar nel 1975 con John Wayne e Katharine Hepburn.\nSi tratta dell'unico film in cui questi due grandi attori hanno recitato insieme. \u00c8 il sequel del film \"Il Grinta\" del 1969.\nTrama.\n\"Grinta\" Cogburn (nell'originale \"Rooster\" Cogburn) uccide quattro rapinatori, in veste di sceriffo, dopo aver intimato loro di arrendersi.\nPer questo motivo finisce in tribunale davanti al giudice Parker, che, dopo l'ennesimo caso di giustizia personale da parte di \"Grinta\", \u00e8 costretto a revocargli la carica.\nIntanto altri rapinatori, capitanati da un losco individuo di nome Hawk, assaltano un carro che portava munizioni e nitroglicerina, da utilizzare per far saltare in aria una banca.\nNonostante sia stato destituito, il giudice, non sapendo a chi affidare il caso, richiama \"Grinta\". Questi si mette in viaggio, ma i banditi lo precedono.\nFanno strage in un piccolo villaggio di indiani retto da un pastore protestante con la figlia Eula.\nSi salvano solo Eula e un giovane indiano.\nDopo varie avventure in cui la donna e \"Grinta\" hanno l'occasione per conoscersi meglio, i due, aiutati dal ragazzo indiano, riescono a uccidere i rapinatori con un tranello, ed Eula convince il giudice a ridare il lavoro a \"Grinta\"."}
{"id": "1639381", "revid": "287204", "url": "https://it.wikipedia.org/wiki?curid=1639381", "title": "Fiumi dell'Oceania", "text": "Questa \u00e8 una lista dei fiumi dell'Oceania.\nAustralia.\nI fiumi pi\u00f9 lunghi dell'Australia sono:\nvedi anche "}
{"id": "1639382", "revid": "169219", "url": "https://it.wikipedia.org/wiki?curid=1639382", "title": "Viva Chile", "text": ""}
{"id": "1639383", "revid": "767487", "url": "https://it.wikipedia.org/wiki?curid=1639383", "title": "Trattato anglo-irlandese", "text": "Il trattato anglo-irlandese (inglese: Anglo-Irish Treaty, irlandese: An Conradh Angla-\u00c9ireannach) - ufficialmente chiamato \"Articles of Agreement for a Treaty Between Great Britain and Ireland\" - fu un trattato tra il Governo Britannico ed i rappresentanti della Repubblica Irlandese de facto, che concluse la guerra d'indipendenza irlandese.\nIl trattato, firmato a Londra il 6 dicembre 1921, stabil\u00ec la creazione di un dominion autonomo, conosciuto con il nome di Irish Free State, all'interno dell'Impero britannico, e dell'Irlanda del Nord."}
{"id": "1639384", "revid": "1566286", "url": "https://it.wikipedia.org/wiki?curid=1639384", "title": "Mike Bailey", "text": "Ha recitato nella prima e nella seconda stagione della serie televisiva britannica \"Skins\", nel ruolo di Sid Jenkins, un diciassettenne impacciato e goffo. Mike Bailey ha studiato al college di Bristol \"Performing Arts\".Nell'episodio finale della prima stagione di Skins lui canta una sua versione di \u201cWild World\u201d di Cat Stevens. Bailey, come la maggior parte del cast principale della prima generazione non torna a recitare nelle successive .\nHa una sorella maggiore che si chiama Claire Louise. Il 27 giugno 2015 si \u00e8 sposato e alcune sue co-star di Skins hanno partecipato al matrimonio."}
{"id": "1639385", "revid": "71433", "url": "https://it.wikipedia.org/wiki?curid=1639385", "title": "Possession", "text": ""}
{"id": "1639397", "revid": "92723", "url": "https://it.wikipedia.org/wiki?curid=1639397", "title": "Concilio di Troyes", "text": "Concilio di Troyes \u00e8 il nome con cui sono noti diversi concili provinciali della Chiesa cattolica tenuti nella citt\u00e0 francese di Troyes.\nIn particolare si ricordano i concili degli anni seguenti: "}
{"id": "1639399", "revid": "729019", "url": "https://it.wikipedia.org/wiki?curid=1639399", "title": "Breda Ba.75", "text": "Il Breda Ba.75 era un cacciabombardiere multiruolo monoplano ad ala media realizzato dalla italiana Societ\u00e0 Italiana Ernesto Breda negli anni trenta e rimasto allo stadio di prototipo.\nStoria.\nSviluppo.\nIl progetto del Ba.75 deriva dall'esigenza di ammodernamento del predecessore Ba.65, il quale pur distinguendosi nella guerra civile spagnola si rivel\u00f2 ben presto superato. Il nuovo progetto, affidato nuovamente agli ingegneri Antonio Parano e Giuseppe Panzeri, si differenziava nell'adozione di un nuovo posizionamento dell'ala, da una migliore corazzatura, dalla cabina pi\u00f9 capiente atta a dare spazio al pilota, all'osservatore ed al puntatore, quest'ultimo agevolato dall'ampia finestratura utilizzata sulla parte inferiore della fusoliera. La maggiore altezza da terra dell'ala comport\u00f2 anche un ritorno al carrello d'atterraggio fisso in quanto la lunghezza del carrello era troppo elevata per poter riutilizzare la precedente soluzione semiretrattile.\nIl solo esemplare realizzato, al quale era stata assegnata la matricola militare MM.301, venne completato per i primi test di volo all'inizio del 1939 quando oramai la tipologia multiruolo del velivolo era considerata obsoleta. La Regia Aeronautica dichiar\u00f2 che non era interessata al progetto, causandone l'arresto dello sviluppo gi\u00e0 nel 1940. La Breda dopo aver provato senza successo a proporlo ad altre nazioni decise di abbandonare definitivamente il progetto."}
{"id": "1639402", "revid": "1543377", "url": "https://it.wikipedia.org/wiki?curid=1639402", "title": "Mitsubishi Mizushima", "text": "Il Mitsubishi Mizushima \u00e8 stato il primo di una serie di motocarri per usi commerciali prodotti in Giappone dalla Mitsubishi Motors Corporation a partire dal 1946 fino al 1962. Il veicolo, dal punto di vista meccanico, era molto semplice. Aveva una portata di 400 kg ed era dotato di un telone ripiegabile che proteggeva gli occupanti. Insieme allo scooter \"Silver Pigeon\" il Mizushima rappresent\u00f2 la risposta della Mitsubishi alla espansione della motorizzazione in Giappone dopo la fine del conflitto.\nI modelli successivi offrivano una maggiore capacit\u00e0 di carico ed una ampia gamma di allestimenti. Il modello TM3D venne prodotto dal 1948 al 1950 e disponeva di un tetto rigido per la cabina. Il modello successivo, TM18, venne introdotto nel 1955 e poteva trasportare pi\u00f9 di due tonnellate di carico. Il Mitsubishi \"Leo\" venne introdotto nel 1959 e, pur mantenendo una somiglianza con il Mizushima, pu\u00f2 essere considerato come il modello di transizione tra i veicoli prodotti nel primo dopoguerra e il Minica che invece rappresentava il futuro della motorizzazione. Nel 1962 il veicolo verr\u00e0 sostituito dal Mitsubishi Minicab. La produzione del Mizushima ammonter\u00e0 a circa 90.000 esemplari\nNei primi anni del XXI secolo Olivier Boulay, divenuto capo progettista della Mitsubishi nel 2001, ha riproposto i principali spunti stilistici del \"Leo\" nel suo primo prototipo."}
{"id": "1639404", "revid": "6923", "url": "https://it.wikipedia.org/wiki?curid=1639404", "title": "Inter gravissimas", "text": "Inter gravissimas \u00e8 una bolla pontificia emanata da Papa Gregorio XIII il giorno 24 febbraio 1582 per introdurre un nuovo calendario.\nCon questa bolla si pose fine all'utilizzo del calendario giuliano in molte parti d'Europa, sostituendolo con il maggiormente preciso calendario gregoriano, che prende il nome dal pontefice.\nIl passaggio al calendario gregoriano avvenne poich\u00e9 la bolla stabil\u00ec che a gioved\u00ec 4 ottobre 1582 sarebbe succeduto venerd\u00ec 15 ottobre.\nLa bolla fu emanata da papa Gregorio XIII da Villa Mondragone, nel territorio della diocesi di Frascati."}
{"id": "1639413", "revid": "115656801", "url": "https://it.wikipedia.org/wiki?curid=1639413", "title": "107 (numero)", "text": "Centosette \u00e8 il numero naturale che segue il 106 e precede il 108.\nChimica.\n\u00c8 il numero atomico del Bohrio (Bh).\nAutomobilismo.\nEsiste la automobile Peugeot 107"}
{"id": "1639415", "revid": "287204", "url": "https://it.wikipedia.org/wiki?curid=1639415", "title": "Bo\u017eidar Stani\u0161i\u0107", "text": "\u0107\nBiografia.\nSi \u00e8 laureato alla Facolt\u00e0 di Filosofia all'Universit\u00e0 di Sarajevo presso il dipartimento di storia e letteratura jugoslava. Dal 1981 molte sono le sue pubblicazioni, critiche e saggi nonch\u00e9 radiogrammi per libri d'infanzia. Gi\u00e0 scrittore e docente di lingua e letteratura presso il liceo di Maglaj, localit\u00e0 a nord di Sarajevo, dal 1992 insieme alla famiglia abita in Friuli a Zugliano in provincia di Udine in seguito al suo rifiuto di imbracciare le armi e portare una divisa in conseguenza allo scoppio delle guerre jugoslave in Bosnia ed Erzegovina.\nOpere.\nIn Italia e altrove oltre a diversi contributi di critica letteraria sono state pubblicate le raccolte di racconti:\n\"I buchi neri di Sarajevo\" (MGS Press ,Trieste,1993 - traduzione di A. Parmeggiani e R. Molesi); un racconto di questo libro \u00e8 stato inserito nel \"Dizionario di un Paese che scompare\", a cura di N. Janigro, Manifestolibri, Roma 1994); la ristampa di questo libro \u00e8 edita dalla Bottega Errante, Udine 2016, 2018; \n\"Tre racconti\" (Associazione \u201cE. Balducci\u201d, Zugliano 2002 \u2013 traduzione di A. Parmeggiani);\n\"Bon Voyage\" (Nuova Dimensione, Portogruaro 2003 \u2013 traduzione di A. Parmeggiani);\n\"Il cane alato e altri racconti\" (Perosini editore, Verona 2007 \u2013 traduzione di A. Parmeggiani); un racconto di questo libro \u00e8 stato inserito nella panorama della narrativa bosniaco-\nerzegovese del Novecento \"Racconti dalla Bosnia\", a cura di Giacomo Scotti (Diabasis edizioni, Reggio Emilia 2006);\n\"Piccolo, rosso\" (Cosmo Iannone editore, Isernia 2012 \u2013 scritto in italiano);\n\"La cicala e la piccola formica\" (racconto per l\u2019infanzia - Bohem press, Trieste 2011 \u2013 scritto in italiano); pubblicato in cinese - 2016;\n\"Portacenere\" (long story, 2016; www.patrialetteratura.com \u2013 scritto in italiano); \n\"Pepeljara i druge pri\u010de\" (e.book), Mediart, Novi Sad 2019;\nRomanzi:\n\"Gost Ivana Nikolajevi\u010da\" (Club degli scrittori Br\u010dko, Bosnia \u2013 2017)\n\"\u017dirafa u \u010dekaonici\" (Ultimatum, Beograd 2018); \"La giraffa in sala d\u2019attesa\" (traduzione: Alice Parmeggiani), Bottega Errante, Udine 2019;\nRaccolte poetiche:\n\"Primavera a Zugliano\" (1993, 1994);\n\"Non poesie\" (1996);\n\"Metamorfosi di finestre (1\"998) - tutte opere pubblicate dall'Associazione \"Ernesto Balducci\" di Zugliano;\n\"La chiave in mano/Klju\u010d na dlanu\" - edizione bilingue di vecchie e nuove non poesie tradotte da Alice Parmeggiani (Campanotto editore, Udine 2008);\nTesto teatrale:\n\"Il sogno di Orlando\" (edizione privata, 2006 \u2013 scritto in italiano);\nDiversi racconti, saggi e poesie sono sparsi in numerose antologie italiane e straniere, tra cui:\n\"Nuovo Planetario Italiano\" - Geografia e antologia della letteratura della migrazione in Italia e in Europa (Editore Citt\u00e0 aperta, Troina 2006 \u2013 a cura di Armando Gnisci); \n\"Ai confini del verso\" \u2013 poesia della migrazione in italiano (Le Lettere, Firenze 2007, a cura di Mia Lecomte; questa panoramica \u00e8 pubblicata anche in inglese: \"A New Mapp: The Poetry od Migrant Writes in Italy\", New York 2011); \n\"L\u2019italiano degli altri\" (Newton Compton Editori, Roma 2010, a cura di Dante Marianacci e Renato Minore);\n\"Libri migranti\" (Cosmo Iannone Editore, Isernia 2016, a cura di Melita Rihter);\n\"Pubblicchiamoli a casa loro\" (Edizioni Ensemble, Roma 2018)\nRosanna Morace gli dedica un capitolo del suo libro \"Letteratura mondo italiana\" (Edizioni ETS, Pisa 2012) e la rivista El-Ghibli un supplemento (Anno 13, numero 51, marzo 2016). Vari suoi scritti sono pubblicati su riviste e portali on line, fra cui: El-Ghibli, OBC di Rovereto, Kum\u00e0, Sagarana, Locutio. Alcuni dei suoi testi sono stati tradotti in: sloveno, inglese, francese, albanese, giapponese e cinese."}
{"id": "1639417", "revid": "656701", "url": "https://it.wikipedia.org/wiki?curid=1639417", "title": "Centosette", "text": ""}
{"id": "1639418", "revid": "115652659", "url": "https://it.wikipedia.org/wiki?curid=1639418", "title": "109 (numero)", "text": "Centonove \u00e8 il numero naturale che segue il 108 e precede il 110."}
{"id": "1639419", "revid": "656701", "url": "https://it.wikipedia.org/wiki?curid=1639419", "title": "Centonove", "text": ""}
{"id": "1639426", "revid": "269828", "url": "https://it.wikipedia.org/wiki?curid=1639426", "title": "Alfabeto irlandese", "text": "Caratteri.\nL'alfabeto irlandese si compone cos\u00ec: a, b, c, d, e, f, g, h, i, l, m, n, o, p, r, s, t, u.\nFino al XX secolo l'irlandese era scritto principalmente con la scrittura onciale La scrittura onciale \u00e8 oggi utilizzata specialmente in contesti tradizionali e decorativi."}
{"id": "1639428", "revid": "287204", "url": "https://it.wikipedia.org/wiki?curid=1639428", "title": "7-11", "text": ""}
{"id": "1639431", "revid": "451364", "url": "https://it.wikipedia.org/wiki?curid=1639431", "title": "Monte Mitchell", "text": "Il Monte Mitchell (2.038 m s.l.m.) \u00e8 la montagna pi\u00f9 alta degli Appalachi negli Stati Uniti d'America, e si trova nello Stato della Carolina del Nord.\nIl suo nome deriva da Elisha Mitchell che fu professore dell'universit\u00e0 della Carolina del Nord. Egli determin\u00f2 l'altezza del monte nel 1835 e vi mor\u00ec accidentalmente nel 1857 durante la verifica delle sue misure.\nLa salita alla vetta oggi \u00e8 molto facile perch\u00e9 \u00e8 stata costruita una strada e per la presenza di sentieri di facile accesso nella prossimit\u00e0 della vetta. Una piattaforma di osservazione e la tomba del professore Mitchell si trovano sulla vetta.\nIl clima del monte \u00e8 molto dolce durante l'estate e molto rude durante l'inverno. La temperatura minima rilevata \u00e8 stata di -37\u00a0\u00b0C il 21 gennaio 1985 e la temperatura annuale media \u00e8 di 6,6\u00a0\u00b0C. La neve \u00e8 presente generalmente da dicembre a marzo. Il record di velocit\u00e0 del vento \u00e8 di 286\u00a0km/h."}
{"id": "1639432", "revid": "416175", "url": "https://it.wikipedia.org/wiki?curid=1639432", "title": "Philippe Senderos", "text": "Caratteristiche tecniche.\nDifensore centrale fisicamente forte, molto abile nel colpo di testa e negli inserimenti in attacco in occasione dei calci piazzati. Spesso, per\u00f2, incorre in infortuni che lo costringono in molte occasioni a rimanere lontano dai campi di gioco.\nCarriera.\nClub.\nServette.\nSenderos ha iniziato a giocare nelle giovanili del Servette nel 1992, passando in prima squadra nel 2001 ed esordendo cos\u00ec nella Lega nazionale A a 16 anni. Ha disputato 26 partite in maglia granata realizzando 3 reti.\nArsenal.\nNel dicembre 2002 ha firmato per l'Arsenal, rimanendo per\u00f2 a Ginevra fino alla fine della stagione. Il trasferimento \u00e8 costato ai \"Gunners\" 2,5 milioni di sterline.\nDurante la sua prima stagione all'Arsenal non ha disputato alcuna partita a causa di un infortunio. Ha esordito con la nuova maglia il 27 ottobre 2004 in League Cup a Manchester contro il Manchester City (2-1 per l'Arsenal). Nella stagione 2004-2005 ha giocato 13 partite in Premier League e ha anche debuttato in Champions League il 9 marzo 2005 ad Highbury nel ritorno degli ottavi di finale contro il Bayern Monaco (1-0 per i \"Gunners\" ma qualificazione per i tedeschi dopo il 3-1 dell'andata).\nNel 2005, per l'assenza di Sol Campbell a causa di un infortunio, ha guadagnato il posto di titolare nella difesa dell'Arsenal, mantenendolo anche dopo il rientro del compagno, disputando tra le altre partite anche la finale di FA Cup contro il Manchester United, vinta dai \"Gunners\" ai rigori.\nNella stagione 2005-2006 Senderos \u00e8 diventato un punto di forza della difesa dell'Arsenal, con cui ha raggiunto la finale della Champions League 2005-2006, persa 2-1 contro il Barcellona, non disputata da Senderos per infortunio. In quella edizione della Champions League i londinesi non hanno subito gol per 10 partite consecutive, record per la massima competizione europea per club. Il 15 ottobre 2005 ha realizzato il primo gol con la maglia dell'Arsenal, siglando al 16\u00ba minuto l'unica rete dei londinesi in West Bromwich-Arsenal 2-1.\nNell'estate del 2006 Senderos ha scelto di indossare la maglia numero 6, appartenuta fino ad allora al capitano del \"Gunners\" Tony Adams. Tuttavia un altro infortunio alla spalla, occorsogli durante Germania 2006, gli ha impedito di iniziare la stagione 2006-2007 tra i titolari.\nIl 2 agosto 2007 ha capitanato per la prima volta l'Arsenal durante il Torneo di Amsterdam contro la Lazio. Nella stagione 2007-2008 ha disputato 16 partite segnando due gol, uno contro il Sunderland (3-2) e uno contro il Blackburn (2-0).\nPrestito al Milan.\nIl 27 agosto 2008 il Milan ha trovato l'accordo per il passaggio del giocatore in prestito per un anno con diritto di riscatto da parte del club rossonero.\nLa scarsa condizione fisica al momento dell'arrivo a Milanello e soprattutto una lussazione a un dito del piede lo hanno tenuto lontano dal terreno di gioco all'inizio della stagione.\nHa giocato la sua prima partita ufficiale con la maglia del Milan il 6 novembre 2008, nella seconda giornata della fase a gironi della Coppa UEFA 2008-2009 a San Siro contro il Braga (1-0). Sempre a causa dei molteplici problemi fisici, il suo esordio in Serie A \u00e8 avvenuto solo il 17 gennaio 2009, quando \u00e8 subentrato a Beckham all'80\u00ba minuto di Milan-Fiorentina (1-0), anticipo della 19\u00aa giornata della Serie A 2008-2009.\nA fine stagione il Milan ha deciso di non riscattare il giocatore svizzero che \u00e8 cos\u00ec ritornato all'Arsenal.\nRitorno all'Arsenal e prestito all'Everton.\nDopo il ritorno a Londra ha giocato solo due partite di Coppa di Lega prima di essere ceduto in prestito dall'Arsenal all'Everton il 26 gennaio 2010. Ha esordito con l'Everton il 30 gennaio 2010 nella vittoria per 1-0 ottenuta in trasferta al DW Stadium conto il Wigan.\nFulham e Valencia.\nL'8 giugno 2010 Senderos si \u00e8 trasferito al Fulham, firmando un contratto triennale. Il 10 agosto 2010, durante un allenamento, si \u00e8 strappato il tendine d'Achille. \u00c8 stato operato il giorno seguente in Finlandia ed \u00e8 dovuto stare lontano dai campi per circa sei mesi. Ha disputato la prima partita con la maglia del Fulham il 30 aprile 2011 contro il Sunderland. Il 1\u00ba marzo 2013 ha prolungato il proprio contratto con il Fulham fino al giugno 2014.\nIl 31 gennaio 2014 \u00e8 passato al Valencia, con cui ha firmato un contratto semestrale con opzione per altre tre stagioni, e ha esordito con la squadra spagnola l'8 febbraio seguente nella partita di campionato casalinga contro il Betis Siviglia, vinta per 5-0. Il 13 marzo 2014, realizzando il gol del definitivo 3-0 nel ritorno degli ottavi di finale di Europa League 2013-2014 in casa del Ludogorets, ha segnato la prima rete con la maglia del Valencia che \u00e8 stata anche la prima personale nelle competizioni europee. In totale nei 6 mesi trascorsi con la squadra spagnola ha giocato 11 partite realizzando un gol.\nAston Villa.\nIl 5 giugno 2014 \u00e8 stato ufficializzato il suo trasferimento a parametro zero all'Aston Villa, con cui ha firmato un contratto biennale a partire dal successivo 1\u00ba luglio, quando sar\u00e0 scaduto il suo contratto con il Fulham.\nNazionale.\nSenderos ha giocato in tutte le Nazionali giovanili della Svizzera, nonostante fosse potenzialmente convocabile sia dalla Serbia sia dalla Spagna per via della provenienza dei suoi genitori. \u00c8 stato capitano della nazionale Under-17 vincitrice dell'Europeo di categoria nel 2002.\nHa esordito nella nazionale maggiore il 26 marzo 2005 a Parigi contro la Francia, partita valida per le qualificazioni al Mondiale 2006, conclusasi 0-0. Dopo aver disputato gran parte delle qualificazioni, \u00e8 stato convocato per la fase finale del Mondiale 2006, in cui ha giocato 3 partite e segnato 1 gol contro la Corea del Sud. Nel segnare la rete si \u00e8 fratturato il naso e successivamente si \u00e8 lussato una spalla ed \u00e8 cos\u00ec stato costretto a saltare la gara degli ottavi di finale contro l'Ucraina, nella quale la Svizzera \u00e8 stata eliminata dopo i rigori: a fine Mondiale la Svizzera \u00e8 risultata l'unica squadra del torneo a non subire reti nei tempi regolamentari e nei supplementari.\n\u00c8 stato tra i convocati di K\u00f6bi Kuhn per l'Europeo 2008 svoltosi in Austria e Svizzera, durante il quale ha disputato tutte e tre le partite della fase a gironi che ha visto la Svizzera eliminata dopo due sconfitte e una vittoria. \u00c8 stato convocato per i Mondiali 2010 dal CT Ottmar Hitzfeld. Nel corso della prima partita della Svizzera contro la Spagna Senderos ha subito una distorsione alla caviglia destra ed \u00e8 stato cos\u00ec costretto a saltare le rimanti partite della fase a gironi.\nVita privata.\nSenderos \u00e8 figlio di una serba (Zorica Novkovi\u0107) e di uno spagnolo (Juli\u00e1n Senderos) emigrati in Svizzera. Il 20 luglio 2009 ha sposato la sua fidanzata iraniana Sara. Senderos parla 5 lingue: inglese, francese, spagnolo, tedesco e italiano. Suo fratello Julien \u00e8 stato un giocatore professionista di pallacanestro fino al 2011.\nStatistiche.\nPresenze e reti nei club.\n\"Statistiche aggiornate al 10 settembre 2019.\""}
{"id": "1639433", "revid": "254059", "url": "https://it.wikipedia.org/wiki?curid=1639433", "title": "Via degli Abati", "text": "La Via degli Abati (o \"Via Francigena di montagna\") \u00e8 un cammino che fin dall'epoca longobarda metteva in comunicazione la citt\u00e0 di Bobbio (PC) con Pavia, capitale del Regno longobardo e Pontremoli, passando per Bardi e Borgo Val di Taro verso Lucca e Roma. \n&lt;br&gt;La via veniva percorsa dagli abati e dai monaci dell'abbazia di San Colombano di Bobbio sia per recarsi a Roma in visita \"Ad limina Apostolorum\" al Papa, sia alla corte reale di Pavia. \n&lt;br&gt;La via era importante anche per il controllo e per gli scambi intrattenuti con i vasti possedimenti del grande Feudo monastico di Bobbio che dall'Oltrep\u00f2 pavese si estendevano fino alla Toscana; il percorso era su un tracciato specifico documentato dal \"Codice diplomatico del monastero bobiense\" e dalle regole di gestione, accoglienza e di ospitalit\u00e0 degli abati da parte delle strutture dedite all'ospitalit\u00e0 lungo il cammino. \n&lt;br&gt;Era percorsa inoltre dai sovrani longobardi e gli imperatori del Sacro Romano Impero, da religiosi e monaci e da numerosi pellegrini, che lasciavano testimonianza del loro passaggio al monastero bobbiese ed alla rete di altri monasteri e xenodochia che li ospitavano.\nStoria.\nTestimonianze storiche.\nUn'attestazione sicura dell'esistenza della via gi\u00e0 nel medioevo, nonch\u00e9 sulla sua utilizzazione istituzionale da parte degli abati di Bobbio, risulta anche negli atti del convegno storico colombaniano organizzato alla met\u00e0 del secolo scorso su \"San Colombano e la sua opera in Italia\" (Bobbio, 1- 2 settembre 1951): nella relazione di M. Giuliani su \"La chiesa di S. Colombano di Pontremoli\" (in Studi raccolti a cura della Deputazione di Storia Patria per le Province Parmensi, della Societ\u00e0 Pavese di Storia Patria, della Societ\u00e0 Storica Lombarda, della Societ\u00e0 Ligure di Storia Patria, della Societ\u00e0 di Storia e Arte di Voghera, Bobbio, 1953, p.\u00a0153) viene richiamato, tra l'altro, insieme a diversi elementi storici riguardanti la Via, un documento bobbiese del 1204 con la \"sicura notizia di una vera e propria stazione di sosta\" organizzata a Borgotaro a servizio degli abati di San Colombano sulla via di comunicazione tra Bobbio e Roma passante dal Pontremolese.\nQuesta via ebbe una grande importanza per le comunicazioni tra l'Italia Settentrionale e Roma attraverso i capisaldi formati dai monasteri di: Bobbio, Gravago, Corte Torresana e Pontremoli dalla fondazione dell'Abbazia di San Colombano di Bobbio, nel 614 e del suo feudo monastico, fino al suo declino iniziato dopo l'anno mille. \n&lt;br&gt;Solamente dopo che il re longobardo Rotari ebbe conquistato la fortezza della Cisa, precedentemente controllata dai bizantini, tra la fine del VII secolo e l'inizio del successivo, il passo del monte Bardone (attuale passo della Cisa) divenne praticabile e il percorso pi\u00f9 seguito fu quello utilizzato dai Longobardi. Percorso che soltanto in tempo molto successivi assumer\u00e0 il nome di via Francigena (direttrice la cui prima attestazione con tale nome si registra, infatti, nell'876 nella pergamena nota come \"Actum Clusio).\" L'importanza del monastero di San Colombano andava oltre quella religiosa, peraltro cospicua per la sepoltura di San Colombano; era polo di diffusione culturale, il suo \"scriptorium\" produceva e custodiva codici minati; potenza economica, avendo giurisdizione su estesi possedimenti, influenza politica per il forte appoggio reale e la caratura dei suoi abati che erano di provenienza europea.\nLa potenza economica del monastero scaten\u00f2 lotte di interesse tra vescovi e Comuni, dal VII secolo al XII secolo i viaggi degli abati a Roma, per ottenere conferma di poteri, propriet\u00e0 ed autonomia del monastero, furono frequenti; tra questi ricordiamo quello dell'abate Bertulfo che si rec\u00f2 a Roma nel 628 per ottenere dal Papa Onorio I la bolla di autonomia a fronte delle pretese del vescovo di Tortona \"Probo\", primo caso di esenzione di una abbazia dalla giurisdizione vescovile e quello dell'abate Bobuleno, mandato dal re Rotari nel 643, a Roma da Papa Teodoro. L'autonomia del monastero cessa solo nel XIII secolo, quando passa sotto il potere del Vescovo di Bobbio.\nI pellegrini irlandesi.\nLa visita della tomba di San Colombano (+615) a Bobbio fu una tappa obbligata, nel pellegrinaggio verso Roma, per i viaggiatori irlandesi e delle Isole britanniche nonch\u00e9 per non pochi francesi. Il passaggio per Bobbio di pellegrini \"francigeni\" diretti a Roma \u00e8 puntualmente ricordato in un codice bobbiese del X secolo, intitolato \"Miracula Sancti Columbani\" (cfr. D. Ponzini, \"I \"Miracula\" di San Colombano in occasione della traslazione a Pavia nell'anno 929\", in \"Archivum Bobiense\", XXXII, 2010, pp.\u00a0242\u2013243). A partire dall'850 i monaci accoglieranno questi pellegrini diretti a Bobbio nell'apposito ospizio presso la chiesa di Santa Brigida a Piacenza, cos\u00ec come nello xenodochio (foresteria) aperto ancor prima a Pavia presso la chiesetta di San Colombano.\nItinerario.\nL'antico itinerario da Pavia a Lucca \u00e8 stato riscoperto verso la fine degli anni novanta del Novecento da 'Giovanni Magistretti', studioso piacentino, autore di diverse relazioni sulla Via e membro dell'associazio Amici di San Colombano di Bobbio, membro e propugnatore assieme all'Associazione Jubilantes di Como della Rete dei Cammini francigeni. Nel maggio del 2011 si ha la prima pubblicazione del percorso da Bobbio a Pontremoli in una cartoguida generale. Successivamente anche il percorso da Pontremoli a Lucca (denominato Via del Volto Santo) \u00e8 stato riscoperto e segnalato.\nNel 2012 sempre per opera del Magistretti, con l'apporto di Mario Pampanin, presidente degli amici di San Colombano di Bobbio e dell'opera di ricerca di mons. Domenico Ponzini, ha ricostruito anche il percorso da Pavia a Bobbio. Nella ricerca si sono tenuti presenti gli scritti di Paolo Diacono, storico dei Longobardi che, nella sua \"Historia Langobardorum\", colloca Bobbio distante da Pavia 40 miglia (pari a circa 60\u00a0km.), e si \u00e8 individuato quindi l'itinerario che pi\u00f9 si avvicina alle indicazioni dell'altomedievale epoca longobarda, tenendo conto dei luoghi in cui risalire a memorie longobarde o del Monastero di Bobbio.\nUn'altra fonte successiva \u00e8 dell'anno 929, con la traslazione del corpo di San Colombano da Bobbio a Pavia. I monaci del monastero di Bobbio, infatti guidati dall'abate Gerlanno, nei giorni 17,18 e 19 luglio dell'anno 929, trasportarono le reliquie di San Colombano attraverso un percorso leggermente pi\u00f9 lungo, da Bobbio a Pavia, studiato appositamente allo scopo di rivendicare davanti a re Ugo di Provenza i beni del monastero, usurpati dal vescovo di Piacenza Guido e da altri feudatari.\nPercorso da Bobbio a Pontremoli.\nLa via percorreva la media val Trebbia, l'alta val Nure, passava nella valle del Ceno e attraversava la val di Taro per scendere nella valle del Magra per un totale di 125\u00a0km.\nBobbio - Boccolo de' Tassi.\nSull'esatto tracciato della prima parte non son stati trovati documenti certi, uscendo dalla val Trebbia, probabilmente passando da Coli, attraversava l'alta val Nure passando per localit\u00e0 del comune di Farini quali Mareto e dopo il guado del torrente Nure risaliva verso Groppazzolo per arrivare al passo Linguad\u00e0 e scendere nella valle del Ceno, passando per Boccolo de' Tassi, dove esisteva l'ospizio (xenodochio) di San Pietro sotto il controllo dell'abbazia.\nBoccolo de' Tassi - Bardi - Borgo Val di Taro.\nLa via si inoltrava nella valle del Ceno passando per Bardi (fortezza longobarda), dove si inseriva sulla via dei monasteri regi (dal monastero di Val di Tolla per il passo del Pellizzone e Bardi fino a quello di Gravago), risalendo la valle del Noveglia, affluente del Ceno, toccava il monastero di San Michele Arcangelo di Gravago, fondato nel 737 e protetto da un fortilizio, per scendere a Borgo Val di Taro dove il monastero di Bobbio possedeva la \"curtis Turrexana\", la \"Turris\" romana, insediamento che controllava: il passaggio attraverso un ponte del fiume Taro, l'imbocco del passaggio per la val Ceno e la strada per Pontremoli.\nBorgo Val di Taro - Pontremoli.\nDa Borgo Val di Taro due strade risalivano lo spartiacque: la \"via montis Burgalis\" altomedievale con l'ospizio di San Bartolomeo sul valico del Borgallo e la via del Brattello, medievale, entrambe scendevano a Pontremoli. La citt\u00e0, che era fortificata, possedeva il monastero di San Giovanni e la chiesa di San Colombano costruita dai monaci di Bobbio sulla confluenza tra il fiume Magra e Verde, oggi demolita.\nPercorso da Bobbio a Pavia.\nL'antico itinerario tra Bobbio e Pavia: l'abbazia di Bobbio, fondata da San Colombano all'inizio del VII secolo, \u00e8 stata promossa e fortemente sostenuta dai sovrani longobardi come presenza strategica nel cuore dell'Appennino settentrionale, a supporto dei collegamenti tra la Pianura Padana (la \"Langobardia\", in particolare Milano e Pavia), la Liguria orientale (la \"Marittima\") e l'Italia centrale (la \"Tuscia\"). Ci\u00f2 spiega le consistenti donazioni di terre e la diretta protezione sovrana di cui il cenobio bobbiese, monastero \u201cregio\u201d, ha costantemente beneficiato durante tutto l'alto medioevo (prima da parte dei longobardi, poi dei carolingi e infine degli imperatori ottoniani). Di qui gli stretti legami che l'abbazia ha avuto, anche sul piano dei collegamenti viari, non soltanto con Roma, sede dell'autorit\u00e0 papale da cui la stessa direttamente dipendeva, ma prima ancora con Pavia, capitale del regno italico e sede della corte e dell'autorit\u00e0 civile.\nCome attestato da Giona, primo biografo di Colombano, da subito abati e monaci bobbiesi si recano e sono abitualmente presenti a Pavia (come ad es. l'abate Attala, successore di Colombano o, negli stessi anni, il monaco Blidulfo); tanto da risultarvi ben presto anche di casa: attorno all'850 \u00e8 ben documentata la foresteria che il monastero tiene aperta a Pavia (lo xenodochio di San Colombano), a servizio dei poveri, dei pellegrini ma anche dei monaci in trasferta nella capitale per curarvi le relazioni e gli interessi presso la corte. D'altronde il forte coinvolgimento locale dell'abbazia si esprime anche diversamente: nello stesso periodo il monastero risulta ufficialmente impegnato ad assicurare con i suoi uomini la manutenzione del ponte romano di Pavia.\nPer converso non mancano viaggi e viaggiatori anche da Pavia in direzione di Bobbio (considerata la Montecassino del Nord): sono personaggi della corte (a partire dalla regina Teodolinda, che insieme al figlio Adaloaldo si reca in pellegrinaggio a Bobbio, salendo per il Penice); o rappresentanti di sovrani e abati d'Oltralpe (come Eustasio, proveniente da Luxeuil); o uomini di studio (come il francese Filiberto o l'irlandese Dungalo, gi\u00e0 direttore della Scuola palatina istituita a Pavia da Carlo Magno, che si trasferisce a Bobbio attratto dalla locale biblioteca); o pellegrini provenienti dalla Francia e dalle Isole britanniche (come il \"Francigena\" ricordato nei \"Miracula Sancti Columbani\", che ritorna a Bobbio per testimoniare una guarigione ottenuta grazie al Santo); e cos\u00ec via.\nGi\u00e0 in et\u00e0 longobarda il tragitto Bobbio-Pavia (o viceversa) risulta cos\u00ec non solo praticato ma anche ben conosciuto: tanto che Paolo Diacono, lo storico dei Longobardi, nella sua opera ne poteva precisare la lunghezza in quaranta miglia, circa sessanta chilometri (pari a due giornate di cammino). L'itinerario si avvaleva, nel superamento del Penice, in corrispondenza dell'alta Val Tidone, di una \u201c\"via publica\"\u201d, ben attestata da documenti risalenti al re Liutprando; via pubblica, tenuta aperta a spese della collettivit\u00e0, che passava \u2013 come avviene nuovamente anche ora \u2013 dalle parti di Praticchia e di Grazzi, ai piedi dello sperone roccioso di Pietra Corva. \u00c8 di qui che si svolger\u00e0 nell'anno 929 anche la solenne traslazione delle reliquie di San Colombano, condotte in processione dall'abate Gerlanno e dai suoi monaci fino a Pavia, per rivendicare davanti alla corte del re Ugo di Provenza i beni del monastero usurpati da feudatari ecclesiastici e laici.\nOggi l'itinerario nuovamente individuato \u00e8 lungo 68\u00a0km., da Bobbio dall'Abbazia di San Colombano si sale lungo la strada di Squera passando per i Sassi Neri, il Giardino alpino di Pietra Corva di Romagnese, Praticchia di Pecorara, Grazzi di Romagnese, Trebecco, Caminata, Pometo, Ruino, Canevino, Francia di Montecalvo Versiggia, Cella Gariasco e Sannazzaro di Santa Maria della Versa, Castana, Colombarone di Canneto Pavese, Broni, il Ponte della Becca ed il Parco del Ticino fino a Pavia.\nBobbio-Sassi Neri - km 6.\nIl percorso parte da Bobbio nella piazza di fronte l'Abbazia di San Colombano, percorrendo via dei Mulini e strada del Roso sale al Castello Malaspina-Dal Verme e dopo via Maiolo sale dall'antica strada di Squera (l'antica strada del Sale per Milano) fino alla localit\u00e0 La Valle, percorrendo la strada di Santa Maria-Gorazze-Sassi Neri fino al Poggio si prosegue salendo verso Casteghino passando per la Fontana San Colombano, Casteghino, l'Oratorio della Beata Vergine di Caravaggio di Casteghino, La Croce, ritornando sulla strada di Santa Maria-Gorazze-Sassi Neri fino allo Chalet della Volpe ed alla strada del Penice ai Sassi Neri.\nSassi Neri-Grazi - km 6.\nDai Sassi Neri di Bobbio si prosegue salendo nei boschi percorrendo il sentiero per il Pan Perduto passando il monte Groppo (1.000\u00a0m s.l.m.) si arriva al monte Pan Perduto (1.008\u00a0m s.l.m.) e da li si prosegue sul sentiero per il Giardino botanico alpino di Pietra Corva di Romagnese fino a ristorante, da l\u00ec per la strada di Pietra Corva si scende a Praticchia di Pecorara per poi proseguire fino a Grazzi superiore di Romagnese.\nGrazzi-Caminata - km 14.\nDa Praticchia-Grazzi di Romagnese si prosegue per l'antico sentiero di Lazzarello-Trebecco fra i boschi sul confine regionale emiliano-lombardo fin verso Casa Lazzarello di Pecorara dove si prosegue per Trebecco passando per la Cappelletta, Casa Giorgi di Roncaglie di Pecorara fino a Casa Bobbiese, Fontanazzo e Trebecco, proseguendo per Ronchi si scende verso l'antico borgo di Caminata.\nCaminata-Pometo - km 4.\nDa Caminata si prosegue passando per la frazione Costiola, Ca' Vannone di Ruino arrivando a Pometo.\nPometo-Canevino - km 3.\nDa Pometo si prosegue salendo a Canevino, localit\u00e0 sempre di pertinenza del monastero bobiense, testimoniata nel 929 nel miracolo del ragazzo sordomuto guarito dal passaggio delle reliquie di San Colombano.\nCanevino-Francia - km 7.\nDa Canevino si prosegue verso la frazione Caseo e dopo si devia per la carrareccia verso Montecalvo passando per le frazioni di Ca\u2019 Tessitori, Croce e Costa, Bellaria, Cerchiara, Cuccagna, Bagarello, Casone, Pianoni, Casella ed infine Francia di Montecalvo Versiggia.\nFrancia-Colombarone - km 10.\nDa Francia di Montecalvo Versiggia si prosegue passando per le frazioni di Spagna e Tromba e seguendo quindi il crinale per intero lungo la strada provinciale dell'Acqua Calda, asfaltata ma con scarso traffico, solo locale, incontrando in successione le localit\u00e0 di Cella Gariasco, Montarco, Sannazzaro, C.se Gallotti di Santa Maria della Versa e le localit\u00e0 di Ca' dei Cristina, Ca' dei Barbieri, Costa, Cassinassa ed il borgo comunale di Castana; si prosegue poi per le frazioni di Palazzina, Ca' dei Rovati, Casa Cavagna, e dopo \nla localit\u00e0 di Casa Bazzini si perviene a Colombarone di Canneto Pavese.\nColombarone-Broni-Pavia - km 18.\nDa Colombarone di Canneto Pavese si prosegue per Broni e poi per Campospinoso, Albaredo Arnaboldi, Busca e Tornello di Mezzanino fino alla confluenza del Po e del Ticino, si attraversa il Ponte della Becca a La Becca di Linarolo e si costeggia il Ticino lungo la \"Green Way\" del Parco del Ticino per Valle Salimbene fino alle porte di Pavia con le frazioni di Albertario, Scarpone, Scagliona e la Chiesa di San Carlo Borromeo e proseguendo in Pavia lungo la via Francana fino alla Chiesa di San Lazzaro.\nLa via oggi.\nIl tracciato oggi \u00e8 percorribile a piedi o a cavallo o in mountain bike con piccole varianti rispetto al percorso storico, a causa di frane e tratti di strada non pi\u00f9 esistenti.\nIl tragitto da Bobbio a Pontremoli \u00e8 disponibile presso i punti di informazione turistica dei comuni interessati e presso l'ass. Via degli Abati, nella cartoguida generale di suddiviso in due fogli con quattro facciate a colori in scala 1:25000.\nIl tragitto da Bobbio a Pontremoli \u00e8 stato in precedenza pubblicato nella guida turistica \"Ippovie dell'Emilia-Romagna\" del 2003 e lo si trova sulle mappe:\nIl tragitto da Bobbio a Pavia, come \"Via degli Abati - Via di San Colombano\", \u00e8 segnalato sia come sentiero del CAI e come ippovia (guidovie giallo-blu), individuato per intero su carte IGM 1:25.000\nIl 3 e 4 maggio 2008 si \u00e8 svolta la prima edizione della gara podistica ultra-trail \"The Abbots Way\", da Pontremoli a Bobbio in due giorni, con tappa a Bardi, per complessivi . Dal 2009 il percorso \u00e8 stato portato a 125\u00a0km, con due gare separate: una con tappa intermedia a Bardi e l'altra con percorso unico.\nNel 2013 usc\u00ec, edita da Terre di Mezzo, una nuova Guida alla Via degli Abati, con il percorso completo di da Pavia a Pontremoli. Suddivisa in 8 tappe, \u00e8 completa di cartografia, immagini, storia, descrizione, percorsi, luoghi da visitare, accoglienze e ristori.\nIn pari tempo \u00e8 stata pubblicata dalla editrice Ancora una seconda Guida dedicata alla Via degli Abati, di taglio pratico e insieme spirituale, nel ricordo di San Colombano.\nNel 2017 \u00e8 uscita, edita sempre da Terre di Mezzo, la nuova Guida alla Via degli Abati e del Volto Santo, con il percorso completo di 350 chilometri da Pavia a Lucca. Sempre suddivisa in tappe, completa di cartografia, immagini, storia, descrizione, percorsi, luoghi da visitare, accoglienze e ristori.\nUna ulteriore guida dedicata alla Via \u00e8 stata edita nel 2020 dal CAI di Parma in collaborazione con il CAI di Piacenza."}
{"id": "1639436", "revid": "124270391", "url": "https://it.wikipedia.org/wiki?curid=1639436", "title": "Arrivabene", "text": "Gli Arrivabene sono un'antica famiglia mantovana che si \u00e8 particolarmente distinta nella storia risorgimentale e del Regno d'Italia.\nArrivabene.\nDi antica origine greca, alcuni membri della famiglia si stabilirono dapprima a Venezia e quindi a Brescia nella persona di Arrigo Arrivabene, che nel 1222 tratt\u00f2 la pace tra la detta citt\u00e0 e Mantova agli inizi del XIV secolo, dove poi s'impiant\u00f2 la famiglia. Elessero la loro dimora nel Palazzo Arrivabene di Mantova, sito oggi nell'omonima via, attribuito all'architetto fiorentino Luca Fancelli.\nNel 1479 l'Imperatore concesse agli Arrivabene il titolo di conti palatini, confermato nel 1590 dal duca Vincenzo Gonzaga.\nArma.\n\"Spaccato; nel 1\u00b0 d'oro, all'aquila di nero, coronata del campo; nel 2\u00b0 d'argento pieno, colla fascia di rosso in divisa, caricata dalla lettera A d'argento, ed attraversante sulla partizione\".\nArrivabene Valenti Gonzaga.\nDal matrimonio del Conte Francesco (1783-1862) con Teresa Valenti Gonzaga (1793-1871), patriota italiana, ha avuto origine la linea Arrivabene Valenti Gonzaga."}
{"id": "1639448", "revid": "287204", "url": "https://it.wikipedia.org/wiki?curid=1639448", "title": "Gaidhealtachd", "text": ""}
{"id": "1639454", "revid": "287204", "url": "https://it.wikipedia.org/wiki?curid=1639454", "title": "Alfa Romeo 126 RC.10", "text": "L'Alfa Romeo 126 RC.10 era un motore radiale aeronautico a 9 cilindri a singola stella raffreddato ad aria prodotto dal 1936 dall'azienda italiana Alfa Romeo Milano.\nFaceva parte di una serie di motori evoluti dallo Jupiter costruito su licenza della britannica Bristol Engine Company. Il modello 126 RC.10 era caratterizzato dall'adozione di un compressore centrifugo tarato per la quota di ristabilimento di 1\u00a0000 m e di un riduttore."}
{"id": "1639456", "revid": "638595", "url": "https://it.wikipedia.org/wiki?curid=1639456", "title": "Comptiq", "text": " \u00e8 una rivista giapponese di manga sh\u014dnen e seinen pubblicata a partire dal 1983 dalla Kadokawa Shoten, che si occupa anche di videogiochi. Il nome \"Comptiq\" (in passato era stato traslitterato anche come \"computique\") \u00e8 una fusione tra la parola \"computer\" e la parola \"boutique\". Originariamente era una rivista solo per PC, ma con il tempo ha cominciato a trattare maggiormente i videogiochi per computer. Dal settembre 2003 \u00e8 nota come \"MediaMix Game Magazine\". \u00c8 venduta mensilmente ogni giorno 10."}
{"id": "1639461", "revid": "1543377", "url": "https://it.wikipedia.org/wiki?curid=1639461", "title": "Magazzolo", "text": "Il fiume Magazzolo \u00e8 un corso d'acqua della Sicilia centro-meridionale.\nIl Magazzolo insiste nel territorio della provincia di Agrigento e ha origine dal Monte Castelluzzo nel territorio comunale di Santo Stefano Quisquina.\nNome.\nIl nome deriverebbe dall'arabo \"magzil\", che significa \"acque vorticose\". Anticamente era denominato Alba, e non Isburo come riportato in varie fonti.\nAlmeno fino alla seconda met\u00e0 del XVII secolo il primo tratto del fiume, nel territorio di Santo Stefano Quisquina, era denominato \"Acqua della Favara\"; appena dentro il territorio di Bivona, dopo aver ricevuto il torrente detto \"Acqua dello Salto\", assumeva il nome di \"fiume del Governatore\". Sempre nel territorio bivonese, il Magazzolo veniva chiamato anche \"fiume di Bivona\".\nDescrizione.\nIl suo bacino idrografico \u00e8 compreso tra quelli dei fiumi Verdura e Platani. Sfocia nel mar Mediterraneo presso il \"Capo della Secca\" nella localit\u00e0 balneare detta Seccagrande del comune di Ribera dopo un percorso di circa 35\u00a0km attraverso il territorio comunale di Bivona, Alessandria della Rocca, Calamonaci, Lucca Sicula e Ribera.\nIn prossimit\u00e0 della stazione di Magazzolo della soppressa Ferrovia Castelvetrano-Porto Empedocle forma il piccolo lago artificiale Castello di 400 x 800\u00a0m.\nL'area della foce del Magazzolo \u00e8 riconosciuta (assieme a Foce del Platani, Capo Bianco e Torre Salsa) come Sito di interesse comunitario (SIC)."}
{"id": "1639468", "revid": "1305772", "url": "https://it.wikipedia.org/wiki?curid=1639468", "title": "T\u0103t\u0103r\u0103\u0219tii de Jos", "text": "T\u0103t\u0103r\u0103\u0219tii de Jos \u00e8 un comune della Romania di 3.994 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 7 villaggi: Lada, Negreni, Negrenii de Sus, Negrenii-Osebi\u021bi, Ob\u00e2rtu, Sl\u0103ve\u0219ti, T\u0103t\u0103r\u0103\u0219tii de Jos."}
{"id": "1639469", "revid": "287204", "url": "https://it.wikipedia.org/wiki?curid=1639469", "title": "Tatarastii de Jos", "text": ""}
{"id": "1639470", "revid": "123037455", "url": "https://it.wikipedia.org/wiki?curid=1639470", "title": "A Brasileira", "text": "A Brasileira (dal portoghese, \"la brasiliana\") \u00e8 uno dei pi\u00f9 antichi e famosi caff\u00e8 di Lisbona, in Portogallo. Si trova in \"rua Garrett\", nel quartiere storico dello Chiado.\nStoria.\nIl locale fu aperto da Adriano Telles il 19 novembre 1905 come secondo dei negozi omonimi (dopo quello di Porto aperto nel 1903) destinati alla vendita del \"vero caff\u00e8 brasiliano\" originario dello stato di Minas Gerais. Il negozio vendeva molti altri prodotti, come olio, farina, t\u00e8, diversi tipi di peperoncino e di vino. \u00c8 stato il primo locale a servire la \"bica\", una tazzina di caff\u00e8 molto forte, simile a un espresso.\nFu ristrutturato nel 1908 e poi nel 1922, diventando un vero e proprio bar. Gli interni vennero decorati in stile Art d\u00e9co. Negli anni sessanta le opere vennero spostate al Centro de Arte Moderna (ora Museo do Chiado).\nNel 1997 le autorit\u00e0 portoghesi, per decreto, classificarono \"A Brasileira\" nel \"Patrimonio architettonico portoghese\", come \"Immobile di interesse pubblico\".\n\u00c8 sempre stato meta di intellettuali, inclusi il poeta Fernando Pessoa e gli scrittori Almada Negreiros, Jorge Barradas, Aquilino Ribeiro e Alfredo Pimenta. Una statua in bronzo di Pessoa \u00e8 stata posata all'esterno del caff\u00e8 nel 1988: il poeta siede ad uno dei tipici tavoli esagonali del locale."}
{"id": "1639473", "revid": "729019", "url": "https://it.wikipedia.org/wiki?curid=1639473", "title": "George Byng, I visconte Torrington", "text": "Biografia.\nAll'et\u00e0 di 10 anni si arruol\u00f2 nella marina britannica; la lasci\u00f2 per breve tempo per far parte di una guarnigione a Tangeri, ma nel 1683 rientr\u00f2 in marina come guardiamarina e part\u00ec per le Indie Orientali. L'anno successivo fu attivo nell'incitare la marina nel seguire Guglielmo, principe di Orange. La forza navale prese parte alla Gloriosa rivoluzione e Guglielmo d'Orange divenne re d'Inghilterra, assicurando cos\u00ec a Byng una rapida ascesa di grado e di carriera.\nNel 1702 gli fu affidato il comando di una nave, la HMS \"Nassau\", e prese parte alla cattura e distruzione della flotta francese a Vigo. L'anno successivo fu promosso contrammiraglio. Nel 1704 fu in Mediterraneo sotto il comando di Sir Cloudesley Shovell, le cui forze presero in controllo della rocca di Gibilterra. Soccorse la citt\u00e0 di Barcellona assediata dal duca d'Angi\u00f2. Prese parte alla battaglia di Malaga, per la quale ottenne il titolo di cavaliere. Nel 1706 si oppose con successo alle invasioni tentate a pi\u00f9 riprese dalla Francia e dalla Svezia in favore del pretendente al trono.\nNel 1708 fu promosso ammiraglio e prese parte alle battaglie contro i Giacobiti. Nel 1718 comand\u00f2 la flotta inglese che mise in rotta quella spagnola al largo di Capo Passero, frustrando il tentativo della Spagna di occupare permanentemente la Sicilia. Dopo questo episodio bellico (Guerra della Quadruplice alleanza), Byng fu generosamente ricompensato dal re Giorgio I per la sua vittoria e gli furono conferiti pieni poteri per negoziare con i principi e gli stati d'Italia in nome della corona britannica.Nel 1719 aiut\u00f2 il contingente militare austriaco a conquistare la citt\u00e0 di Messina in mano agli spagnoli, e distrusse le rimanenti navi spagnole in Mediterraneo, contribuendo in modo determinante all'accettazione, da parte del re di Spagna Filippo V, delle condizioni poste dalla Quadruplice Alleanza per la conclusione della pace, avvenuta a L'Aia il 20 febbraio 1720.Al suo rientro in patria, nel 1721, fu nominato contrammiraglio di Gran Bretagna, membro del Consiglio Privato e nobilitato con i titoli di Barone di Southill e 1\u00b0 Visconte di Torrington, nel Devon.\nNel 1725 Byng fu creato cavaliere dell'Ordine del Bagno e nel 1727, con l'insediamento di Giorgio II, fu nominato Primo Lord dell'Ammiragliato.\nL'amministrazione dell'Ammiragliato da parte di Byng si distinse per l'istituzione del Collegio della Regia Marina a Portsmouth.\nDiscendenza.\nSpos\u00f2, il 5 marzo 1691 presso la Cattedrale di St Paul, Margaret Master (22 febbraio 1669-1 aprile 1756), figlia di James Master. Ebbero quindici figli ma solo sette raggiunsero l'et\u00e0 adulta:\nIl suo terzo figlio fu l'ammiraglio John Byng, che fu sottoposto, fra molti contrasti, alla corte marziale per non essersi sufficientemente impegnato nella difesa dell'isola di Minorca (20 maggio 1756) nel corso della guerra dei sette anni."}
{"id": "1639474", "revid": "287204", "url": "https://it.wikipedia.org/wiki?curid=1639474", "title": "Alfa Romeo 128 RC.18", "text": "L'Alfa Romeo 128 RC.18 era un motore radiale aeronautico a 9 cilindri a singola stella prodotto in Italia nel 1941 dall'azienda italiana Alfa Romeo Milano. Faceva parte di una serie di motori evoluti dallo Jupiter costruito su licenza della britannica Bristol Engine Company.\nIl modello 128 RC.18 era caratterizzato dall'adozione di un compressore a singola velocit\u00e0 ottimizzato per una quota di ristabilimento di 1\u00a0800 m e di un riduttore di velocit\u00e0 interposto all'elica."}
{"id": "1639475", "revid": "1305772", "url": "https://it.wikipedia.org/wiki?curid=1639475", "title": "T\u0103t\u0103r\u0103\u0219tii de Sus", "text": "T\u0103t\u0103r\u0103\u0219tii de Sus \u00e8 un comune della Romania di 3.012 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Dobreni, T\u0103t\u0103r\u0103\u0219tii de Sus, Udupu."}
{"id": "1639476", "revid": "287204", "url": "https://it.wikipedia.org/wiki?curid=1639476", "title": "Tatarastii de Sus", "text": ""}
{"id": "1639477", "revid": "647919", "url": "https://it.wikipedia.org/wiki?curid=1639477", "title": "Atei devoti", "text": ""}
{"id": "1639480", "revid": "1305772", "url": "https://it.wikipedia.org/wiki?curid=1639480", "title": "Traian (Teleorman)", "text": "Traian \u00e8 un comune della Romania di 1.954 abitanti, ubicato nel distretto di Teleorman, nella regione storica della Muntenia. "}
{"id": "1639481", "revid": "2091899", "url": "https://it.wikipedia.org/wiki?curid=1639481", "title": "Protesi bicompartimentale", "text": "Una protesi bicompartimentale indica, nell'ambito della chirurgia protesica, una protesi ortopedica per il ginocchio, eseguita con un tipo di impianto innovativo, che si propone di sostituire solo alcune aree del ginocchio artrosico."}
{"id": "1639483", "revid": "14555281", "url": "https://it.wikipedia.org/wiki?curid=1639483", "title": "Hung Hei Gung", "text": ""}
{"id": "1639484", "revid": "1305772", "url": "https://it.wikipedia.org/wiki?curid=1639484", "title": "Trivalea-Mo\u0219teni", "text": "Trivalea-Mo\u0219teni \u00e8 un comune della Romania di 2.970 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Br\u0103t\u0103\u0219ani, Depara\u021bi, Trivalea-Mo\u0219teni."}
{"id": "1639486", "revid": "287204", "url": "https://it.wikipedia.org/wiki?curid=1639486", "title": "Trivalea-Mosteni", "text": ""}
{"id": "1639487", "revid": "647919", "url": "https://it.wikipedia.org/wiki?curid=1639487", "title": "Trivalea Mosteni", "text": ""}
{"id": "1639488", "revid": "6923", "url": "https://it.wikipedia.org/wiki?curid=1639488", "title": "Madonna dell'Uragano", "text": "La Madonna dell'Uragano \u00e8 un titolo che viene attribuito dai cristiani a Maria, madre di Ges\u00f9, in alcuni comuni del Salento. \nIl culto.\nUna delle principali feste dedicate alla Madonna dell'Uragano, \u00e8 svolta a Carovigno (BR). La storia narra, che il 17 agosto del 1841, una tempesta si alza a 2\u00a0km a sud-ovest del paese, e si dirigeva proprio verso il centro di Carovigno. I carovignesi, da sempre fedeli nella loro patrona Maria Santissima di Belvedere, corsero nella Chiesa Matrice e prelevarono la statua (insieme ad altre statue di Santi). In processione, uscirono da Porta Brindisi, proseguirono per mezza strada la \"Nchianata di lu succursu\" e si fermarono in una \"Chiusa\", tra gli alberi secolari d'ulivo, dove, su una \"Chianca\" (roccia) appoggiarono la Madonna di Belvedere. I carovignesi, iniziarono a pregare fino a quando l'Uragano, dopo aver distrutto intere campagne, devi\u00f2 la rotte e si diresse nei pressi di Serranova fino a sfociare nel mare, risparmiando Carovigno . In seguito i Carovignesi rientrarono in paese e si decise di svolgere i festeggiamenti in onore della Madonna di Belvedere, denominata da quel giorno dell'Uragano. Dopo circa 2 secoli dall'accaduto e nonostante l'urbanizzazione del paese, la \"Chianca\" dove venne appoggiata la Madonna, \u00e8 ancora visibile in Via Giosu\u00e8 Carducci.\nNel leccese invece, il culto per la Madonna dell'Uragano, praticato principalmente a Cocumola e a Diso, si diffuse a partire dal 1832, quando, secondo la tradizione locale, la Vergine risparmi\u00f2 i due centri salentini da una \nSi racconta che in questi due paesi il maltempo non rec\u00f2 alcun danno.\nA Cocumola un pittore che stava in chiesa per dipingere, vide sul finestrone principale l'immagine della Madonna che con le braccia aperte proteggeva il paese e i suoi abitanti.\nDocumenti.\nL'11 ottobre 1841, venne pubblicato un articolo riguardante l'Uragano che minacci\u00f2 Carovigno qualche mese prima, il 17 agosto del 1841. \nIn seguito viene descritto il miracolo compiuto da Maria Santissima di Belvedere."}
{"id": "1639492", "revid": "1305772", "url": "https://it.wikipedia.org/wiki?curid=1639492", "title": "Troianul", "text": "Troianul (in passato \"Belitori\") \u00e8 un comune della Romania di 3.326 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Dulceni, Troianul, Vatra."}
{"id": "1639498", "revid": "767487", "url": "https://it.wikipedia.org/wiki?curid=1639498", "title": "\u021aig\u0103ne\u0219ti (Teleorman)", "text": "\u0162ig\u0103ne\u015fti \u00e8 un comune della Romania di 5.417 abitanti, ubicato nel distretto di Teleorman, nella regione storica della Muntenia."}
{"id": "1639499", "revid": "92723", "url": "https://it.wikipedia.org/wiki?curid=1639499", "title": "Primo concilio di Nicea", "text": ""}
{"id": "1639501", "revid": "21981", "url": "https://it.wikipedia.org/wiki?curid=1639501", "title": "Juscelino Kubitschek", "text": ""}
{"id": "1639502", "revid": "287204", "url": "https://it.wikipedia.org/wiki?curid=1639502", "title": "Tiganesti", "text": ""}
{"id": "1639505", "revid": "1543377", "url": "https://it.wikipedia.org/wiki?curid=1639505", "title": "Cahir Castle", "text": "Cahir Castle (Irlandese: \"Caisle\u00e1n na Cathrach\"), \u00e8 uno dei pi\u00f9 grandi castelli in Irlanda, costruito nella Contea di Tipperary nel 1142 da Conor O'Brien, Principe di Thomond, su un'isola del fiume Suir.\nNel 1961 l'ultimo Lord Cahir mor\u00ec ed il castello \u00e8 ora di propriet\u00e0 statale."}
{"id": "1639506", "revid": "251420", "url": "https://it.wikipedia.org/wiki?curid=1639506", "title": "Castello di Cahir", "text": ""}
{"id": "1639507", "revid": "110157", "url": "https://it.wikipedia.org/wiki?curid=1639507", "title": "Uda-Clocociov", "text": "Uda-Clocociov \u00e8 un comune della Romania di 1.890 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 2 villaggi: Uda-Clocociov e Uda-Paciurea.\nUda-Clocociov \u00e8 divenuto comune autonomo nel 2004, staccandosi dal comune di Slobozia M\u00e2ndra."}
{"id": "1639509", "revid": "86343", "url": "https://it.wikipedia.org/wiki?curid=1639509", "title": "Uda Clocociov", "text": ""}
{"id": "1639510", "revid": "125131974", "url": "https://it.wikipedia.org/wiki?curid=1639510", "title": "Teatro Trianon (La Spezia)", "text": "Il Teatro Trianon \u00e8 una piccola sala teatrale della Spezia, in via Manzoni 37.\nLa storia.\nDopo il suo notevole sviluppo di fine XIX secolo, La Spezia godeva di una sua particolare vivacit\u00e0 culturale e aveva necessit\u00e0 di una sala idonea ad ospitare spettacoli leggeri, ma di qualit\u00e0.\nUn nuovo teatro fu cos\u00ec costruito al quartiere del \"Torretto\", nel pieno centro storico della citt\u00e0, grazie a un brillante progetto dell'architetto genovese Vincenzo Bacigalupi e fu inaugurato nel 1907.\nLa sala rettangolare, dotata di platea, galleria e barcacce offriva uno spazio elegante, con un arredo di poltrone in velluto che richiamavano la verde tonalit\u00e0 predominante. \nIl progetto di Bacigalupi era risultato pregevole al punto tale da meritare un premio speciale all'Esposizione universale di Parigi di quegli anni.\nSul suo palcoscenico si esibirono subito famosi artisti furono presentati spettacoli di prim'ordine. Nel teatro si svolsero anche esibizioni futuriste guidate da Marinetti.\nNonostante il primo successo, la vita del piccolo teatro \u00e8 stata breve: lo scoppio del primo conflitto mondiale ne spense l'attivit\u00e0 che nel primo dopoguerra si protrasse fino al 1925. Alla chiusura sono seguiti lunghi anni di abbandono e di degrado dello stabile.\nDopo tre anni di restauro, la sala \u00e8 stata recuperata e adibita a sede di eventi teatrali e culturali.\nL'architettura.\nLa facciata del teatro si presenta a due piani. Il semplice ampio portale d'ingresso \u00e8 affiancato da pilastri con capitelli a fiore di loto; al livello superiore \u00e8 una finestra ad arco ribassato, circondata da decori floreali e putti. \n&lt;br&gt;Una scultura di maschera teatrale classica, con evidente allusione alla funzione dell'edificio, sporge nella chiave d'arco.\nLa copertura della sala rettangolare \u00e8 raccordata a curva alle pareti ed \u00e8 sostenuta da travature rivestite da stucchi. Le barcacce sono sostenute da mensole variamente decorate.\nAl fondo della sala il boccascena, ad arco ribassato, \u00e8 particolarmente suggestivo. Ai suoi due angoli e sulla prima porzione delle pareti laterali sono due gruppi di quattro cariatidi, ciascuna su altrettanti piedistalli decorati da sfingi alate, e addossate alle costolature che salgono a cingere le pareti. \nLe otto figure femminili vestono un peplo classico, sono atteggiate con le braccia sollevate e le mani incrociate a circondare le lampade di servizio.\nLa decorazione statuaria e gli stucchi, recuperati per quanto possibile dai restauri, sono opera dell'allora emergente Augusto Magli, mentre gli affreschi , pressoch\u00e9 perduti, sono di Vittorio Giorgi ed i ferri battuti di Cremonini."}
{"id": "1639512", "revid": "6923", "url": "https://it.wikipedia.org/wiki?curid=1639512", "title": "Manifattura &quot;A' Rosai&quot;", "text": "La manifattura di ceramiche rinascimentali di Borgo San Lorenzo (Firenze) detta A' Rosai era anticamente operante in via dell'Ammannati, attuale via Montebello.\nOperante nell'ultimo ventennio del XVI secolo, produceva ceramica ingobbiata, semplice o graffita, dipinta e invetriata. Inoltre la manifattura produceva anche vasellame per la cucina, come versatoi e ceramica marmorizzata a varie policromie.\nNumerosi reperti portati alla luce durante uno scavo eseguito negli anni ottanta nel centro della cittadina, port\u00f2 alla luce un numero considerevole di reperti oggi esposti nel museo della ceramica di Borgo San Lorenzo allestito in Villa Pecori-Giraldi.\nLa fornace a' Rosai venne lasciata in eredit\u00e0 da Antonio di Tommaso Burattini ai figli Romualdo, Girolamo, Bartolomeo, Giuseppe e Giovandomenico. Questa ripartizione ereditaria numerosa, assieme ai molti oneri da affrontare derivanti da questa propriet\u00e0 e tenuto conto anche della situazione economica del territorio in quegli anni della seconda met\u00e0 del XVII secolo, che fu tra i peggiori per l'economia toscana dell'epoca, port\u00f2 alla crisi la manifattura, interessando soprattutto la figura di Giuseppe, che dai dati storici appare come il continuatore dell'attivit\u00e0 paterna. Egli fu costretto alla chiusura dell'attivit\u00e0 dal podest\u00e0 di Borgo San Lorenzo su richiesta dell'Arte di Por S. Piero e Fabbricanti, per mancato pagamento della tassa di matricola.\nNel gennaio 1697 tale propriet\u00e0 detta a' Rosai venne venduta per 140 scudi al Monastero di S. Caterina, confinante con la propria propriet\u00e0 alla famiglia Burattini.\nDa questo momento non esiste pi\u00f9 un dato storico che menzioni produzione di ceramica da questa manifattura, risulta soltanto nell'Archivio storico del Comune di Borgo San Lorenzo un atto datato 1697 all'interno della decima del 1776, che menziona tale propriet\u00e0 ancora avente le caratteristiche di produzione di ceramica.\nNel periodo produttivo, all'interno della Manifattura oltre ai titolari, svolsero mansione artistica anche numerosi altri ceramisti dell'epoca, come la famiglia Sarti e altri arrivati a Borgo San Lorenzo da Montelupo Fiorentino.\nRaffinati manufatti dall'inconfondibile tipologia della manifattura a' Rosai sono stati rinvenuti lungo le mura di cinta di Firenze e nell'area pratese, in gran parte del versante appenninico e nelle principali chiese e monasteri di tutta la zona dell'Arcidiocesi fiorentina e fiesolana."}
{"id": "1639513", "revid": "439868", "url": "https://it.wikipedia.org/wiki?curid=1639513", "title": "Allan McLeod Cormack", "text": ""}
{"id": "1639514", "revid": "37056", "url": "https://it.wikipedia.org/wiki?curid=1639514", "title": "Teodosiopoli", "text": ""}
{"id": "1639518", "revid": "1305772", "url": "https://it.wikipedia.org/wiki?curid=1639518", "title": "V\u00e2rtoape", "text": "V\u00e2rtoape \u00e8 un comune della Romania di 3.059 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 3 villaggi: G\u0103r\u0103g\u0103u, V\u00e2rtoapele de Jos, V\u00e2rtoapele de Sus.\nLa sede comunale \u00e8 ubicata nell'abitato di V\u00e2rtoapele de Sus."}
{"id": "1639519", "revid": "190647", "url": "https://it.wikipedia.org/wiki?curid=1639519", "title": "Ano artificiale", "text": ""}
{"id": "1639520", "revid": "287204", "url": "https://it.wikipedia.org/wiki?curid=1639520", "title": "Vartoape", "text": ""}
{"id": "1639522", "revid": "1305772", "url": "https://it.wikipedia.org/wiki?curid=1639522", "title": "Vedea (Teleorman)", "text": "Vedea \u00e8 un comune della Romania di 3.013 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di cinque villaggi: Albe\u0219ti, Co\u0219oteni, Dulceanca, Meri, Vedea."}
{"id": "1639524", "revid": "3831", "url": "https://it.wikipedia.org/wiki?curid=1639524", "title": "Bicompartimentale", "text": ""}
{"id": "1639527", "revid": "767487", "url": "https://it.wikipedia.org/wiki?curid=1639527", "title": "Vii\u0219oara (Teleorman)", "text": "Vii\u015foara \u00e8 un comune della Romania di 2.064 abitanti, ubicato nel distretto di Teleorman, nella regione storica della Muntenia. "}
{"id": "1639533", "revid": "110157", "url": "https://it.wikipedia.org/wiki?curid=1639533", "title": "Vit\u0103ne\u0219ti", "text": "Vit\u0103ne\u0219ti \u00e8 un comune della Romania di 2.903 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 4 villaggi: Purani, Schitu Poienari, Sili\u0219tea, Vit\u0103ne\u0219ti."}
{"id": "1639534", "revid": "287204", "url": "https://it.wikipedia.org/wiki?curid=1639534", "title": "Vitanesti", "text": ""}
{"id": "1639535", "revid": "1305772", "url": "https://it.wikipedia.org/wiki?curid=1639535", "title": "Z\u00e2mbreasca", "text": "Z\u00e2mbreasca \u00e8 un comune della Romania di 1.730 abitanti, ubicato nel distretto di Teleorman, nella regione storica della Muntenia. \u00c8 composto da un singolo villaggio, Z\u00e2mbreasca. "}
{"id": "1639536", "revid": "287204", "url": "https://it.wikipedia.org/wiki?curid=1639536", "title": "Zambreasca", "text": ""}
{"id": "1639537", "revid": "224230", "url": "https://it.wikipedia.org/wiki?curid=1639537", "title": "Ubi commoda, ibi incommoda", "text": "Ubi commoda, ibi incommoda \u00e8 un antico brocardo latino. \nIl brocardo \u00e8 conosciuto anche nella forma Ubi commoda, ibi et incommoda. La traduzione letterale \u00e8: \"dove [sono] vantaggi, [sono] anche svantaggi\".\nAssume rilevanza come principio generalissimo dell'ordinamento giuridico italiano con riferimento alla responsabilit\u00e0 civile, in quanto mette in rilievo che chi trae vantaggio da una situazione, deve sopportarne (assumendone la responsabilit\u00e0) anche le eventuali conseguenze negative.\n\u00c8 una locuzione che esprime gli stessi principi giuridici dell'espressione \"Cuius commoda, eius et incommoda\"."}
{"id": "1639539", "revid": "729019", "url": "https://it.wikipedia.org/wiki?curid=1639539", "title": "Castello di Peracense", "text": "Il castello di Peracense \u00e8 una fortezza situata nella localit\u00e0 spagnola di Peracense, nella provincia di Teruel (Aragona); \u00e8 situata sopra un prolungamento roccioso di tufo.\nStoria.\nIl luogo fu occupato dalla fine dell'et\u00e0 del Bronzo, per essere occupato di nuovo nell'epoca della dominazione musulmana, nei secoli X e XI. Ma fu nel Medioevo che la sua importanza strategica crebbe per la sua posizione tra i regni di Castiglia e Aragona e tra le comarche di Albarrac\u00edn, Molina de Arag\u00f3n e Daroca. Il castello si ampli\u00f2 e si riform\u00f2 a met\u00e0 del secolo XIV."}
{"id": "1639542", "revid": "287204", "url": "https://it.wikipedia.org/wiki?curid=1639542", "title": "Alfa Romeo RA 1000 RC.41", "text": "LAlfa Romeo RA 1000 RC.41 era un motore aeronautico a V rovesciata 12 cilindri prodotto in Italia nel 1943 dalla italiana Alfa Romeo Milano. Si trattava del Daimler-Benz DB 601 Aa costruito su licenza della tedesca Daimler-Benz AG.\nL'accordo tra il Ministero dell'Aeronautica e la Daimler-Benz venne concluso nel 1939 per\u00f2 la produzione richiese tempi tecnici molto lunghi. Solo nel 1941 ebbe inizio la fase sperimentale con la produzione di motori di preserie che vennero designati, secondo l'uso Alfa, 150 RC 41."}
{"id": "1639543", "revid": "1005847", "url": "https://it.wikipedia.org/wiki?curid=1639543", "title": "Cathaoirleach", "text": "Il Cathaoirleach \u00e8 il presidente del Seanad \u00c9ireann, la camera alta del parlamento irlandese.\nL'attuale Cathaoirleach \u00e8 Pat Moylan."}
{"id": "1639546", "revid": "767487", "url": "https://it.wikipedia.org/wiki?curid=1639546", "title": "Spin Doctors", "text": "Gli Spin Doctors sono un gruppo musicale statunitense di funk rock/alternative rock proveniente da New York, che raggiunse una certa notoriet\u00e0 nel 1992 con i singoli \"Two Princes\" e \"Little Miss Can't Be Wrong\", che salirono rispettivamente al n. 7 e n. 17 delle classifiche americane.\nGli elementi del gruppo sono Chris Barron (voce), Eric Schenkman (chitarra e voce), Aaron Comess (batteria) e Mark White (basso).\nDiscografia.\nAlbum studio.\n\"con vendite negli Stati Uniti e posizioni nelle classifiche internazionali\""}
{"id": "1639549", "revid": "124446723", "url": "https://it.wikipedia.org/wiki?curid=1639549", "title": "Serra San Bruno", "text": "Serra San Bruno (\"La Serra\" in calabrese) \u00e8 un comune italiano di abitanti della provincia di Vibo Valentia in Calabria.\nStoria.\nOrigine\nLa fondazione di Serra San Bruno risale al 1095. Le prime abitazioni di quello che sarebbe divenuto il paese furono costruite per ospitare gli operai che lavoravano per i monaci della certosa di Santo Stefano e per l'eremo di Santa Maria per volere del fondatore, San Bruno, il quale aveva ottenuto dal conte normanno Ruggero I d'Altavilla il terreno per le sue fondazioni monastiche. Il paese in quel periodo aveva assunto una conformazione labirintica tipica del medioevo.\nL'attuale denominazione \"Serra San Bruno\" \u00e8 stata acquisita per un decreto emanato da Vittorio Emanuele II il 22 gennaio del 1863.\nLa presenza della Certosa ha enormemente influenzato lo sviluppo architettonico del paese e dell'intero comprensorio, infatti era ben nota la presenza di artigiani, artisti del legno, fabbri e decoratori.\nL'abitato \u00e8 attraversato dalla fiumara Ancinale che separa i due quartieri chiamati \"Terravecchia\" (centro storico situato nella zona nord) e \"Spinetto\" (edificato a sud dopo il terremoto del 1783).\nXVII Secolo e terremoto del 1783\nIl periodo tardo-barocco, unito al neoclassicismo, port\u00f2 ulteriori modifiche al borgo: il paese, inizi\u00f2 ad assumere uno stile urbanistico pi\u00f9 lineare e i nuovi edifici furono influenzati da questa fase, come \u00e8 testimoniato dallo stile di costruzione delle prime chiese.\nIl terremoto del 1783 distrusse la cittadina e la Certosa; il centro storico, a causa di questo avvenimento, visto le condizioni in cui versava, venne denominato \"Terra Vecchia\", successivamente venne costruito un altro quartiere, chiamato Spinetto (spineto), per l'enorme presenza di spine nel luogo dove inizi\u00f2 l'edificazione. La ricostruzione \u00e8 stata possibile in quanto la zona, sulla sponda opposta dell'Ancinale, era ricca di risorse come legno, ferro e granito, che i mastri d'arte dell'epoca sfruttarono anche per creare opere d'arte per decorare le chiese e il paese.\nLa chiesa dell'Assunta di Terravecchia fu ricostruita dopo il terremoto del 1783 con pezzi di granito provenienti dalla Certosa, mentre la chiesa dell'Assunta di Spinetto fu interamente edificata in seguito al sisma. La facciata di quest'ultima fu realizzata dalla bottega dei Pelaggi: il progetto fu firmato dallo scalpellino Biagio Pelaggi nel 1878 e uno dei relativi disegni fu presentato alla confraternita dal poeta scalpellino mastro Bruno Pelaggi nell'agosto del 1883. Nel XVIII scolo venne costruita la chiesa dell'Addolorata, in stile tardo-barocco, che vanta eleganti stucchi e custodisce pregevoli opere d'arte.\nIn origine il patrono della citt\u00e0 era san Biagio (nella chiesa Matrice sono conservate alcune sue reliquie) poi solo successivamente il titolo di patrono \u00e8 stato attribuito a san Bruno.\nDal 1806-Il decennio francese e il brigantaggio\nIl 19 maggio del 1807, i francesi fecero della cittadina della Certosa una sede di governo comprendente i luoghi di Fabrizia, San Rocco, Isca, Spadola, Brognaturo e Simbario. Successivamente, un decreto del 4 maggio del 1811 la rese capo di un circondario che racchiudeva Spineto, Simbario, Spadola, Brognaturo, Fabrizia e Mongiana.\nQuel periodo a Serra, come in tutto il meridione, fu molto turbolento, a causa dell'occupazione delle truppe di Gioacchino Murat, cognato di Napoleone, che proib\u00ec qualsiasi culto religioso, chiuse le chiese del Paese e mand\u00f2 in esilio i sacerdoti. Inoltre i soldati sparavano a vista a chiunque osasse praticare qualsiasi atto religioso, come il segno della croce.\nQuesta ostilit\u00e0 era dovuta soprattutto al fenomeno in emergenza del periodo, il \"brigantaggio\". Serra divenne un rifugio importante di bande di briganti provenienti dalle zone circostanti, favoriti dalla natura del territorio. Molti venivano ospitati nelle case dei serresi offrendo loro aiuto durante la ribellione contro i francesi. In seguito, per\u00f2, alcuni briganti divennero dei veri e propri fuorilegge, compiendo assassini e saccheggi, come quelli praticati ai danni degli stessi cittadini serresi nel 1807.\nAlluvione del 1935\nNel 21 novembre del 1935 Serra fu vittima di una violenta alluvione causata dall'esondazione del torrente Ancinale, che caus\u00f2 anche alcuni morti e la perdita di molti beni: il livello dell'acqua nelle zone pi\u00f9 basse del paese raggiunse i 2 metri di altezza, come testimonia una targa presente all'ingresso della chiesa matrice.\nTestimonianze dell'epoca riportano che la pioggia inizi\u00f2 a cadere nel tardo pomeriggio e molte delle persone che si trovavano in giro, sorprese dalla forte tempesta, si ripararono a casa di amici o presso alcuni negozi, dove trascorsero tutta la notte. La caduta dei pali dell'elettricit\u00e0 oscur\u00f2 le luci del paese, pertanto le case si illuminarono usando delle candele. Chi pot\u00e8 si ripar\u00f2 nei piani alti o sui mobili. La pioggia inizi\u00f2 a cessare nelle prime ore del mattino succesivo.\nGeografia fisica.\nClima.\nIl clima serrese pu\u00f2 essere definito \"di bassa montagna con piovosit\u00e0 elevata\"; gli inverni sono infatti umidi e molto piovosi. Non \u00e8 inusuale la neve. Le stagioni intermedie sono fresche e anch'esse molto piovose. In estate si rilevano meno precipitazioni, e una forte escursione termica tra il giorno e la notte. Non mancano i temporali, specie in giugno e nella seconda met\u00e0 d'agosto.\nCentro abitato e aree sotto i 1000 metri d'altitudine.\nL'abitato di Serra San Bruno \u00e8 interessato da un microclima endemico: la vegetazione che circonda il paese denota un ecosistema unico nel suo genere. \u00c8 infatti molto raro incontrare boschi di faggio e abete bianco sugli appennini a soli 800 metri d'altitudine (quota alla quale generalmente domina il castagno).\nUmidit\u00e0 e piovosit\u00e0 abbondanti, e clima estivo relativamente fresco permettono invece lo sviluppo di queste specie circa 200 metri al di sotto della loro altitudine tipica.\nTerritorio comunale sopra i 1000 metri.\nLe zone pi\u00f9 alte del Comune, poste ad altitudini sopra i 1000 metri d'altezza, sono caratterizzate da condizioni climatiche tipiche dell'Appennino (fagetum) con una piovosit\u00e0 un po' pi\u00f9 abbondante del normale.\nL'inverno \u00e8 nevoso e rigido, con le nevi che rimangono al suolo da fine dicembre fino a marzo (specialmente la fascia tra la Pietra del Caricatore e Monte Pecoraro). Le estati sono fresche e umide.\nMonumenti e luoghi d'interesse.\nArchitetture religiose.\nSono presenti sul territorio nove chiese, che testimoniano l'attivit\u00e0 delle confraternite locali.\nAree naturali.\nLa principale attrattiva di Serra, oltre ai luoghi di San Bruno, sono le foreste. Il comune \u00e8 caratterizzato dalla presenza di numerose specie vegetali tra cui le pi\u00f9 diffuse sono: il faggio, il castagno e l'abete bianco, con esemplari di piante gigantesche, secolari, che formano un manto boschivo molto fitto.\nTra le abetine pi\u00f9 lussureggianti vi sono quelle del grande bosco di Archiforo e quelle del bosco di Santa Maria.\nIl territorio forestale, facente parte del parco naturale regionale delle Serre \u00e8 attraversato dal sentiero Frassati.\nAltro luogo di interesse naturalistico \u00e8 anche la localit\u00e0 Rosarella famosa per il suo laghetto.\nSociet\u00e0.\nEvoluzione demografica.\nNegli anni sessanta Serra San Bruno sub\u00ec un grave spopolamento, migliaia sono stati i serresi costretti a emigrare, specialmente in Nord America e Germania.\nNegli ultimi anni, a causa soprattutto delle condizioni generali del sud Italia, Serra, cos\u00ec come altri comuni dell'entroterra, sta subendo un nuovo flusso emigratorio ad opera per lo pi\u00f9 di giovani, verso il nord Italia e Paesi esteri.\nEtnie e minoranze straniere.\nI cittadini stranieri residenti a Serra San Bruno sono 139 pari all'1,99% della popolazione. Le comunit\u00e0 nazionali pi\u00f9 numerose sono:\nLingue e dialetti.\nNel paese si parla un dialetto locale denominato \u201cserrese\u201d.\nReligione.\nSerra San Bruno ha ospitato papa Giovanni Paolo II il 5 ottobre del 1984 e papa Benedetto XVI il 9 ottobre 2011. \nIl 6 Ottobre di ogni anno si festeggia la festa del Santo Patrono, Bruno di Colonia. La festa si svolge con una processione, il giorno prima, nella quale il busto argenteo del Santo viene portato in processione fino alla Chiesa Matrice. Il giorno dopo, 6 Ottobre, il busto viene portato in processione per le vie della cittadina. Il 30 Ottobre viene festeggiato San Gerolamo.\nIl 3 Febbraio \u00e8 il giorno della festa del co-patrono San Biagio.\nDurante le feste pasquali vi sono molte funzioni e riti religiosi nella cittadina della certosa, famosi in tutta Italia. Iniziando dalla Domenica delle Palme ;le palme vengono benedette dal parroco nella Chiesa dell'Assunta di Terravecchia per poi essere portate in processione fino alla Chiesa Matrice per lo svolgimento della Santa messa. Il Mercoled\u00ec Santo, le statue della Madonna dei Sette dolori (Madonna Addolorata), di Maria di Magdala e di San Giovanni, vengono portate in processione, subito dopo la messa vespertina, dalla Chiesa dell'Addolorata fino alla Chiesa Matrice. Il giorno dopo, Gioved\u00ec Santo, in entrambe le parrocchie, quella del quartiere Spinetto e quella del quartiere Terravecchia, viene celebrata la messa in \"Coena Domini\", con la lavanda dei piedi agli Apostoli che vengono rappresentati da alcuni fedeli. Il venerd\u00ec Santo, dopo l'Adorazione della Croce, si svolge il rito della \"Schiovazzioni\", dove viene ricreato il momento della deposizione del Signore morto dalla Croce, nella Chiesa Matrice. Le statue di Ges\u00f9 morto (sul letto di morte), della Madonna Addolorata, di Maria di Magdala e di San Giovanni vengono portate in processione dalla Chiesa Matrice alla Chiesa dell'Addolorata, con un ritmo molto lento, accompagnate dai fedeli e dalle note della marcia funebre. \nIl giorno successivo, Sabato Santo, viene svolta la processione del Signore Morto fino al calvario della cittadina per poi fare ritorno alla Chiesa dell'Addolorata. Il luned\u00ec successivo alla Pentecoste, si svolge l'anniversario della Traslazione delle ossa di San Bruno. Il busto reliquiario del Santo Patrono viene dunque portato in processione dalla Certosa fino al santuario di Santa Maria del Bosco, per poi, il giorno dopo, fare rientro in Certosa. Il 15 Agosto, viene celebrata la solennit\u00e0 di Maria Assunta in Cielo da entrambe le congreghe dell'Assunta (quella di Terravecchia e quella di Spinetto). Il giorno dopo, 16 Agosto, viene festeggiata la festa di San Rocco. La domenica successiva al 15 Settembre di ogni anno, viene celebrata la solennit\u00e0 della Madonna Addolorata, protettrice della cittadina della Certosa. La statua viene portata in processione per le vie della Cittadina.\nTradizioni e folclore.\nSecondo l'antropologo Luigi Lombardi Satriani, nel suo libro \"Il Ponte Di San Giacomo\" in cui analizza il mondo del luogo contadino dove si rifugia e si affronta la morte, in un capitolo, ipotizza che la festa degli orrori statunitense chiamata Halloween, famosissima in tutto il mondo, sia nata in Italia a Serra San Bruno. L'usanza di svuotare una zucca, ricavarne tratti di un viso umano e porvi dentro una candela risalirebbe quindi alla migrazione delle popolazioni meridionali in America che avrebbero portato con loro e continuato a praticare una tradizione dal significato antropologico ben preciso, ovvero stabilire un contatto con i propri cari defunti. In Italia e in Calabria Halloween sarebbe, dunque, una \u201cfesta di ritorno\u201d. Una tradizione esportata e rientrata nel Bel Paese con nuove usanze e nuovi riti. I gruppi di bambini che fanno il giro del paese con la zucca chiedendo un'offerta sarebbero la versione pi\u00f9 antica e popolare del \u201cdolcetto o scherzetto?\u201d. Proprio come i loro coetanei americani, i bambini di Serra, infatti, bussano alle porte o pi\u00f9 semplicemente fermano la gente per strada chiedendo: \u201c\"Mi lu pagati lu coccalu?\"\u201d (Mi pagate il teschio di morto?).\nCultura.\nCinema.\nNel comune di Serra San Bruno sono state girate alcune scene del film \"Le quattro volte\" di Michelangelo Frammartino, vincitore di alcuni premi internazionali. Nel Settembre 2019, sono state invece girate alcune scene del film (in uscita prossimamente) \"I racconti della Domenica\" con Nino Frassica e Francesco Montanari.\nEconomia.\nL'economia di Serra San Bruno si basa soprattutto sul turismo e sull'agricoltura: molte sono le terre coltivate volte alla produzione di patate, cereali e ortaggi che vengono poi trasformati in prodotti per essere immessi nel mercato. Grazie agli allevamenti di bovini, ovini e suini vengono prodotti anche latticini e salumi. Molto conosciuta, inoltre, \u00e8 la produzione dei funghi, soprattutto porcini; il bosco delle Serre, infatti, nei vari periodi dell'anno,si arricchisce di questi organismi che, una volta trattati, vengono poi distribuiti per uso alimentare a livello locale e nazionale. Tra le attivit\u00e0 pi\u00f9 tradizionali vi sono quelle artigianali, che si distinguono per \nla lavorazione del ferro battuto e del rame.\nI carbonai.\nIl paese era noto per l'attivit\u00e0 dei carbonai: lavoratori che, attraverso un procedimento di combustione lenta in una carbonaia, trasformavano il legname in carbone. Tale attivit\u00e0 \u00e8 divenuta antieconomica con l'ingresso nel mercato del carbone importato dall'est e dall'utilizzo del gas.\nInfrastrutture e trasporti.\nIl comune \u00e8 interessato dalle seguenti direttrici stradali:\n\u2022Strada statale 110 proveniente da Monte Pecoraro\n\u2022Strada statale 182 da Vibo Valentia"}
{"id": "1639554", "revid": "599013", "url": "https://it.wikipedia.org/wiki?curid=1639554", "title": "Claudio Ca\u00e7apa", "text": ""}
{"id": "1639555", "revid": "92723", "url": "https://it.wikipedia.org/wiki?curid=1639555", "title": "Adriano II", "text": ""}
{"id": "1639559", "revid": "2232105", "url": "https://it.wikipedia.org/wiki?curid=1639559", "title": "Air Master", "text": " \u00e8 manga scritto e disegnato da Yokusaru Shibata. Il manga \u00e8 stato serializzato sulla rivista \"Young Animal\" di Hakusensha dal 1997 al 2006 ed \u00e8 stata poi raccolta in 26 volumi \"tank\u014dbon\".\nNel 2003 la Toei Animation ne ha tratto una serie animata di 27 episodi, trasmessa su Nippon Television dal 1\u00ba aprile al 23 settembre 2003.\nIn Italia la serie animata \u00e8 stata diffusa sottotitolata in lingua italiana da Crunchyroll.\nTrama.\nLa storia ripercorre le vicende di Maki Aikawa, una ragazza sedicenne con un passato da ginnasta che frequenta normalmente la scuola. Qui fa amicizia con i coetanei e con altre ragazze pi\u00f9 giovani di lei, ma avanti con la narrazione si scopre che lei \u00e8 un'abilissima combattente che usa tecniche aeree nei vari duelli, una lottatrice di streetfighter, da cui il soprannome Airmaster. Verso la fine della serie si mostrano dei combattenti sempre pi\u00f9 forti e preparati fino ad arrivare ai 10 migliori del Giappone.\nDistribuzione.\nGeneon ha stretto un accordo con il quale ha ottenuto il permesso di distribuire la serie negli Stati Uniti e in Canada, ma nell'agosto del 2006 la produzione \u00e8 stata bloccata senza spiegazioni."}
{"id": "1639563", "revid": "775372", "url": "https://it.wikipedia.org/wiki?curid=1639563", "title": "Laura Bianchini", "text": "Biografia.\nFiglia di Domenico e Caterina Ariccia, Laura nasce in una modesta famiglia. Si laurea, con molti sacrifici, in Filosofia e Pedagogia presso l'Universit\u00e0 Cattolica del Sacro Cuore di Milano. Insegnante e giornalista pubblicista, inizia la sua carriera di docente prima presso la scuola magistrale di Brescia, e successivamente presso il Liceo Arnaldo, lo storico liceo classico della citt\u00e0. Partigiana delle formazioni bianche (cattoliche) dopo l'8 settembre 1943, si occup\u00f2 in quel periodo di coordinare la stampa clandestina de \"Il Ribelle\".\nVenne eletta deputato all'Assemblea costituente nel 1946 per la Democrazia Cristiana, nelle file dei cristiano sociali di Giuseppe Dossetti.\nNel 1948 fu eletta nel collegio di Brescia, sempre per la DC, deputato alla Camera. Fece parte della Commissione Istruzione e Belle arti"}
{"id": "1639565", "revid": "2146488", "url": "https://it.wikipedia.org/wiki?curid=1639565", "title": "Claudio Batta", "text": "Si \u00e8 mostrato al grande pubblico con il personaggio calabrese di Capocenere, \"l'enigmista\" di \"Zelig Circus\".\nBiografia.\nInscena a teatro opere di vario genere tra il 1990 e il 1993 con la compagnia Tempi Moderni.\nPartecipa anche ad alcuni film, fra i quali \"Tutti all'attacco\", con Massimo Ceccherini.\nPratica cabaret per diversi anni portando in tourn\u00e9e gli spettacoli \"Lo stress mi stressa\" e \"Chi \u00e8 fuori \u00e8 fuori chi \u00e8 sotto \u00e8 sotto\" scritto con Dado Tedeschi e Romano Singlitico.\nPartecipa alle prime sei edizioni di \"Zelig\" (2000-2006)\nRecita nella sit-com \"Belli dentro\" con il personaggio capo-cella Ciccio, trasmessa su Canale 5.\nHa scritto due libri: \"La nimmistica\" (Kowalski Editore, 2003) e \"Uttobene uttobene. Le crociate di una body guard in tourn\u00e9e\" (Kowalski Editore, 2004). Tra le sue varie collaborazioni editoriali ha scritto dei brevi racconti umoristici sulle agende di Smemoranda e Comix. Nel 2005 \u00e8 testimonial dell'Associazione Italiana Editori per il progetto europeo di promozione alla lettura. Nel 2006 \u00e8 interprete dello spettacolo \u201cAdesso Batta\u201d di Alessandro Benvenuti.\nDal 2010 \u00e8 in tourn\u00e9e con lo spettacolo \u201cAgrodolce\u201d scritto con Marco Tagaste e Riccardo Piferi, il quale firma anche la regia.\nNel 2014/15 sar\u00e0 in tourn\u00e9e con il nuovo spettacolo di Teatro comico \"Da quando ho famiglia sono single\".\nNel 2005 \u00e8 stato testimonial dell'Associazione Italiana Editori per il progetto europeo di promozione alla lettura. Nel 2007 \u00e8 stato componente della Giuria finale sezione inediti Teatro del Premio \"Citt\u00e0 di Trieste\", Alabarda d'oro.\nNel 2012 \u00e8 tra gli ospiti dello speciale cento puntate di Zelig dal Teatro degli Arcimboldi di Milano e partecipa ad altre tre puntate della stagione.\nSempre nel 2012 Claudio Batta partecipa alla nascita di Comici Associati, progetto di promozione comici autogestiti.\nDel 2014 \u00e8 invece il progetto legato a La Cresta dell'onda: una web series comica nata da studenti della Scuola Civica di Cinema di Milano in collaborazione con professionisti dell'audiovisivo.\nDal 2014 Claudio Batta \u00e8 direttore artistico del Teatro gestito dalla Fondazione Sacra Famiglia a Cesano Boscone in provincia di Milano.\nSpettacoli teatrali.\nCabaret\nSpettacoli Teatrali"}
{"id": "1639567", "revid": "2519", "url": "https://it.wikipedia.org/wiki?curid=1639567", "title": "Ask (Hordaland)", "text": "Ask \u00e8 un villaggio situato all'interno del territorio del comune di Ask\u00f8y."}
{"id": "1639569", "revid": "287204", "url": "https://it.wikipedia.org/wiki?curid=1639569", "title": "SNECMA Renault 12S", "text": ""}
{"id": "1639572", "revid": "251304", "url": "https://it.wikipedia.org/wiki?curid=1639572", "title": "Transizione demografica", "text": "La teoria della transizione demografica si basa sul principio che le variazioni spaziali della mortalit\u00e0 e della natalit\u00e0 sono dovute a differenze di evoluzione demografica.\nLo schema della transizione demografica \u00e8 un modello spazio-temporale che permette di descrivere il passaggio da una popolazione che ha tassi di natalit\u00e0 e mortalit\u00e0 elevati a una popolazione con tassi di natalit\u00e0 e mortalit\u00e0 bassi.\nL'ipotesi di base della teoria della transizione demografica \u00e8 che tutte le popolazioni del mondo si evolvono allo stesso modo, con delle tappe fisse in questa linea evolutiva. Il modello \u00e8 stato costruito dai demografi in base alle loro osservazioni e le loro analisi sull'evoluzione delle popolazioni dei paesi europei e nordamericani al fine di spiegare il motivo del passaggio da un regime a forte natalit\u00e0 e mortalit\u00e0 a bassi valori degli stessi tassi. Tra i maggiori fautori del modello abbiamo Adolphe Landry in Francia e Notestein negli Stati Uniti all'inizio del XX secolo.\nLa teoria.\nSecondo la teoria della transizione demografica, esiste un regime demografico antico e uno moderno, separati da una doppia fase di transizione. Di seguito la descrizione delle varie fasi:\nIl modello della transizione demografica \u00e8 usato dall'ONU per effettuare delle previsioni sulla crescita della popolazione.."}
{"id": "1639574", "revid": "26415", "url": "https://it.wikipedia.org/wiki?curid=1639574", "title": "Teoria della transizione demografica", "text": ""}
{"id": "1639581", "revid": "599013", "url": "https://it.wikipedia.org/wiki?curid=1639581", "title": "Costel Grasu", "text": "Biografia.\nHa partecipato anche ad Atlanta 1996 e Sydney 2000 ma senza raggiungere la finale. Ha vinto la medaglia d'oro ai Jeux de la Francophonie 1994 e 1997 cos\u00ec come ai Giochi Balcanici 1992 e 1997.\nIl suo record personale \u00e8 67,08 metri, ottenuto a Snagov nel maggio 1992.\n\u00c8 sposato con la discobola Nicoleta Grasu."}
{"id": "1639582", "revid": "47767", "url": "https://it.wikipedia.org/wiki?curid=1639582", "title": "Tullio Marchetti", "text": "Carriera.\nOriginario del paese di Bolbeno (Valli Giudicarie, Trentino), nacque a Roma dove i genitori si erano trasferiti dopo che il padre, avvocato, aveva vinto un concorso nel Regno. Gli zii paterni del Marchetti, Giacomo e Prospero, avevano rivestito un ruolo di primo piano durante i moti del 1848 in Trentino con il loro attivismo a favore del Regno d'Italia. Il giovane Tullio frequent\u00f2 l'Accademia Militare di Modena uscendone nel 1891 sottotenente degli alpini e venendo poi assegnato al 5\u00ba Reggimento Alpini, battaglione Edolo, di stanza a Milano presso il III Corpo d'armata. Fin dal 1892 si occup\u00f2, durante le settimane di licenza trascorse a Bolbeno, di informazioni militari riguardanti il territorio trentino e inizi\u00f2 a realizzare una personale rete di informatori sfruttando le proprie conoscenze locali. Nel 1902 venne chiamato a Roma dal colonnello Vincenzo Garioni presso l\u2019Ufficio Informazioni del Corpo di Stato Maggiore italiano, il cosiddetto Ufficio I.\nIl 16 settembre 1902 durante una battuta di caccia si fer\u00ec seriamente a una gamba e rientr\u00f2 in servizio solo nel gennaio 1904. Dall\u2019anno seguente inizi\u00f2 a compilare annualmente (escluso il 1910) una serie di monografie a carattere geografico-militare, su varie aree montuose e sulle linee delle possibili operazioni militari con schizzi annessi, che vennero trasmesse al Comando del Corpo di Stato Maggiore di Roma.\nAttivit\u00e0 spionistica.\nSuccessivamente compie missioni di rilevazione topografica, tattica e logistica nelle valli di Sole, di Non e nel 1911 in Val Vestino. Durante le perlustrazioni lungo il confine pare che Marchetti, nel 1898 a passo Gavia, sia stato il primo trentino a calzare un paio di sci, fatti arrivare dalla Norvegia. Marchetti si coordina con altri ufficiali come il trentino Aristide Manfrin e il capitano dei carabinieri Giacinto Santucci.\nTra gli indicatori di Marchetti figura Damiano Cis che viene scoperto nel 1909 dal cacciatore di spie dell'Evidenzbureau Max Ronge. Cis sar\u00e0 condannato a scontare 11 mesi di carcere duro. Nello stesso anno scoppia il caso Giuseppe Colpi, un irredentista di Trento che viene condannato a dieci anni per spionaggio militare.\nIncaricato dal generale Carlo Porro, capo dell'Ufficio Monografie dello Stato Maggiore, di compiere uno studio sul Trentino affida il lavoro a Cesare Battisti. Nel 1913-1914 Marchetti \u00e8 al comando della 53\u00aa compagnia del battaglione Vestone in Libia. Nel corso della Prima guerra mondiale \u00e8 invece Capo dell'Ufficio Informazioni (ITO) della 1\u00aa Armata a Verona e rende importanti servizi al Comando Supremo. Colonnello nel 1917, lasci\u00f2 il servizio permanente effettivo, poco dopo la guerra nel 1919. Fu promosso Generale di brigata nel 1926 e, successivamente, Generale di divisione nella riserva. Ha lasciato importante materiale archivistico ed un fondo al Museo storico italiano della guerra di Rovereto.\nOnorificenze.\nCavaliere dell'Ordine militare di Savoia (oggi Ordine Militare d'Italia) - 24 febbraio 1918."}
{"id": "1639585", "revid": "1904508", "url": "https://it.wikipedia.org/wiki?curid=1639585", "title": "Stemma del Regno delle Due Sicilie", "text": "Studio araldico dello stemma della casa regnante Borbone-Due Sicilie del Regno delle Due Sicilie, introdotto con decreto del 21 dicembre 1816."}
{"id": "1639588", "revid": "247222", "url": "https://it.wikipedia.org/wiki?curid=1639588", "title": "Lisa Stansfield (album)", "text": "Lisa Stansfield \u00e8 l'omonimo quarto album solista della cantante pop / soul inglese Lisa Stansfield, pubblicato nel marzo del 1997, su etichetta BMG/Arista.\nPenultimo disco per la major (esclusa la raccolta \"Biography - The Greatest Hits\" del 2003), \u00e8 il secondo lavoro a lungo respiro realizzato dalla cantante insieme al marito e collaboratore Ian Devaney, dopo l'abbandono di Andy Morris, uscito dalla band all'inizio della lavorazione del 33 giri precedente, \"So Natural\", pubblicato 4 anni prima, nel 1993 - fino ad allora la pausa pi\u00f9 lunga tra due long playing della cantante.\nL'album.\nA met\u00e0 degli anni novanta, Lisa Stansfield era sicuramente la cantante soul britannica pi\u00f9 conosciuta nel mondo. Dall'uscita del disco di debutto, \"Affection\", nel 1989, da cui erano stati estratti 6 singoli, tra cui la numero 1 internazionale \"All Around the World\" (poi re-interpretata con successo con l'ispiratore di sempre, Barry White), Lisa non si era mai fermata, con i suoi primi tre album che avevano vinto tutti il disco di platino e una dozzina di singoli di successo.\nIl suo unico album eponimo, uscito appunto nel 1997, dopo una lunga pausa di quattro anni, segue la scia del precedente, che aveva visto, come accennato, l'uscita di uno dei compagni di sempre, Andy Morris, trombettista, tastierista e produttore, con lei a scuola, nel gruppo dei Blue Zone, e nei primi due LP, e l'inizio di una pi\u00f9 intima collaborazione della Stansfield col marito Ian Devaney, produttore e musicista. La nuova formula, rivelatasi anch'essa altrettanto vincente, viene qui riproposta (come era stato per \"Real Love\", che aveva segu\u00ecto, nel 1992, lo straordinario primo lavoro), in versione arricchita: pi\u00f9 autori, pi\u00f9 produttori, pi\u00f9 musicisti.\nIl nuovo disco vede Lisa Stansfield in splendida forma vocale, completamente consacratasi al soul pi\u00f9 puro, dopo l'esordio dance e acid house, avvolta in ritmi decisamente pi\u00f9 lenti, anche se non mancano episodi pi\u00f9 movimentati, su tutti i due Top 10 UK, \"The Real Thing\" e un remix dei Dirty Rotten Scoundrels di \"People Hold On\", il suo vero esordio come solista, nella versione originale del 1989, seppur accompagnata dal duo dei Coldcut. Cos\u00ec commenta la stessa artista: \u00ab\u00c8 stato uno degli album pi\u00f9 belli e facili da realizzare. Fu un'estate fantastica e mentre Ian era chiuso in studio, io me ne andavo a fare delle lunghe passeggiate sotto al sole, in cerca di ispirazione. Penso che questo si senta nelle canzoni: \u00e8 un album pervaso dal sole\u00bb.\nL'assenza di Lisa, invece di rischiare di farla dimenticare, non fa che aumentare il calore del pubblico, che spinge l'album fino al Numero 2 in Gran Bretagna, dove solo l'LP di debutto era riuscito ad arrivare. In tutto, 7 singoli vengono estratti (uno in pi\u00f9 di \"Affection\"), tra cui le due citate Top 10 britanniche (per l'esattezza, \"The Real Thing\" arriva al Numero 7, mentre il remix di \"People Hold On\", originariamente nato come un bootleg non autorizzato, ma s\u00f9bito amato e riconosciuto da un'entusiasta Lisa, che lo vuole addirittura nel CD, sale fino al Numero 4, sette posizioni pi\u00f9 in alto della versione originale del 1989) e ben 4 numero 1 nella classifica dance di Billboard, negli Stati Uniti. Il settimo ed ultimo singolo, \"Don't Cry for Me\", non ha praticamente avuto n\u00e9 il tempo n\u00e9 la possibilit\u00e0 di entrare nelle charts, ritirato dal mercato poco prima o s\u00f9bito dopo l'uscita (a seconda dei paesi).\nTra gli altri brani (14 nel vinile originale, la track listing pi\u00f9 lunga di tutta la sua discografia, solitamente fissa sul numero 13, a dispetto della superstizione, secondo la quale nei paesi anglosassoni sarebbe il 13, e non il 17, come nei paesi latini, a portare sfortuna), sono da segnalare \"I Cried My Last Tear Last Night\", un'intensa ballata soul, \"Footsteps\", con la sua chitarra acustica e un testo che, secondo la recensione di Nigel Williamson, curatore delle note per le ristampe rimasterizzate in CD del 2003, sarebbe potuto uscire dalla penna di Carole King (\u00abse ad un certo punto non vedi pi\u00f9 le mie impronte accanto alle tue, non significa che me ne sono andata via, ma soltanto che ti ho preso in braccio\u00bb) e la cover di un altro pezzo soul, forse il pi\u00f9 movimentato del disco, \"You Know How to Love Me\", di Phyllis Hyman, del 1979, che sembra quasi uscito dalla sigla TV di un cartone animato.\nUn lavoro cos\u00ec importante non poteva non comprendere delle bonus track, che sono per\u00f2 diverse a seconda delle edizioni, anche nella versione originale del 1997, che, nel CD, comprendeva gi\u00e0 il remix dei Dirty Rotten Scoundrels di \"People Hold On\" e un remix alternativo del secondo 45 giri e secondo Top 10 britannico, \"The Real Thing\". Nell'edizione rimasterizzata del 2003, invece, oltre a riproporre, ovviamente, il remix di \"People Hold On\" (omettendo invece quello di \"The Real Thing\", diventato cos\u00ec piuttosto raro), compaiono due tracce inedite, originariamente non incluse sull'album. Si tratta di \"Breathtaking\", lato B del singolo ritirato dal mercato, \"Don't Cry for Me\", e \"Baby Come Back\", gi\u00e0 sull'edizione giapponese del disco.\nDa ultimo, vanno ricordate le posizioni raggiunte dal long playing e da \"The Real Thing\" in Italia, dove l'album \u00e8 salito fino al Numero 11, piazzandosi tra i primi 100 nella classifica italiana di fine annata 1997, mentre il singolo \u00e8 arrivato al Numero 4 (solo \"Change\" e \"All Around the World\" hanno fatto meglio, piazzandosi, rispettivamente, al Numero 2 al Numero 3), piazzandosi anch'esso tra i primi 100 nella classifica annuale.\nL'album dei remix.\nDi \"Lisa Stansfield\", per il mercato dance USA, esce, nel 1998, un intero album di remix, contenente 9 versioni, rivisitate in chiave dance, dei seguenti 6 brani, tutti tratti dall'eponimo quarto long playing, dell'anno precedente: \"I'm Leavin\"' (in due diversi remix), \"Never Never Gonna Give You Up\" (2 remix), \"Never Gonna Fall\" (2 remix), \"The Real Thing\", \"The Line\" e \"People Hold On\" (di quest'ultima, viene riproposto, anc\u00f2ra una volta, tanto \u00e8 stato il successo ottenuto, il mix originale dei Dirty Rotten Scoundrels, gi\u00e0 sull'edizione in CD del 1997, noto anche come \u00abbootleg remix\u00bb, perch\u00e9, come detto sopra, in origine, non autorizzato, ha avuto cos\u00ec tanto successo che, alla fine, anche la Stansfield l'ha voluto riproporre in prima persona, senza modificarlo di una virgola - e per 3 volte!). L'album di remix del 1998 \u00e8 meno noto anche come \"The #1 Remixes (EP)\", anche se questo sarebbe, di fatto, il suo titolo ufficiale, quello, cio\u00e8, riportato sulla copertina, ma il titolo pi\u00f9 utilizzato e a cui si fa comunemente riferimento \u00e8 \"Lisa Stansfield - The Remix Album\", intendendo sia la cantante sia l'omonimo disco del 1997, contenente le versioni originali di tutti i remix successivi."}
{"id": "1639589", "revid": "838137", "url": "https://it.wikipedia.org/wiki?curid=1639589", "title": "Canavesi", "text": ""}
{"id": "1639592", "revid": "161374", "url": "https://it.wikipedia.org/wiki?curid=1639592", "title": "Quattro Commentari delle Istituzioni di Gaio", "text": ""}
{"id": "1639595", "revid": "14556966", "url": "https://it.wikipedia.org/wiki?curid=1639595", "title": "Edictum Theodorici Regis", "text": ""}
{"id": "1639597", "revid": "4106", "url": "https://it.wikipedia.org/wiki?curid=1639597", "title": "Canins", "text": ""}
{"id": "1639598", "revid": "1305772", "url": "https://it.wikipedia.org/wiki?curid=1639598", "title": "Extreme (album)", "text": "Extreme \u00e8 il primo album in studio del gruppo musicale statunitense Extreme, pubblicato il 14 marzo 1989 dalla A&amp;M Records.\nIl disco.\nL'album lascia intravedere quello che sar\u00e0 il caratteristico stile musicale del gruppo, composto da riff di chitarra orecchiabili, spesso mescolati con elementi funky, tempi sincopati e assoli veloci. Spicca in particolare l'abilit\u00e0 tecnica del chitarrista Nuno Bettencourt, da molti accostata a quella di Eddie Van Halen, che trover\u00e0 la definitiva consacrazione nel lavoro successivo \"\". In brani come \"Watching, Waiting\" e \"Rock a Bye Bye\" emerge prepotentemente l'influenza dei Queen e delle loro tipiche armonie vocali a pi\u00f9 parti; proprio uno dei produttori dei Queen, Reinhold Mack, si \u00e8 infatti occupato del lavoro di quest'album.\nNonostante venga subito riconosciuto dalla critica specializzata, l'album passa inizialmente quasi inosservato agli occhi del grande pubblico, fermandosi soltanto alla posizione numero 80 della Billboard 200. Tuttavia il primo disco verr\u00e0 rivalutato dopo il successo ottenuto dagli Extreme con \"Pornograffitti\" due anni pi\u00f9 tardi.\nLa traccia \"Play With Me\" appare come brano suonabile nel videogioco simulatore di strumenti \"\".\nTracce.\nTesti e musiche di Gary Cherone e Nuno Bettencourt, eccetto \"Mutha (Don't Wanna Go to School Today)\" di Cherone, Lebeaux &amp; Hunt."}
{"id": "1639604", "revid": "1805885", "url": "https://it.wikipedia.org/wiki?curid=1639604", "title": "Marco Gerolamo Vida", "text": "Biografia.\nNon \u00e8 noto l'anno di nascita di Marco Gerolamo; al fonte battesimale gli venne imposto il nome Marco Antonio che cambier\u00e0 nel 1510 quando prese i voti definitivi. I suoi genitori si chiamavano Guglielmo Vida e Leona Oscasale, appartenenti entrambi a famiglie patrizie di Cremona, sebbene di modeste condizioni economiche. Ricevette un'ottima educazione, alla scuola del famoso umanista cremonese Nicol\u00f2 Lucari. Dietro consiglio del maestro fu mandato, per proseguire gli studi, a Mantova, dove era fiorente la scuola fondata nel 1425 da Vittorino da Feltre. A Mantova frequent\u00f2 le lezioni dell'umanista Francesco Vigilio, il quale insegnava latino con una particolare predilezione per Virgilio. Sempre a Mantova, Vida entr\u00f2 nell'ordine dei Canonici regolari.\nNel 1505 torn\u00f2 a Cremona dove si dedic\u00f2 agli studi di teologia e filosofia e, con l'aiuto del vescovo di Cremona Marco Antonio Sforza, ottenne alcune prepositure che gli permisero di dedicarsi anche alla poesia in lingua latina. Risalgono a questo periodo, fra l'altro, le redazioni di due poemetti didascalici in lingua latina, ciascuno in due libri: sul gioco degli scacchi, \"Scacchia ludus\", e sul baco da seta, \"De bombyce\". Di \"Scacchia ludus\" si contano 62 edizioni in latino e almeno 73 traduzioni in varie lingue. Vida fu inoltre il primo ad aver cantato, in un carme in latino, la disfida di Barletta.\nAttorno al 1510 si rec\u00f2 nella Roma di Giulio II, per proseguire gli studi. Grazie alla protezione del cardinale Oliviero Carafa pot\u00e9 avere i primi contatti con numerosi intellettuali e artisti, i quali si riunivano in cenacoli, e si fece apprezzare come poeta. Per suggerimento di Leone X verso il 1518 inizi\u00f2 un poema in esametri latini sulla vita di Cristo, \"Christias\", primo esempio di poema epico religioso. Il poema venne portato a termine attorno al 1530, con dedica a Clemente VII, e pubblicato nel 1535. \"Christias\", poema in cui \u00e8 evidente il modello virgiliano, costitu\u00ec, con il \"De partu Virginis\" di Jacopo Sannazaro, il modello di poema religioso controriformistico. La vita di Ges\u00f9, dalla nascita alla Crocifissione, \u00e8 cantata in sei libri in uno stile che esercit\u00f2 una notevole influenza anche su Torquato Tasso. L'opera di Vida che fu letta e studiata pi\u00f9 a lungo, \u00e8 la \"Poetica\", un trattato in esametri composto fra il 1517 e il 1520 in cui si suggeriscono norme e precetti per la composizione poetica fondati sul principio dell'imitazione dei modelli classici latini di Orazio, Cicerone e Quintiliano.\nIl 7 febbraio 1533 Marco Gerolamo ricevette la nomina a vescovo di Alba. Si rec\u00f2 ad Alba soltanto nel 1535; ma da allora si dedic\u00f2 interamente alla propria missione pastorale. Partecip\u00f2 al Concilio di Trento, dove si rec\u00f2 nel 1545 ospite del cardinale Cristoforo Madruzzo. Negli ultimi anni della vita fu solerte collaboratore di Carlo Borromeo. Frutto della sua esperienza pastorale sono le \"Synodales constitutiones\", testimonianza peraltro del suo buon senso. Nel 1548 difese, davanti al senato di Milano, Cremona in una controversia con Pavia riguardo al diritto di precedenza nelle cerimonie di corte; la difesa scritta costituisce le \"Cremonensium Orationes III\" di chiara influenza ciceroniana."}
{"id": "1639605", "revid": "1305772", "url": "https://it.wikipedia.org/wiki?curid=1639605", "title": "Gordon Parks", "text": "\u00c8 noto soprattutto per aver pubblicato per un ventennio le sue fotografie sulla celebre rivista statunitense \"Life\", e per aver diretto nel 1971 \"Shaft il detective\", uno dei primi film della blaxploitation. \u00c8 stato il primo regista afroamericano a dirigere un film per una \"major\". Nel 1969 diresse infatti per la Warner Bros. il film drammatico \"Ragazzo la tua pelle scotta\".\n\u00c8 il padre del regista Gordon Parks jr, autore di un altro cult movie della blaxploitation, \"Superfly\".\nMor\u00ec nel 2006, all'et\u00e0 di 93 anni, a causa del cancro.\nBiografia.\nL'infanzia.\nUltimo di 15 fratelli, Gordon Parks trascorse la sua infanzia nel Kansas. La madre era di religione metodista e mor\u00ec quando Parks aveva 15 anni. In seguito alla morte della madre, il padre lo mand\u00f2 a vivere nel Minnesota, da una zia. L\u00ec Parks visse per\u00f2 poche settimane, poich\u00e9 venne sfrattato. Parks cos\u00ec fu obbligato a dormire in un autobus e a fare vari lavori per sopravvivere, tra i quali suonare il pianoforte in un bordello, fare il cameriere in un treno e lavorare come factotum in un club riservato ai soli bianchi.\nCarriera fotografica.\nNel 1938 Parks compr\u00f2 la sua prima macchina fotografica e inizi\u00f2 a fare le sue prime fotografie. Contemporaneamente trov\u00f2 un impiego in un negozio di abbigliamento femminile. Una fotografia realizzata da Parks fu notata da Marva Louis, moglie del celebre pugile afroamericano Joe Louis, che convinse Parks a trasferirsi a Chicago. L\u00ec Parks inizi\u00f2 a fotografare donne dell'alta societ\u00e0.\nNegli anni successivi Parks inizi\u00f2 la sua carriera di fotografo professionista, lavorando come freelance e fotografo di moda. Nel 1941 pubblic\u00f2 la sua prima mostra di fotografie. Nel 1942 pubblic\u00f2 una delle sue fotografie pi\u00f9 celebri, intitolata \"American Gothic\". La foto mostra una donna delle pulizie afroamericana che tiene tra le mani una scopa e uno spazzolone, ed \u00e8 una parodia del celebre dipinto \"American Gothic\", realizzato da Grant Wood nel 1930. L'intenzione di Parks era quella di denunciare il razzismo presente a Washington, che lui aveva personalmente subito entrando in ristoranti e negozi.\nNel 1944 Parks si trasfer\u00ec ad Harlem e inizi\u00f2 a lavorare come freelance per la rivista \"Vogue\". Nel 1947 pubblic\u00f2 il suo primo libro, intitolato \"Flash Photography\", seguito nel 1948 da \"Camera Portraits: Techniques and Principles of Documentary Portraiture\".\nSempre nel 1948 Parks entr\u00f2 a far parte della redazione della rivista \"Life\", in veste di fotografo e scrittore, e vi lavor\u00f2 fino al 1968, proponendo fotografie e articoli su svariati argomenti quali la moda, il razzismo, la povert\u00e0 e la segregazione razziale, e pubblicando foto di celebri personalit\u00e0 quali Malcolm X, Muhammad Ali e Stokely Carmichael.\nNel 1990 ottenne l'Infinity Awards.\nCarriera cinematografica.\nNel 1950 Parks entr\u00f2 nel mondo del cinema, lavorando come consulente in diverse produzioni hollywoodiane. Successivamente diresse una serie di documentari sui ghetti afroamericani, commissionati dalla National Educational Television.\nNel 1969 Parks divenne il primo regista afroamericano a girare un film per una \"major\" hollywoodiana, dirigendo per la Warner Bros. \"Ragazzo la tua pelle scotta\", adattamento del suo romanzo autobiografico \"The Learning Tree\".\nNel 1971 Parks diresse, sulla scia del grande successo riscosso da \"Sweet Sweetback's Baadasssss Song\", diretto da Melvin Van Peebles lo stesso anno, \"Shaft il detective\". Il film, scritto da un bianco, Ernest Tidyman e interpretato dall'attore afroamericano Richard Roundtree, \u00e8 considerato uno dei capisaldi del genere blaxploitation e riscosse un enorme successo alla sua uscita. Costato 1.125.000 dollari ne incass\u00f2 infatti 12.000.000. e gener\u00f2 due sequel: \"Shaft colpisce ancora\", sempre diretto da Parks nel 1972, e \"Shaft e i mercanti di schiavi\", diretto da John Guillermin nel 1973.\nNel 1974 Parks diresse il poliziesco \"The Super Cops\", quindi nel 1976 diresse \"Ledbelly\", film biografico sul musicista blues Huddie Ledbetter. Nel 1984 diresse la sua ultima regia, il film TV \"Solomon Northup's Odyssey\". In veste di attore nel 2000 Parks apparve in un cameo nel film \"Shaft\", remake del suo grande successo, diretto da John Singleton.\nLetteratura e musica.\nNel 1981 Parks scrisse il romanzo \"Shannon\", su un gruppo di immigrati irlandesi a New York, agli inizi del XX secolo. Gordon Parks attravers\u00f2 vari generi letterari, scrivendo poesie, racconti, manuali e libri sul cinema. Fond\u00f2 anche una rivista, \"Essence\".\nGordon Parks si ciment\u00f2 anche con la musica: compose infatti nel 1953 il \"Concerto for Piano and Orchestra\" e nel 1967 \"Tree Symphony\". Nel 1989 compose e coreograf\u00f2 il balletto \"Martin\", dedicato a Martin Luther King."}
{"id": "1639606", "revid": "986213", "url": "https://it.wikipedia.org/wiki?curid=1639606", "title": "Giovanni d'Aragona (1456-1485)", "text": "Biografia.\nQuarto figlio di Ferrante I, re di Napoli, e della sua prima moglie, Isabella di Chiaromonte.\nA Giovanni fu imposta la carriera ecclesiale con il compito di rappresentare gli interessi aragonesi presso la corte papale. La sua educazione letteraria e religiosa fu affidata a Pietro Ranzano che in seguito divenne suo confessore e segretario particolare.\nDurante la sua breve vita, durata in tutto ventinove anni, accumul\u00f2 un numero ragguardevole di dignit\u00e0 ecclesiastiche. Giovanni, nel 1465, a sole nove anni era, in Terra di Lavoro, gi\u00e0 luogotenente generale del regno di Napoli, quando il padre re Ferrante I gli confer\u00ec la commenda dell'abbazia della Santissima Trinit\u00e0 de La Cava; nel 1467 divenne anche commendatario dell'Abbazia di Montevergine.\nNel 1471, le predette commende gli furono riconfermate dal papa Sisto IV che gli affid\u00f2, quale protonotario apostolico, anche l'abbazia di Montecassino; nel 1472 divenne affidatario dell'abbazia cistercense di Monte Arag\u00f3n nella diocesi di Huesca in Spagna.\nNel 1473, a Cassino ricevette il diaconato dalle mani del cardinale Roderic Llan\u00e7ol i de Borja, ed il 10 marzo 1475 ottenne l'abbazia di San Benedetto di Salerno. Ebbe anche in commenda l'abbazia di Mileto, a cui rinunci\u00f2 agli inizi del 1481.\nIl 10 novembre 1477, con dispensa di et\u00e0, fu nominato amministratore perpetuo della sede arcivescovile di Taranto e gli fu concesso di indossare la porpora, tranne il cappello rosso, come gi\u00e0 destinato alla dignit\u00e0 cardinalizia, unico esempio che si ha nella storia della chiesa di tale privilegio. Inoltre, amministr\u00f2 la sede di Badajoz in Spagna dal 20 gennaio al 14 maggio 1479.\nNel concistoro del 10 dicembre 1477, fu creato da papa Sisto IV cardinale diacono con il titolo di Sant'Adriano al foro. Il 25 gennaio 1478, il cappello cardinalizio gli venne imposto nel duomo di Napoli da Giovanni Paolo Vassallo, vescovo di Aversa e legato pontificio.\nIl 19 aprile 1479, fu nominato protonotario apostolico e legato pontificio in Ungheria con l'intento di promuovere una crociata contro i turchi. Part\u00ec da Roma il 31 agosto 1479 e fu accolto in Ungheria presso la corte del cognato Mattia Corvino, sposo di sua sorella Beatrice d'Aragona, che gli confer\u00ec l'amministrazione dell'arcivescovado di Esztergom.\nIl 14 gennaio 1480 divenne cardinale presbitero del titolo di Sant'Adriano.\nL'abate Luigi Tosti ricorda come all'iniziativa del cardinale Giovanni si dovette la scoperta dell'esatta ubicazione delle sacre spoglie di san Benedetto e di santa Scolastica e la loro ricollocazione, per fini di conservazione e venerazione nell'Abbazia. La tradizione vuole che allo stesso si debba anche la scoperta, sotto l'altare del Santuario di Montevergine, delle spoglie di San Gennaro, che successivamente furono restituire alla citt\u00e0 di Napoli dal cardinale Oliviero Carafa.\nArcivescovo di Salerno dal 1483, dallo stesso anno ebbe il titolo di cardinale di Santa Sabina e, dal 1484, di San Lorenzo in Lucina in commenda.\nAgli inizi del 1485, il re Ferrante I, in considerazione delle spese affrontate nella guerra per liberare Otranto dai turchi aveva imposto gravami fiscali al clero del regno di Napoli rifiutandosi di pagare il censo dovuto al papato entrando in conflitto con il papa Innocenzo VIII. Il re Ferrante I, per riappacificarsi con il papa, invi\u00f2 il proprio figlio, il cardinal Giovanni, a Roma.\nMa il cardinale, non appena giunto a Roma, dove infuriava la peste, fu contagiato dal morbo. Giovanni d'Aragona mor\u00ec il 17 ottobre 1485 in Roma, dove fu poi sepolto nell'abside dietro l'altare maggiore della Basilica di Santa Sabina."}
{"id": "1639607", "revid": "1543377", "url": "https://it.wikipedia.org/wiki?curid=1639607", "title": "Tuifa", "text": "Il metodo delle gambe (\u817f\u6cd5, Tuifa) \u00e8 un Jibengong (lavoro fondamentale) delle arti marziali cinesi. Si riferisce all'insieme di tecniche basilari di utilizzo delle gambe e dei piedi.\nAlcuni elenchi.\nNei testi di Wushu comunemente vengono elencate le seguenti (citando le pi\u00f9 comuni):\nNelle categorizzazioni del Wushu Moderno tra i Tuifa non sono compresi le tecniche di gamba in salto, che vengono inseriti tra i Tiao Yue (movimenti in salto). Invece in altri contesti quali la Scuola Chang il termine Tuifa comprende anche queste ultime tecniche di gamba.\nNaturalmente vista la variet\u00e0 degli stili si sono create differenze linguistiche e pratiche per cui accanto a questi nomi riconosciuti ufficialmente dagli Istituti di Educazione Fisica Cinesi possiamo trovare interpretazioni differenti.\nScuola Chang Tuifa.\nLa seguente tabella fornisce esempi legati alla Scuola Chang con il loro omologo del Wushu Moderno:\nIl Tuifa di stili come il Chuojiao contiene un numero altissimo di tecniche di piede e di gamba.\nZhoujia Tuifa.\nQuesto invece \u00e8 un elenco di nomi preso dallo stile Zhoujiaquan, tipico del Sud: Quanxintui (\u7a7f\u5fc3\u817f); Hengsao (\u6a2a\u626b); Xiasao (\u4e0b\u626b); Dingtui (\u9489\u817f); Ceti (\u4fa7\u8e22); Qianti (\u524d\u8e22); Xuanfengtui (\u65cb\u98ce\u817f); Housao (\u5f8c\u626b).\nBaimei Tuifa.\nQuesto un elenco di tecniche di gamba dello stile Baimeiquan\nRaramente nel Baimeiquan vengono eseguite tecniche di gamba alte.\nSanshou Tuifa.\nQuesto un elenco di tecniche del \"Sanshou Sanda Moderno\" ripreso dal libro \"Wushu Sanshou Jingcui\":\nCalci con nomi differenti, sempre appartenenti al \"Sanshou Moderno\", li troviamo nel testo \"Zhongguo Sanshou\":\nLongxingquan Tuifa.\nZhang Guotai descrive le seguenti tecniche di gambe del Longxingquan che per\u00f2 contemperano anche alcune tecniche in salto (Tiaoyue):"}
{"id": "1639608", "revid": "55935", "url": "https://it.wikipedia.org/wiki?curid=1639608", "title": "Marco Girolamo Vida", "text": ""}
{"id": "1639609", "revid": "110157", "url": "https://it.wikipedia.org/wiki?curid=1639609", "title": "Pallamano ai Giochi della XXIV Olimpiade", "text": "I tornei olimpici di pallamano dei Giochi di Seul si sono svolti tra il 20 settembre e il 1\u00ba ottobre 1988.\nLe gare sono state ospitate dal Suwon Gymnasium di Suwon, mentre le finali per l'assegnazione delle medaglie del torneo maschile sono state ospitate dalla Olympic Gymnastics Hall presso il parco olimpico di Seul.\nHanno preso parte al torneo 12 formazioni maschili e 8 formazioni femminili.\nIl torneo maschile \u00e8 stato vinto dall'Unione Sovietica, mentre il torneo femminile \u00e8 stato vinto dalla Corea del Sud."}
{"id": "1639610", "revid": "14557277", "url": "https://it.wikipedia.org/wiki?curid=1639610", "title": "Tecniche di gambe", "text": ""}
{"id": "1639611", "revid": "486946", "url": "https://it.wikipedia.org/wiki?curid=1639611", "title": "Buxing", "text": ""}
{"id": "1639619", "revid": "14557467", "url": "https://it.wikipedia.org/wiki?curid=1639619", "title": "Tecniche di gamba", "text": ""}
{"id": "1639620", "revid": "110157", "url": "https://it.wikipedia.org/wiki?curid=1639620", "title": "Pallamano ai Giochi della XXIII Olimpiade", "text": "I tornei olimpici di pallamano dei Giochi di Los Angeles si sono svolti tra il 31 luglio e l'11 agosto 1984.\nLe gare sono state ospitate dalla Titan Gymnasium dell'universit\u00e0 statale della California a Fullerton. Nonostante la pallamano non fosse molto conosciuta negli Stati Uniti, le partite della fase a gironi dei due tornei videro una notevole affluenza, cos\u00ec che gli organizzatori decisero di convertire alla pallamano il The Forum, impianto sportivo di Inglewood sede dei tornei di pallacanestro, per la finale per l'assegnazione della medaglia d'oro del torneo maschile, alla quale assistettero circa spettatori.\nHanno preso parte al torneo 12 formazioni maschili e 6 formazioni femminili.\nSia il torneo maschile sia il torneo femminile sono stati vinti dalla Jugoslavia.\nSquadre partecipanti.\nTorneo femminile.\nHanno partecipato complessivamente 259 atleti di cui 177 uomini e 82 donne, provenienti da 14 nazioni differenti (12 nazionali maschili e 6 nazionali femminili):"}
{"id": "1639623", "revid": "838137", "url": "https://it.wikipedia.org/wiki?curid=1639623", "title": "Capecchi", "text": ""}
{"id": "1639624", "revid": "287204", "url": "https://it.wikipedia.org/wiki?curid=1639624", "title": "Vastitas Borealis", "text": "Vastitas Borealis (dal latino \"vastitas\", \"esteso bassopiano\" e \"borealis\", \"nordico, boreale\") \u00e8 il pi\u00f9 esteso bassopiano di Marte. \u00c8 situato alle estremit\u00e0 settentrionali del pianeta e circonda la regione polare. La distesa giace 4-5 km al di sotto del raggio medio del pianeta. Pi\u00f9 a nord si trova Planum Boreum.\nAll'interno di Vastitas Borealis sono riconoscibili due distinti bacini, il bacino del polo nord e Utopia Planitia. Alcuni studiosi hanno ipotizzato che ad un certo punto della storia geologica di Marte la distesa sia stata ricoperta da un oceano, mentre i suoi bordi meridionali sono stati interpretati come antiche linee costiere. Oggi queste pianure dolcemente digradanti sono segnate da mese, basse colline e crateri sparsi. Vastitas Borealis \u00e8 un'area decisamente pi\u00f9 liscia delle corrispettive zone dell'emisfero sud.\nEsplorazione.\nNel 2005 la sonda Mars Express dell'ESA ha scoperto una considerevole quantit\u00e0 di ghiaccio d'acqua all'interno di un cratere di Vastitas Borealis. Le condizioni ambientali della zona sono compatibili con l'esistenza di ghiaccio d'acqua stabile. Il ghiaccio \u00e8 stato rilevato dalla sonda a seguito della sublimazione del soggiacente strato di diossido di carbonio, all'inizio dell'estate nell'Emisfero Settentrionale. Si suppone che il ghiaccio d'acqua sia stabile per tutta la durata dell'anno marziano.\nAi primi di Agosto del 2007, la NASA ha lanciato una sonda chiamata Phoenix che \u00e8 atterrata regolarmente in Vastitas Borealis il 25 maggio 2008 (agli inizi dell'estate marziana). La sonda, che rimase stazionaria nel punto di atterraggio, aveva l'obiettivo di raccogliere e analizzare campioni di terreno con lo scopo di trovare acqua e determinare quanto ospitale potesse essere stato il pianeta. Rimase attiva fino a quando congel\u00f2 circa tre mesi dopo."}
{"id": "1639628", "revid": "228587", "url": "https://it.wikipedia.org/wiki?curid=1639628", "title": "Pilton", "text": ""}
{"id": "1639632", "revid": "1745361", "url": "https://it.wikipedia.org/wiki?curid=1639632", "title": "Ghost Hunt", "text": " \u00e8 un manga basato su una serie di light novel dal titolo Akury\u014d Series, creata da Fuyumi Ono e pubblicata dal 1989. Il manga \u00e8 stato serializzato dal 7 luglio 1998, inizialmente sulla rivista \"Amie\", per poi passare a \"Nakayoshi\"; gli ultimi capitoli sono stati pubblicati direttamente in formato \"tank\u014dbon\", fino alla conclusione della serie, il 30 settembre 2010, con il dodicesimo volume. In seguito ne \u00e8 stata tratta una serie televisiva anime, che porta lo stesso titolo.\nL'anime in patria \u00e8 stato trasmesso nel 2006, nello stesso anno \u00e8 stato annunciato che nel 2008 sarebbe stato distribuito in Nord America.\nTrama.\nLa storia narra delle vicende di un gruppo di detective dell'occulto, a capo dei quali vi \u00e8 il giovane Kazuya Shibuya, che \u00e8 anche presidente dello Shibuya Psychic Research Center (SPR).\nL'anime, che si apre con la caratteristica sequenza dove viene mostrata una data, cosa comune a tutti gli episodi, mostra Mai Taniyama e alcune sue amiche in procinto di raccontarsi, come abitudine dei ragazzi giapponesi, storie dell'orrore. Il gruppo finisce per essere interrotto da un nuovo compagno di classe, Kazuya Shibuya. Il giorno dopo Mai vede un edificio famoso per le storie di fantasmi che vengono narrate su di esso. Decide cos\u00ec di entrarvi e, esplorandolo, si imbatte in una videocamera digitale al centro di una stanza. Mentre si avvicina per prenderla, un uomo cerca di fermarla, ma quest'ultimo finisce per farsi male. Quell'uomo si chiama Rin K\u014djo, ed \u00e8 un altro componente della squadra di Kazuya. Mai sar\u00e0 cos\u00ec costretta a prendere il suo posto. La trama si divide in piccole storie di alcune puntate ciascuna, inizialmente \u00e8 proprio quell'edificio il protagonista. Una ragazza afferma di avere dei poteri e di percepire chiaramente una presenza dentro di esso. La ragazza si unir\u00e0 al gruppo per dimostrare di avere ragione. Vediamo l'ingresso in scena degli altri personaggi, e ognuno cerca di rendersi utile, come John Brown, il prete cattolico che esorcizza l'edificio. Ogni volta che provano ad intervenire spiritualmente, accade un incidente, ma alla fine si scoprir\u00e0, grazie anche all'aiuto di Mai, che la colpa \u00e8 proprio della ragazza unitasi al gruppo. Risolto il caso, Mai pensa di ritornare alla vita di tutti i giorni, ma Kazuya la chiama offrendole di lavorare ancora con loro."}
{"id": "1639634", "revid": "599013", "url": "https://it.wikipedia.org/wiki?curid=1639634", "title": "Conflitto (psicologia)", "text": "Il conflitto pu\u00f2 essere definito come la presenza, nel comportamento di un individuo, di assetti motivazionali contrastanti rispetto alla meta. In altri termini il conflitto in psicologia indica uno scontro tra ci\u00f2 che una persona, o il proprio gruppo di appartenenza, desidera e un'istanza interiore, interpersonale o sociale che impedisce la soddisfazione del bisogno, dell'esigenza o dell'obiettivo connessi a tale desiderio.\nIl conflitto \u00e8 in stretto legame con la frustrazione poich\u00e9 i desideri, i bisogni e le esigenze spesso continuano a sussistere anche se sono tra loro apparentemente inconciliabili o comunque opposti come avviene, ad esempio, tra la golosit\u00e0 e il mantenere un buon aspetto fisico o tra la voglia d'indipendenza e la necessit\u00e0 di protezione nell'adolescente; il conflitto pu\u00f2 essere pi\u00f9 o meno cosciente, al limite opposto inconscio: un adolescente ad esempio spesso rifiuta o nega la dipendenza dai genitori o da chi si cura di lui, ma al contempo \u00e8 cosciente di averne oggettivamente bisogno per la sua sopravvivenza ovvero di non essere completamente autonomo. \nVa inoltre distinto un conflitto interiore (nella mente della singola persona) da un conflitto sociale (tra due o pi\u00f9 persone o gruppi) tenendo anche conto delle varie sfumature del concetto di conflitto date dalle varie correnti della psicologia.\nTipologie generali di conflitto.\nIn termini classificatori il conflitto, nell'ambito della psicologia generale, \u00e8 suddiviso in 3 tipi: emotivo, cognitivo e motorio. Tuttavia il termine si \u00e8 evoluto negli anni seguendo lo sviluppo delle diverse , e che caratterizzano la psicologia, cosicch\u00e9 oggi si pu\u00f2 attuare una divisione anche ponendo come discriminante la sua natura sociale, ottenendo cos\u00ec due tipologie.\nConflitto intrapsichico.\nViene anche chiamato conflitto intrapersonale; riguarda i desideri o mete contrastanti di cui il soggetto \u00e8 normalmente consapevole, mentre, soprattutto in psicanalisi, si usa il termine di conflitto psichico o conflitto dinamico per indicare il conflitto tra istanze mentali di una persona ad un \"livello non cosciente\" che solo successivamente pu\u00f2 emergere ad un \"livello conscio\", spontaneamente o a seguito di una psicoterapia, ed essere verbalizzato, interpretato, interiorizzato e possibilmente risolto. Generalmente il conflitto intrapsichico interessa aspetti di natura pulsionale, profondi, esistenziali, intimi alla persona, e quindi soltanto secondariamente collegati alla sfera sociale. Questo tipo di conflitto \u00e8 prevalente nei settori della psicologia dinamica, dello sviluppo comportamentale ma anche nella psicologia cognitiva (teoria della dissonanza cognitiva).\nConflitto interpersonale.\nChiamato anche conflitto infrapsichico, si sviluppa tra due o pi\u00f9 persone quando la soddisfazione di un desiderio o il conseguimento di un obiettivo da parte del singolo entra in contrasto con i desideri o gli obiettivi di altre persone. Pu\u00f2 definirsi anche conflitto sociale se interessa due o pi\u00f9 \"gruppi sociali\" in lotta tra loro per ottenere risorse esclusive o per uno scopo prettamente difensivo di conservazione o ancora, in generale, quando si instaura una situazione competitiva inter-gruppi. Il conflitto interpersonale riguarda generalmente i rapporti problematici che intercorrono tra le persone, gli scontri tra diversi ruoli sociali, quindi \u00e8 collegato solo secondariamente agli aspetti intimi o esistenziali della persona. Ricorre maggiormente nei settori della psicologia sociale e del lavoro ma anche nella sociologia e nell'antropologia.\nStoria.\nMolte correnti della psicologia hanno adottato diverse sfumature del concetto di conflitto per adattarlo meglio alle proprie teorie che si sono evolute nel tempo. Vediamo le pi\u00f9 rilevanti.\nIl conflitto secondo la psicoanalisi.\nUno dei primi a parlare di conflitto \u00e8 Sigmund Freud ne \"L'interpretazione dei sogni\" in cui distingue un:\nFreud considera il conflitto un elemento centrale della sua teoria: \u00abNoi non vogliamo semplicemente descrivere e classificare i fenomeni, ma concepirli come indizi di un giuoco di forze che si svolge nella psiche, come l'espressione di tendenze orientate verso un fine, che operano insieme o l'una contro l'altra. Ci\u00f2 che ci sforziamo di raggiungere \u00e8 una \"concezione dinamica\" dei fenomeni psichici. Nella nostra concezione i fenomeni percepiti vanno posti in secondo piano rispetto alle tendenze, che pure sono soltanto ipotetiche\u00bb\nSi possono identificare tre diverse modalit\u00e0 di conflitto nell'opera Freudiana che ripercorrono l'evoluzione del suo pensiero:\nL'ultimo tipo \u00e8 quello maggiormente sviluppato nell'odierno panorama psicoanalitico.\nIl conflitto secondo la psicologia individuale.\nAlfred Adler chiama nevrosi conflittuale l'insieme degli atteggiamenti e comportamenti che entrano in contrasto con l'ambiente sociale; causa di questo conflitto \u00e8 un diffuso complesso di inferiorit\u00e0 unito ad una forte antisocialit\u00e0. Se il conflitto non viene sanato il soggetto rischia di cadere in un circolo vizioso: verr\u00e0 sempre pi\u00f9 emarginato dagli amici, conoscenti, parenti ed in generale dalla societ\u00e0 e di conseguenza perder\u00e0 sempre pi\u00f9 fiducia nella stessa, e cos\u00ec via. La cronicizzazione di una \"nevrosi conflittuale\" pu\u00f2 portare in alcuni casi al Disturbo borderline di personalit\u00e0.\nIl conflitto secondo la psicologia del comportamento e sociale.\nSecondo il comportamentismo il conflitto si pu\u00f2 definire come l'interferenza reciproca di reazioni comportamentali tra loro incompatibili. Anche altri psicologi non strettamente comportamentisti, ma che hanno studiato il conflitto, come ad esempio Kurt Lewin, lo hanno classificato sulla base della tendenza della persona ad avvicinarsi o ad evitare un oggetto.\nA seconda della loro direzione, si determinano due tipi di reazioni: reazioni \"adienti\" quelle dirette verso un oggetto e reazioni \"evitanti\" quelle invece che lo evitano. Si identificano da queste quattro tipi di conflitto.\nConflitto tra due tendenze appetitive (o di avvicinamento).\nIn questo caso l'individuo si trova nello stesso tempo di fronte a due obiettivi di uguale forza appetitiva che si escludonoa vicenda. Una volta che l'organismo attua una scelta per una delle due soluzioni e raggiunto il fine desiderato, il secondo vettore appetitivo spinge l'organismo verso il secondo oggetto. In altri casi si assiste ad una esaltazione dell'obiettivo scelto. In alcuni casi l'organismo non riesce ad attuare la scelta rimanendo in uno stato oscillatorio dato dai due vettori appetitivi.\nConflitto tra una tendenza appetitiva e una avversativa (avvicinamento-evitamento).\nIn questo caso una situazione o un oggetto hanno in s\u00e9 caratteristiche sia positive che negative. In tal modo si risvegliano contemporaneamente delle tendenze di avvicinamento e di allontanamento. Se le due tendenze sono di forza circa uguale l'organismo rimarr\u00e0, in teoria, come sospeso (es. bambino che vuole soddisfare la sua golosit\u00e0 ma teme la punizione dell'adulto)\nConflitto tra due tendenze avversative (evitamento-evitamento).\nIl soggetto si trova a dover scegliere tra due alternative ugualmente disturbanti. Tale situazione condurr\u00e0 di solito alla ritirata. Se questo non \u00e8 possibile e le tendenze avversative sono forti si possono avere gravi disturbi del comportamento (esempio soldato che teme la battaglia e vorrebbe sottrarvisi ma ha timore della corte marziale).\nConflitto tra due tendenze che sono in s\u00e9 sia appetitive che avversative (doppio avvicinamento ed evitamento).\nQuesta \u00e8 una situazione in cui vi sono due obiettivi, ciascuno dei quali sia con aspetti positivi che negativi. Questo tipo di conflitto si verifica in molte situazioni della vita di tutti i giorni (esempio un individuo a cui viene proposta un altro lavoro avendone gi\u00e0 uno: entrambe le professioni hanno diverse caratteristiche sia attraenti che negative). \nStudi sperimentali.\nLe situazioni di conflitto finora descritte sono quelle che si presentano nella vita di tutti i giorni, ma possono anche essere illustrate e controllate in una situazione sperimentale, al fine di realizzare conflitti di tipo nevrotico. \nUno dei primi a fare degli studi sperimentali fu Ivan Pavlov e collaboratori, che durante le molteplici esperienze di condizionamento condotte sui cani, ebbero l'occasione di constatare la comparsa di turbe comportamentali, specialmente quando i compiti sperimentali erano difficili ed esigevano una particolare tensione funzionale, caratterizzata da un conflitto tra eccitazione e inibizione. \nStudi anche recenti dimostrano che in condizioni difficili per l'animale (fame e paura), compare uno stato patologico prolungato, che \u00e8 un tipico esempio di nevrosi sperimentale indotta. In particolare si osservano delle turbe generali del comportamento come disturbi alimentari o dell'emotivit\u00e0, delle turbe dei rapporti sociali (comportamento sessuale e alterazioni nei confronti del personale di laboratorio) e manifestazioni viscerali e psicosomatiche. \nSecondo numerosi autori comportamentisti le nevrosi sperimentali offrono un modello psicopatologico valido anche per l'uomo. La differenza fondamentale tra le manifestazioni psicopatologiche dell'animale e dell'uomo sembra risiedere nel fatto che, il processo di generalizzazione \u00e8 limitato nell'animale e invece enormemente esteso nell'uomo, grazie anche all'acquisizione dei segnali verbali. Ridotto \u00e8 anche, nell'animale, il repertorio delle situazioni conflittuali che sono soprattutto di tipo viscerogenetico (fame, sete, ecc.). Anche il piano della sintomatologia \u00e8 pi\u00f9 povero nell'animale.\nIl \"ruolo\" e i \"meccanismi di difesa\" nel conflitto.\nAllargando il campo di osservazione alla vita quotidiana dell'uomo si pu\u00f2 osservare che spesso a suscitare il conflitto non \u00e8 un oggetto o un'attivit\u00e0 particolare, quanto un modello di comportamento, un complesso di atteggiamenti e valori che si possono sintetizzare nel concetto di ruolo. L'appartenenza a diverse categorie impone, di volta in volta, regole di comportamento diverse che a volte sono incompatibili. \nMa i conflitti possono anche derivare dal fatto che l'evoluzione dell'individuo dall'infanzia alla vecchiaia esige l'abbandono progressivo di certi ruoli e l'assunzione di nuovi. Questo trapasso pu\u00f2 essere caratterizzato da fasi di incertezza, ambiguit\u00e0, conflitto tra vecchio e nuovo. \nL'individuo si smarrirebbe se non avesse a sua disposizione dei meccanismi adeguati. Questi meccanismi di difesa possono essere istituzionalizzati, cio\u00e8 messi in atto dalla societ\u00e0, oppure operanti a livello individuale. \nTra i \"meccanismi istituzionalizzati\" per limitare le situazioni di conflitto vi sono la separazione nel tempo, una gerarchizzazione dei gradi di obbligatoriet\u00e0 dei ruoli e la loro separazione.\nI principali \"meccanismi individuali\" ci sono: \nIl conflitto pone la persona di fronte a due alternative almeno, ma la maggior parte delle scelte che dobbiamo compiere ogni giorno sono di gran lunga pi\u00f9 complesse. Spesso presentano non solo due ma pi\u00f9 alternative, che differiscono tra loro per molti aspetti. \u00c8 comprensibile quindi che le persone adottino tecniche di decisione che sono pi\u00f9 al servizio della riduzione dello sforzo che della visione razionale del problema.\nIl conflitto secondo la psicologia cognitivista.\nII conflitto cognitivo \u00e8 di stretta pertinenza della psicologia cognitiva. La teoria pi\u00f9 nota \u00e8 quella della dissonanza cognitiva di Festinger, secondo la quale l'individuo di fronte al conflitto cognitivo tende a ridurne l'entit\u00e0. Una indagine svolta dallo studioso ha dimostrato che i soggetti esaminati tendono a ridurre la dissonanza cercando informazioni che sono a conforto della scelta operata. Esiste una tendenza spontanea a tentare di ridurre la dissonanza analoga al meccanismo fisiologico che mantiene l'omeostasi nell'organismo. Beriyne in contrapposizione a quanto sostenuto da Festinger sostiene che l'individuo tenda a ricercare il conflitto. Questa tendenza \u00e8 dimostrata anche dal suo utilizzo nella pubblicit\u00e0.\nApproccio interdisciplinare: potere e conflitto.\nIn una prospettiva differente alcuni sociologi e politici individuano nel potere il nodo centrale del conflitto.\nSecondo Touraine (1986) infatti, il conflitto sociale compare quando si inserisce il tema del potere.\nHa potere chi pu\u00f2 \"dominare i rapporti sociali all'interno di un sistema sociale, in particolare la ripartizione dei beni sociali come l'autorit\u00e0, il reddito, l'educazione\"\nLa trama nascosta della vita intima del soggetto non potrebbe essere intessuta fuori da un contesto sociale.\nL'analisi psicologica del conflitto presuppone un approccio interdisciplinare, infatti, la considerazione dei fenomeni psichici e affettivi non \u00e8 estranea alle dimensioni politiche. L'inconscio gioca un ruolo essenziale nell'insieme dei comportamenti umani che segnano la vita politica delle istituzioni. (Enriquez,1992)."}
{"id": "1639639", "revid": "1543377", "url": "https://it.wikipedia.org/wiki?curid=1639639", "title": "Sei lezioni sulla storia", "text": "Sei lezioni sulla storia \u00e8 un'opera di metodologia storica di Edward Carr: consiste in un volume che raccoglie sei lezioni tenute dal 1960 dallo stesso storico all'Universit\u00e0 di Cambridge. Per Edward Carr, come pure per Marc Bloch, lo studio della storia prevede una stretta relazione tra presente e passato. Lo storico, grazie a questa consapevolezza, pu\u00f2 comprendere il passato e aumentare il proprio dominio sul presente. Emerge una certa fede nel progresso storico: tale progresso pu\u00f2 esser agevolato solamente dall'interpretazione e dalla razionalizzazione delle fonti."}
{"id": "1639640", "revid": "1573940", "url": "https://it.wikipedia.org/wiki?curid=1639640", "title": "Claudio Agatemero", "text": "Nacque a Sparta, e fu allievo del filosofo stoico Lucio Anneo Cornuto, un liberto di Seneca, tramite il quale conobbe il poeta Persio nel 50 d.C. circa.\nNelle vecchie edizioni di Svetonio era menzionato col nome di \"Agaterno\", un errore che \u00e8 stato corretto per la prima volta da Thommas Reinesius. Si \u00e8 riusciti nell'identificazione grazie al ritrovamento del cippo sepolcrale di Claudio Agatemero e della moglie, Myrtale, tutt'oggi conservato nell'Ashmolean Museum di Oxford. Cos\u00ec suona l'iscrizione:\nClaudio Agatemero, pur non essendo un liberto, possiede il \"praenomen\" romano, questo perch\u00e9, come ci informa Svetonio, gli spartani erano tradizionalmente clienti della gens Claudia."}
{"id": "1639645", "revid": "830939", "url": "https://it.wikipedia.org/wiki?curid=1639645", "title": "Warja Honegger Lavater", "text": "Biografia.\nWarja Lavater ha vissuto i primi nove anni della sua vita a Mosca e ad Atene. Nel 1922, sua madre (l'autrice Mary Lavater-Sloman) ed il padre Emil Lavater (ingegnere) si trasferirono con la famiglia a Winterthur. Alla fine della Scuola superiore, Warja Lavater studi\u00f2 arte grafica a Zurigo dal 1931 al 1935 al Fachklasse fur Grafik an der Kunstgewerbeschule Grafik (Accademia di belle arti).\nStudi\u00f2 successivamente a Stoccolma, Basilea, e Parigi, ed apr\u00ec il suo primo studio di grafica a Zurigo nel 1937 con Gottfried Honegger, il suo futuro marito. \u00c8 stato qui che Warja Honegger-Lavater ebbe il primo incontro con i simboli che l'avrebbero accompagnata poi per tutto il corso della sua vita artistica. Una delle sue prime creazioni fu il logo con le tre chiavi realizzato per la Schweizerischen Bankverein (Societ\u00e0 di banca svizzera), ed il logo per l'Esibizione Svizzera Nazionale del 1939.\nDopo il matrimonio con il signor Honegger nel 1940, ebbe due figlie: Bettina (nata nel 1943) e Cornelia (nata nel 1944, illustratrice scientifica).\nDal 1944 al 1958 lavor\u00f2 moltissimo per il giornale per ragazzi \"Jeunesse\" realizzandone copertine, illustrazioni, e diventandone successivamente l'editore responsabile.\nSi trasfer\u00ec poi a New York nel 1958, dove cominci\u00f2 ad illustrare riviste scientifiche per l'editore Visuals. Fu proprio nel primo periodo che visse a New York che Warja Honegger-Lavater incontr\u00f2 il caleidoscopico mondo delle pubblicit\u00e0 americane: cominci\u00f2 quindi a disegnare pittogrammi creando una nuova forma di linguaggio nei suoi lavori. Nel 1962 termin\u00f2 il suo primo libro, \"William Tell\" (Guglielmo Tell) che fu pubblicato dal Museo di arte moderna di New York.\nDal 1963, l'editore francese Adrien Maeght pubblic\u00f2 una serie di libri chiamati \"Imageries\" (Immaginazioni). I libri raccontavano le favole classiche dedicate ai bambini secondo un nuovo linguaggio fatto di forme semplici e colorate: dai Fratelli Grimm a Charles Perrault e Hans Christian Andersen. I libri erano realizzati in un'unica lunga pagina piegata e rilegata a soffietto ed una legenda all'inizio della storia spiegava come \"leggere\" i personaggi.\nNel 1995 cre\u00f2 dei video musicali molto colorati che alternavano grafie e forme diverse.\nAl momento della morte si trovava di nuovo nella natia Svizzera.\nHonegger-Lavater \u00e8 una diretta discendente del poeta e studioso di fisiognomica Johann Kaspar Lavater.\nLavori.\nLibri.\n(v. 1). \"Le Petit Poucet\" (Il brutto anatroccolo)-- (v. 2). \"Blanche Neige\" (Biancaneve)-- (v. 3). \"Le Petit Chaperon Rouge\" (Cappuccetto rosso) -- (v. 4). \"La fable du Hasard\" -- (v. 5). \"La Belle au Bois dormant\" (La bella addormentata nel bosco)-- (v. 6). \"Cendrillon\" (Cenerentola).\nLoghi.\nWarja Lavater ha anche creato uno dei loghi pi\u00f9 famosi a livello mondiale: le tre chiavi raffiguranti i tre valori cardine di UBS, rinomata banca svizzera sia a livello nazionale che internazionale. Creato nel 1937 per la Swiss Bank Corporation, il logo rappresenta dal 1998 la banca elvetica e simboleggia la fiducia, la sicurezza e la discrezione che il colosso elvetico offre ai suoi clienti."}
{"id": "1639646", "revid": "764447", "url": "https://it.wikipedia.org/wiki?curid=1639646", "title": "Tynwald", "text": "Tynwald (in mannese Tinvaal) o High Court of Tynwald (in mannese Ard-whaiyl Tinvaal) \u00e8 il parlamento bicamerale dell'Isola di Man, composto da una camera eletta direttamente, la House of Keys ed un'altra scelta indirettamente, il Legislative Council.\nStoria.\nIstituito nel 979 d.C., pur non essendo il parlamento pi\u00f9 antico del mondo, \u00e8 sicuramente quello che \u00e8 in funzione da pi\u00f9 tempo, non avendo mai interrotto le proprie attivit\u00e0; sia quello islandese sia quello delle isole F\u00e6r \u00d8er vennero istituiti in data anteriore, ma furono temporaneamente aboliti, rispettivamente tra il 1800 ed il 1845 e tra il 1816 ed il 1852.\nIl 5 luglio, festa nazionale dell'Isola di Man, tutti i membri del Tynwald partono da Douglas, la capitale, per riunirsi presso la \"Tynwald Hill\", una minuscola collina nell'ovest dell'isola, dove vengono proclamate tutte le nuove leggi dell'isola alla presenza del Vice-Governatore, in rappresentanza del monarca del Regno Unito, che \u00e8 anche Signore di Man."}
{"id": "1639647", "revid": "287204", "url": "https://it.wikipedia.org/wiki?curid=1639647", "title": "Giovanni d'Aragona", "text": ""}
{"id": "1639648", "revid": "339392", "url": "https://it.wikipedia.org/wiki?curid=1639648", "title": "Dipendenze della Corona Britannica", "text": ""}
{"id": "1639658", "revid": "767487", "url": "https://it.wikipedia.org/wiki?curid=1639658", "title": "Tony Carey", "text": "Biografia.\n\u00c8 noto per essere stato il tastierista dei Rainbow. Fino agli inizi del 1975 aveva militato in una band chiamata Blessings, poi Ritchie Blackmore l'ha chiamato nei Rainbow al posto di Micky Lee Soule. Pur avendo registrato un solo album con i Rainbow (\"Rising\"), ha lasciato una traccia indelebile nella storia della band, tanto da essere riconosciuto membro della formazione \"classica\" del gruppo. Memorabile \u00e8 ad esempio l'introduzione di tastiera di \"Tarot Woman\" (traccia con cui comincia l'album). Durante il tour successivo alla pubblicazione del disco sono stati pubblicati alcuni dischi live di quel periodo, in cui le sue doti, come del resto quelle di tutti gli altri componenti, sono state esaltate.Nella primavera del 1976 Carey ha lasciato i Rainbow e verr\u00e0 sostituito da David Stone. Nel 1978 si \u00e8 trasferito in Germania, dove ha iniziato la carriera solista pubblicando una serie di dischi di successo. \u00c8 stato poi il fondatore del Planet P Project con cui ha effettuato varie incisioni suonando numerosi strumenti.\nCarey ha anche lavorato come produttore discografico per artisti come Joe Cocker, Milva, John Mayall, Anne Haigis, Eric Burdon, Jennifer Rush e altri."}
{"id": "1639668", "revid": "130040", "url": "https://it.wikipedia.org/wiki?curid=1639668", "title": "Regno di Aragona", "text": ""}
{"id": "1639674", "revid": "701660", "url": "https://it.wikipedia.org/wiki?curid=1639674", "title": "Frustrazione", "text": "Con il termine frustrazione s'intende quello stato psicologico derivante da un mancato o inibito bisogno dovuto a cause esterne o a cause endogene, ovvero lo stato psichico in cui ci si viene a trovare quando si \u00e8 bloccati o impediti nel soddisfacimento di un proprio bisogno o desiderio.\nCause.\nI blocchi o gli impedimenti alla realizzazione di una necessit\u00e0, possono derivare da fattori ambientali, sociali o endogeni.\nLe cause di frustrazione ambientali e sociali sono studiate anche da altre discipline, quali la sociologia. Le cause endogene sono pi\u00f9 propriamente studiate dalla psicologia poich\u00e9 scaturiscono dalla complessit\u00e0 interiore dell'individuo che spesso si trova nella situazione conflittuale secondo cui per soddisfare un bisogno deve rinunciare ad un altro. In alcuni casi, in particolar modo negli individui affetti da insicurezza sociale, una controreazione alla frustrazione pare possa manifestarsi sotto forma di atteggiamenti improntati alla megalomania, con complessi di superiorit\u00e0, vanit\u00e0 e presunzione.\nTeorie e strumenti di misura.\nUno studio che si \u00e8 occupato del rapporto tra frustrazione e aggressivit\u00e0 \u00e8 stato quello condotto da John Dollard in cui si \u00e8 visto come alla base di un comportamento aggressivo (risposta) vi sia sempre un evento frustrante (stimolo).\nUno strumento di misura della frustrazione \u00e8 il \"Picture Frustration Study\" di Saul Rosenzweig. \u00c8 un test semi-proiettivo, formato da 24 vignette che illustrano altrettante situazioni in cui compare una figura frustrante e una frustrata. Il test, nelle tre forme per bambini, adolescenti e adulti, evidenzia due atteggiamenti di base, quale risposta indotta dall'identificazione con la figura frustrata:"}
{"id": "1639677", "revid": "116356857", "url": "https://it.wikipedia.org/wiki?curid=1639677", "title": "Adesivo per automobili", "text": "Un adesivo per automobili \u00e8 un'etichetta adesiva con un messaggio, destinata ad essere attaccata sulla superficie di un'automobile e ad essere letta dall'esterno, in particolare dagli occupanti di altri veicoli. Si tratta di un'abitudine molto diffusa soprattutto nei paesi anglosassoni, dove l'adesivo viene tradizionalmente attaccato sul paraurti della vettura (ed infatti in inglese \u00e8 chiamato \"bumper sticker\", cio\u00e8 appunto \"adesivo per paraurti\"). In realt\u00e0, gli adesivi possono essere collocati su qualsiasi punto della vettura: la maggior parte misurano all'incirca 8\u00a0cm per 30\u00a0cm e sono spesso fatti di PVC.\nFinalit\u00e0.\nGli adesivi per auto possono avere scopi commerciali, religiosi, umoristici oppure di sostegno ad una squadra sportiva o ad altre organizzazioni. Possono promuovere o contestare una particolare posizione filosofica o politica. Nei paesi anglosassoni, ad esempio, gli adesivi per auto sono un modo popolare di mostrare sostegno ad un candidato ad una carica di governo e diventano ovviamente pi\u00f9 comuni durante gli anni elettorali.\nUna variet\u00e0 di adesivo per auto \u00e8 l'etichetta con la sigla del paese. Questa si usa tipicamente per le automobili che attraversano le frontiere internazionali, ed \u00e8 regolata dalle Nazioni Unite nell'ambito dei \"Segni distintivi dei veicoli nel traffico internazionale\", autorizzati dalle \"Convenzioni sul traffico stradale\" delle Nazioni Unite di Ginevra (1949) e di Vienna (1968). Spesso la sigla del paese \u00e8 esposta sulla targa stessa.\nIn alcuni paesi (di solito negli Stati Uniti) le sigle delle targhe hanno talvolta prodotto combinazioni di lettere umoristiche che possono indicare citt\u00e0 (OBX, la sigla di Outer Banks, una zona al largo della costa della Carolina del Nord), partiti politici (GOP, ossia \"Grand Old Party\", appellativo tradizionale del Partito Repubblicano statunitense), ecc.\nApplicazione e rimozione.\nA causa del movimento del veicolo e delle condizioni meteorologiche variabili, l'adesivo deve aderire bene alla superficie sulla quale viene apposto. Tuttavia ci sono alcuni adesivi per auto \"facili da rimuovere\" o anche adesivi magnetici. La rimozione pu\u00f2 essere effettuata con olio penetrante o con una pistola a caldo.\nNel caso del vinile, l'olio penetrante potrebbe non essere sufficiente, in tal caso si consiglia dunque di riscaldare l'adesivo con la pistola a caldo o, in mancanza di questo, con un semplice phon.\nNel mondo.\nNel mondo esistono considerevoli differenze riguardo al contesto e allo scopo degli adesivi per automobili.\nSu alcuni veicoli, certi adesivi sono come le insegne dei trofei degli aeroplani della Seconda guerra mondiale, o di localit\u00e0 visitate o di azioni completate.\nOltre che sui paraurti, gli adesivi sono stati ampiamente applicati anche sui lunotti posteriori, laddove le misure imposte per legge non impediscano tale utilizzo. Per esempio in Svezia \u00e8 quello il posto dove normalmente collocarli, tanto che l'adesivo per auto \u00e8 chiamato in realt\u00e0 \"bakrutedekal\" (\"decalcomania per lunotti\").\nIn Australia, gli entusiasti degli \"ute\", i pick-up locali, tendono ad avere una vera e propria ossessione per gli adesivi, tappezzando spesso l'intero lunotto del veicolo. La \"belva\" con la pi\u00f9 grande variet\u00e0 di adesivi, la pi\u00f9 grossa griglia anteriore (\"bull bar\") e posteriore (\"rollbar\") e la maggior quantit\u00e0 di macchioline e di aggiunte \u00e8 spesso il fattore decisivo in molti \"concorsi di bellezza\" per pick-up (i cosiddetti \"Beaut Ute\") che si svolgono nel corso degli \"ute musters\" (raduni di pick-up, per lo pi\u00f9 annuali, estremamente popolari in Australia).\nPi\u00f9 recentemente, gli adesivi per auto sono diventati un veicolo pubblicitario e alcune societ\u00e0 si offrono di mettere in contatto i proprietari delle auto con inserzionisti disposti a pagare per la pubblicit\u00e0.\nIn Israele, grande successo ha ottenuto a partire dal 2003 la canzone \"Shirat Hasticker\" (\"La canzone dell'adesivo\") di Hadag Nachash, una canzone composta interamente di slogan apparsi su adesivi per auto."}
{"id": "1639680", "revid": "13833", "url": "https://it.wikipedia.org/wiki?curid=1639680", "title": "Castello di \u0160pielberg", "text": ""}
{"id": "1639687", "revid": "2173351", "url": "https://it.wikipedia.org/wiki?curid=1639687", "title": "Gungrave", "text": " \u00e8 una serie televisiva anime del 2003 tratta da un videogioco sparatutto omonimo creato da SEGA con i personaggi originali creati da Yasuhiro Nightow. Lo studio Madhouse ha voluto nella sua produzione lo stesso gruppo che ha creato il videogioco ed ha chiesto la collaborazione di Yasuhiro Nightow, gi\u00e0 creatore di un'altra celebre serie, \"Trigun\".\nA differenza del videogioco, arrivato anche in Italia, la serie animata \u00e8 giunta oltre ai paesi asiatici soltanto negli USA nell'ottobre del 2004.\nAmbientazione.\nGli ambienti sono quelli ripresi dal videogioco, \u00e8 ambientato in america nel passato ai tempi dove i gangster erano famosi. Per riprendere maggiormente l'atmosfera del videogioco sono stati presi gli stessi doppiatori e gli stessi personaggi.\nTrama.\nLa storia segue l'ascesa di Brandon Heat e del suo migliore amico Harry MacDowell nell'organizzazione criminale chiamata \"Millenion\". Dopo il primo episodio, che vede una ragazzina in fuga dalla stessa Millenion e difesa da un misterioso personaggio, inizia infatti un lungo flashback che illustrer\u00e0 il tormentato percorso di Brandon e di Harry nella loro presa di potere. Questa sar\u00e0 inarrestabile, ma il prezzo da pagare per le loro azioni sar\u00e0 molto, molto alto."}
{"id": "1639688", "revid": "767487", "url": "https://it.wikipedia.org/wiki?curid=1639688", "title": "Jimmy Bain", "text": "Biografia.\nSuona in numerose band e viene notato da Ritchie Blackmore che lo chiama nei Rainbow al posto di Craig Gruber a giugno nel 1975. Pur avendo registrato un solo album con i Rainbow (\"Rising\"), \u00e8 comunque riconosciuto membro della formazione \"classica\" del gruppo. Nella primavera del 1976, un mese dopo la pubblicazione di \"Rising\", lascia la band ma alcune prestazioni live sono immortalate in vari dischi usciti nel tempo.\nLasciati i Rainbow suona con numerosi artisti tra cui Phil Lynott. All'inizio degli anni '80 forma i \"Wild Horses\", poi collabora con Gary Moore. Nel 1981 l'ex compagno dei Rainbow Ronnie James Dio lo chiama a far parte del suo progetto, e incide vari album fino allo scioglimento avvenuto nel 2005.\nIl 23 gennaio 2016, muore a causa di un carcinoma del polmone all'interno della sua cabina durante il tour mobile \"Hysteria on the High Seas\" sulla MSC Divina tra Miami e le Bahamas, dove era impegnato di supporto ai Def Leppard con la sua nuova band Last in Line, formata da ex componenti dei Dio."}
{"id": "1639705", "revid": "110157", "url": "https://it.wikipedia.org/wiki?curid=1639705", "title": "Doria (azienda)", "text": "Doria \u00e8 un'azienda alimentare italiana specializzata nella produzione di biscotti e cracker. Dal 2006 appartiene al gruppo Bauli.\nStoria.\nSi riscontrano le origini sul finire del 1800, in localit\u00e0 Sarmede, sulle colline trevigiane, presso un forno con cui Alessandro Zanin produce pane. Si sposa con una pasticciera, Antonietta Donadon, e insieme al pane sforna anche dolci. Negli anni trenta le vendite sono estese nei paesi del circondario: il figlio Ugo s'impegna nelle consegne, alcuni operai aiutano nella produzione. Nel 1950 Ugo Zanin, ormai alla guida dell'aziendina in cui lavorano anche i due giovani figli, Gastone e Giorgio, compra un angolo di terreno a Orsago su cui costruisce un piccolo stabilimento con una dozzina di dipendenti. La ditta si chiama Zanin Ugo &amp; figli.\nA met\u00e0 degli anni cinquanta Ugo Zanin incontra in una localit\u00e0 termale lo svizzero Ren\u00e9 Italo Ricolfi Doria, che produce biscotti in Alta Savoia con il marchio Doria. I due diventano amici e stipulano un accordo scritto a mano con cui s'impegnano a non invadere con i loro prodotti i rispettivi mercati di competenza e con cui Zanin pu\u00f2 utilizzare quel nome. A partire dal 1956 il marchio Doria viene valorizzato con un forte ricorso al mezzo televisivo. Nel 1958 la Zanin Ugo &amp; figli si trasforma in Doria SpA.Dal 1979 la propriet\u00e0 \u00e8 divisa al 50% a testa tra i due fratelli Gastone e Giorgio, in azienda entrano anche i rispettivi figli, Enrico e Ugo, entrambi del 1961 ed entrambi laureati in economia aziendale alla Ca' Foscari. La famiglia \u00e8 rimasta proprietaria della societ\u00e0 fino al 2006, quando \u00e8 stata rilevata dalla Bauli.\nProdotti.\nTra i suoi pi\u00f9 noti prodotti vi sono i biscotti Bucaneve (nel 2008 hanno raggiunto i 50 anni di commercializzazione) e Atene, i cracker Doria e Doriano. In televisione sono ricordati siparietti pubblicitari in Carosello, da \"Tacabanda\" alla \"Ricetta della nonnina, zucchero latte e fior di farina\"."}
{"id": "1639716", "revid": "7", "url": "https://it.wikipedia.org/wiki?curid=1639716", "title": "Ansaldo Sistemi Industriali", "text": ""}
{"id": "1639717", "revid": "2179318", "url": "https://it.wikipedia.org/wiki?curid=1639717", "title": "Ordine dell'Elefante", "text": "L'Ordine dell'Elefante \u00e8 un antico e prestigioso ordine cavalleresco danese.\nStoria.\nLa tradizione ne fa risalire l'istituzione al XII secolo e ne attribuisce l'istituzione a Canuto VI, che avrebbe voluto cos\u00ec celebrare l'uccisione di un elefante da parte di un cavaliere danese durante le crociate.\nL'ordine venne in realt\u00e0 fondato nel 1462 da Cristiano I ed approvato nel 1474 da papa Sisto IV: i suoi statuti ne limitavano l'assegnazione a trenta cavalieri che avessero gi\u00e0 militato nell'Ordine del Dannebrog. Dopo l'adesione della Danimarca alla confessione evangelica, la professione del credo luterano divenne requisito essenziale per il suo conferimento.\nI suoi statuti sono stati riformati nel 1958: comprende un'unica classe e viene, di regola, conferito solo ai membri della casa reale danese ed ai capi di Stato e di governo stranieri.\nInsegne.\nSecondo gli statuti alla morte di ogni insignito, i gioielli devono fare ritorno all'Ordine. La sola eccezione nota a questa politica riguarda le insegne di Dwight Eisenhower. Le sue sono in mostra nella sua biblioteca presidenziale.\nInsigniti notabili.\nQuest'ultimo \u00e8 stato l'unica persona insignita dell'Ordine dell'Elefante danese a cui lo stesso sia stato revocato. Ci\u00f2 accadde il 23 dicembre 1989, quando S.M. la regina Margherita II ordin\u00f2 che l'onorificenza venisse restituita alla Danimarca e che il nome di Ceau\u015fescu fosse cancellato dagli albi ufficiali. \u00c8 morto due giorni dopo."}
{"id": "1639719", "revid": "1566286", "url": "https://it.wikipedia.org/wiki?curid=1639719", "title": "Margaret Lee", "text": "Biografia.\nMargaret Lee ha recitato in film comici, storici e di avventura, apparendo in \"b-movie\", ma anche in sofisticate commedie all'italiana.\nTelevisione.\nRicordata per la sua avvenenza, come \"show-girl\" \u00e8 apparsa negli anni sessanta alla televisione italiana nel variet\u00e0 \"Johnny sera\" nel 1966, al fianco di Johnny Dorelli, con cui nel 1967 ha girato \"Arrriva Dorellik\", prendendo poi parte al \"Gal\u00e0 per Johnny Dorelli\" (1968) e poi al variet\u00e0 \"La domenica \u00e8 un'altra cosa\" (1969-1970). Trasferitasi ancora in giovane et\u00e0 in Italia, ha studiato alla scuola teatrale Conti. La sua capacit\u00e0 di parlare in maniera fluente tanto la lingua inglese quanto quella italiana, le ha consentito di doppiare s\u00e9 stessa in alcuni dei film da lei interpretati.\nCinema.\nHa recitato al fianco di noti attori (si ricordano in particolare le sue interpretazioni nei film del duo Franco e Ciccio) e sotto la direzione di diversi autori quali Steno, Lizzani, Franco, Monicelli, Wertm\u00fcller e Chabrol. Il suo anno di maggiore attivit\u00e0 \u00e8 stato il 1965, con una decina di pellicole interpretate. Ha recitato anche completamente nuda nel film del 1971 \"Donne sopra, femmine sotto\", e in alcuni film erotici come \"Il trionfo della casta Susanna\" (1969) e \"Un attimo di vita\" (1974).\nVita privata.\nHa avuto due figli: Damian Anderson e Roberto Malerba (quest'ultimo nato dal suo matrimonio con il coreografo Gino Malerba), entrambi impegnati come produttori in campo cinematografico.\nDoppiatrici.\nMargaret Lee \u00e8 stata doppiata da:"}
{"id": "1639721", "revid": "765341", "url": "https://it.wikipedia.org/wiki?curid=1639721", "title": "Ordine del Dannebrog", "text": "L'ordine del Dannebrog \u00e8 un antico e prestigioso ordine cavalleresco danese.\nStoria.\nL'ordine venne creato nel 1219 per celebrare l'insperata vittoria danese sui pagani nella battaglia di Reval, nel corso della crociata guidata dal re danese Valdemaro II contro gli estoni: trovandosi i danesi in grandi difficolt\u00e0, dal cielo sarebbe miracolosamente disceso uno stendardo rosso recante una croce bianca che avrebbe ridato fiducia alle truppe danesi consentendogli di avere la meglio sui loro avversari. Le cronache del tempo riferiscono invece che in soccorso a Valdemaro giunsero i suoi vassalli dell'isola di R\u00fcgen, nel mar Baltico, che usavano come insegna un'orifiamma rosso con la croce bianca.\nIl drappo (detto \"Dannebrog\", ovvero \"forza dei Danesi\") divenne vessillo del regno e continu\u00f2 ad essere portato dai danesi sui campi di battaglia sino al 1500, quando and\u00f2 dispersa durante la battaglia di Meldrop.\nDissolto dopo il passaggio della Danimarca alla confessione luterana, l'ordine venne ricostituito nel 1671 da Cristiano V e riformato nel 1808 da Federico VI, che ne fece una decorazione al merito civile e militare per premiare le benemerenze dei danesi privi del requisito della nobilt\u00e0 necessaria ad accedere al titolo di cavaliere.\nClassi.\nL'ordine attualmente dispone delle seguenti classi di benemrenza che danno diritto a dei post nominali qui indicati tra parentesi:\nInsegne.\nLe insegne dell'Ordine sono differenziate in base alla classe di concessione:\nLa classe di Gran Commendatore \u00e8 riservata alle persone di origine regale che siano in strette relazioni di parentela con la famiglia reale danese. Le donne vennero ammesse all'Ordine nel 1951.\nUso diplomatico delle decorazioni.\nL'Ordine del Dannebrog \u00e8 solitamente utilizzato anche per ricompensare i diplomatici che prestano servizio in Danimarca e per la Danimarca all'estero. In Danimarca, per\u00f2, la concessione degli ordini a livello diplomatico segue una precisa consuetudine unica nel suo genere, si attua cio\u00e8 il concetto dell'\"occhio per occhio, dente per dente\", ovvero se un ambasciatore danese ottiene da un altro paese un'onorificenza dopo un tot di anni di servizio il corrispondente ambasciatore del paese straniero in servizio in Danimarca otterr\u00e0 l'Ordine del Dannebrog dopo il medesimo periodo di servizio in Danimarca.\nLa Croce d'onore dell'Ordine del Dannebrog.\nLa Croce d'onore dell'Ordine del Dannebrog (in danese \"Dannebrogordenens H\u00e6derstegn\" \u00e8 un'onorificenza di merito connessa all'Ordine del Dannebrog. La croce venne istituita da re Federico VI di Danimarca il 28 giugno 1808.\nLa croce, dato il suo particolare legame con l'Ordine del Dannebrog sotto l'aspetto della forma e del tipo di concessione, era considerata al pi\u00f9 una specie di grado aggiuntivo dell'Ordine stesso e veniva destinata a quanti avessero prestato un servizio particolare alla patria o un nobile scopo per la comunit\u00e0. Viene normalmente concessa di diritto ai membri della famiglia reale. La croce viene ancora oggi concessa, ma solitamente si tende a concederla a chi sia gi\u00e0 insignito di uno qualsiasi dei gradi dell'Ordine del Dannebrog come onorificenza aggiuntiva.\nLa croce, nelle forme, \u00e8 identica alla croce di cavaliere dell'Ordine del Dannebrog con la differenza che essa \u00e8 realizzata interamente in argento e senza smalti; \u00e8 portata appuntata come medaglia (per gli uomini) o a fiocco (per le dame) che ha gli stessi colori del nastro dell'Ordine, ovvero bianco con una striscia rossa per parte.\nGioiellieri e produttori.\nQuello che segue \u00e8 un elenco dei gioiellieri e dei produttori delle decorazioni che si succedettero dall'istituzione dell'Ordine sino ai giorni nostri. Tutti i singoli artigiani avevano la qualifica di gioielliere reale e sovente realizzavano anche i gioielli per conto della famiglia reale danese stessa:\nAnton Michelsen venne assunto nella Royal Copenhagen A/S che \u00e8 attualmente la produttrice delle decorazioni."}
{"id": "1639729", "revid": "26417", "url": "https://it.wikipedia.org/wiki?curid=1639729", "title": "Il turismo nello spazio geografico", "text": ""}
{"id": "1639733", "revid": "1149807", "url": "https://it.wikipedia.org/wiki?curid=1639733", "title": "Sonic the Hedgehog 2", "text": " o semplicemente Sonic 2, \u00e8 un videogioco a piattaforme sviluppato da Sega Technical Institute e pubblicato dalla SEGA per la console Sega Mega Drive il 21 novembre 1992 in Giappone e tre giorni dopo in America e Europa (la data di pubblicazione in America e in Europa, marted\u00ec 24 novembre 1992, venne soprannominata da SEGA \"Sonic 2sday\").\nSequel di \"Sonic the Hedgehog\", ebbe a sua volta un seguito con \"Sonic the Hedgehog 3\" nel 1994. Questo gioco introduce il personaggio principale Miles \"Tails\" Prower nell'universo di \"Sonic\". La storia segue Sonic the Hedgehog e Tails nel loro intento di fermare i malefici piani del Dr. Robotnik e togliere dalle sue grinfie gli Smeraldi del Caos.\nSei mesi dopo la sua pubblicazione, il gioco vendette circa sei milioni di copie e divenne il gioco pi\u00f9 venduto del Mega Drive. Il gioco \u00e8 compatibile con la funzione speciale di unione del gioco \"Sonic &amp; Knuckles\", che consente di combinare le due cassette di gioco per formare una variazione, \"Knuckles the Echidna in Sonic 2\", dove sar\u00e0 possibile usare Knuckles come personaggio principale (al posto di Sonic e Tails).\nIl videogioco \u00e8 il secondo capitolo principale della saga per data di uscita dopo il titolo \"Sonic the Hedgehog\" del 1991.\nTrama.\nAlla fine di \"Sonic the Hedgehog\", la base del malvagio Dr. Robotnik a \"Scrap Brain\" fu distrutta, ma il dottore riusc\u00ec a salvarsi scappando all'ultimo secondo. Robotnik \u00e8 tornato con nuovi piani per conquistare il mondo ancora una volta. Segu\u00ec di nascosto il biplano di Sonic, il \"Tornado\", mentre si dirigeva nella \"West Side Island\" per una vacanza. Secondo una leggenda, su quest'isola risiedeva una trib\u00f9 che aveva abusato del potere dei sette Smeraldi del Caos. Su quest'isola, Sonic incontra una giovane volpe con due code chiamata Miles Prower, meglio conosciuta come \"Tails\" e i due diventano subito buoni amici.\nNel frattempo, Robotnik inizia a cercare gli Smeraldi del Caos per alimentare la sua nuova nave da guerra, il \"Death Egg\" (chiamata \"Uovo della Morte\" nell'edizione italiana). Dopo alcuni giorni, Robotnik inizi\u00f2 il suo attacco in grande scala. Imprigion\u00f2 tutti gli animali dell'isola e li trasform\u00f2 in macchine obbedienti e senza pensieri, chiamate Badnik. Fortunatamente, Sonic decide di fermare nuovamente i piani del dottore, aiutato stavolta da Tails. Il loro compito \u00e8 trovare i sette smeraldi prima che finiscano in mano a Robotnik, e distruggere la sua base spaziale, il Death Egg, finendo per combattere nella base una versione robotica di Sonic, Silver Sonic (antenato di Metal Sonic) e una di Robotnik, il Death Egg Robot. Dopo aver sconfitto i robot il Death Egg si distrugger\u00e0 e cadr\u00e0 insieme al dottore in un vulcano di Angel Island, ma Sonic e Tails riusciranno a salvarsi e a salire sul biplano e scappare prima che il Death Egg precipiti.\nModalit\u00e0 di gioco.\nIl gameplay di \"Sonic the Hedgehog 2\" \u00e8 molto simile a quello del suo predecessore. Il giocatore deve finire ogni livello, generalmente muovendosi solo da sinistra verso destra, entro un limite di tempo di dieci minuti. Lungo la via, vanno raccolti i rings e sconfitti i nemici. Alcuni pali speciali luminosi vengono usati come checkpoint, nel caso il giocatore dovesse perdere una vita la sua partita sar\u00e0 ripresa da quel punto. Se il giocatore raccoglie almeno cinquanta rings, i pali luminosi consentiranno l'accesso a dei livelli bonus chiamati \"Special Stage\", nei quali \u00e8 possibile ottenere gli Smeraldi del Caos. Alla fine del secondo atto di ogni zona, Sonic e Tails dovranno affrontare il Dr. Robotnik, con la sola eccezione di Metropolis Zone la quale \u00e8 composta da tre atti.\nAnche se le zone sono divenute molto pi\u00f9 grandi di quelle del primo \"Sonic\", questa volta consistono in soli due atti invece di tre (con l'eccezione di Metropolis Zone, composta da tre atti, e le tre zone finali che comprendono un solo atto), e c'\u00e8 una grande enfasi nella variet\u00e0 dei livelli. Il gameplay \u00e8 divenuto inoltre molto pi\u00f9 veloce. Sonic \u00e8 in grado di effettuare una nuova mossa chiamata \"Spin Dash Attack\" (chiamato \"Superattacco a scatto\" nell'edizione italiana) che gli consente di rotolare su s\u00e9 stesso come una ruota, e di accelerare molto pi\u00f9 in fretta. Questa mossa inoltre aiuta il porcospino a scalare le salite ripide.\nGli Special Stage vedono il personaggio di spalle mentre corre lungo a un halfpipe semi-tridimensionale, pieno di rings da raccogliere e bombe da evitare. Un certo numero di rings va raccolto per passare attraverso il livello bonus ed ottenere cos\u00ec lo Smeraldo del Caos. Le bombe fanno perdere un numero prestabilito di rings al personaggio. Se il numero richiesto di anelli non viene raccolto, il livello bonus termina.\nDal menu delle opzioni, il giocatore pu\u00f2 scegliere di giocare singolarmente con Sonic, Tails o con entrambi e due i personaggi insieme. Di default, il giocatore controlla Sonic mentre Tails viene mosso automaticamente dalla CPU. In ogni caso, Tails pu\u00f2 essere controllato da un secondo giocatore con il rispettivo controller. Se Tails finisce fuori dalla visuale, egli torner\u00e0 da Sonic volando.\nZone.\nCome il precedente gioco, anche \"Sonic 2\" presenta numerosi livelli di gioco chiamati Zone. Sono in totale 10 pi\u00f9 una zona finale e sono suddivise in un numero di atti differente: le prime sette in due atti, l'ottava in 3 e le ultime in un unico atto. Numerose sono anche le zone tagliate via nella versione finale del gioco, come descritto nella sezione precedente di questa stessa pagina.\n\"Knuckles the Echidna in Sonic the Hedgehog 2\".\nLa cartuccia di \"Sonic &amp; Knuckles\" (1994), uscito due anni dopo a \"Sonic 2\", presenta la tecnologia \"lock-on\" grazie alla quale il giocatore pu\u00f2 collegare i due giochi combinando le due cartucce. Il risultato permette di giocare a \"Knuckles the Echidna in Sonic the Hedgehog 2\" o semplicemente \"Knuckles in Sonic 2\", una variante di \"Sonic 2\", nella quale \u00e8 possibile controllare Knuckles the Echidna, personaggio introdotto in \"Sonic the Hedgehog 3\" e non giocabile fino all'uscita di \"Sonic &amp; Knuckles\". Il gioco rimane pressoch\u00e9 identico tuttavia l'echidna \u00e8 in grado di planare e scalare i muri per raggiungere posti altrimenti inaccessibili a Sonic o Tails; di contro per\u00f2 non riesce a saltare molto in alto rendendo cos\u00ec alcune battaglie contro i boss pi\u00f9 difficili ed impegnative. Altre differenze riguardano l'assenza delle opzioni nel menu principale, Knuckles pu\u00f2 ripartire da un checkpoint dopo aver perso una vita mantenendo intatto il numero di rings raccolti precedentemente, le fasi speciali richiedono un minor numero di rings da raccogliere ed \u00e8 stata rimossa la modalit\u00e0 multigiocatore.\nSuper Sonic.\n\"Sonic 2\" introduce una trasformazione speciale di Sonic, chiamata Super Sonic dove il porcospino diventa di colore biondo luminoso e i suoi aculei si rizzano verso l'alto. Per ottenere questa forma, il giocatore deve collezionare tutti e sette gli Smeraldi del Caos. Dopodich\u00e9, per compiere la trasformazione, Sonic deve avere almeno cinquanta rings; a questo punto, il giocatore deve far saltare Sonic per attivare Super Sonic. Virtualmente, Super Sonic \u00e8 invincibile (ma pu\u00f2 essere ucciso dai precipizi, da oggetti che lo schiacciano e dallo scadere del tempo). La sua capacit\u00e0 di salto \u00e8 incrementata del doppio, cos\u00ec come la sua velocit\u00e0. Infatti anzich\u00e9 correre, si sposta fluttuando a mezz'aria. Essendo molto pi\u00f9 veloce, Super Sonic \u00e8 anche pi\u00f9 difficile da controllare. La permanenza di Sonic nello stato Super \u00e8 legata alla quantit\u00e0 di rings che si possiede (minimo 50), poich\u00e9 per ogni secondo che si passa in questo stato, viene scalato un ring da quelli posseduti; una volta esauriti, Sonic torna allo stato normale. \u00c8 comunque possibile incrementare il numero di rings, e quindi prolungare la permanenza in stato super, continuandone a prenderne altri. Se il giocatore sta usando Tails da solo, anche dopo aver collezionato tutti gli smeraldi non sar\u00e0 in grado di trasformarsi.\nMecha Sonic.\nIn questo titolo viene anche introdotto per la prima volta un mini-boss, , conosciuto come Silver Sonic (Sonic d'argento nell'edizione italiana) nelle versioni per Master System e Game Gear. \u00c8 l'unico presente in \"Sonic 2\" e, al contrario di quanto verr\u00e0 proposto nei titoli successivi, non si trova alla fine del primo atto, ma subito prima dell'ultimo boss, nella zona finale. Il suo modo di combattere verr\u00e0 ripreso negli sviluppi successivi del personaggio per Mega Drive.\nSviluppo.\nMentre \"Sonic the Hedgehog\" fu creato dal Sonic Team in Giappone, lo sviluppo di \"Sonic 2\" era nelle mani del Sega Technical Institute negli Stati Uniti. In ogni caso, membri esperti della SEGA giapponese come Y\u016bji Naka e Hirokazu Yasuhara (il programmatore del primo gioco) lavorarono affiancati dagli sviluppatori americani.\nPrototipi (\"Sonic 2 Beta\").\nUn prototipo del gioco, datato mesi prima del completamento dello stesso, fu scoperto in un sito cinese e fu ampiamente distribuito su Internet. In questo prototipo, conosciuto come \"Simon Wai Prototype\", solo quattro livelli potevano essere giocati normalmente. I restanti (inclusi alcuni livelli incompleti) erano accessibili solamente con il trucco della selezione del livello. Alcuni livelli erano quasi completamente ingiocabili, ma potevano essere esplorati tramite un codice di debug. Il prototipo venne frequentemente esaminato dagli hacker per definire come si evolse lo sviluppo di \"Sonic the Hedgehog 2\". Nel settembre 2005, \u00e8 stato constatato da un'intervista con il creatore di Sonic, Y\u016bji Naka, che questa versione beta del gioco deriva da una cassetta dimostrativa rubata in una conferenza a New York nel 1992. In Asia e in Brasile, il prototipo del gioco venne inserito in altre cartucce e spacciato per la versione finita del gioco da pirati che avevano rimosso il logo di SEGA dal gioco stesso.\nUn altro prototipo molto conosciuto e studiato dagli hacker \u00e8 quello generalmente chiamato \"Nick Arcade Prototype\". \u00c8 una versione precedente e meno sviluppata del successivo. In questa versione \u00e8 presente anche la Green Hill Zone, difficilmente percorribile a causa di vari glitch, ma completa di tutti gli ostacoli, nemici e boss (sono scambiati o sostituiti dai nuovi Badnik, ma sono tutti funzionanti). Se ne deduce che, almeno in un primo momento, \"Sonic the Hedgehog\" \u00e8 la base su cui \u00e8 stato programmato \"Sonic 2\".\nPrima della versione \"Beta 5\", la schermata iniziale di \"Sonic 2\" \u00e8 differente da quella pubblicata in commercio: dopo il logo \"SEGA\" non c'\u00e8 la breve presentazione animata, ma subito la schermata iniziale, il logo con Sonic e Tails \u00e8 differente e l'ambientazione dello sfondo non \u00e8 sul mare con un'isola che scorre dietro, ma su un'isola sopra un prato fiorito che scorre con dietro il mare (preso dalla schermata del titolo di \"Sonic the Hedgehog\").\nLivelli tagliati nella versione finale.\nLe zone \"Hidden Palace Zone\", \"Wood Zone\" e \"Genocide City Zone\" durante la programmazione del gioco sono state eliminate. Sono state riscoperte grazie alla pubblicazione su Internet della versione beta detta \"Simon Wai Prototype\" (in cui sono presenti le basi delle zone) e dall'uso dei codici Game Genie sulle versioni in commercio (in cui si trovano solo i residui delle programmazioni beta). Mentre le prime due zone sono semi-sviluppate con alcune grafiche e persino alcuni Badnik, della terza non v'\u00e8 che il titolo dato che entrandovi si vede solo uno schermo grigio e pieno di interferenze.\nTeoricamente esisterebbe anche una zona denominata \"Dust Hill Zone\", che per\u00f2 non appare in nessun beta pubblicato.\nI livelli tagliati sono elencati qui di seguito:\nSonic 2 \"Delta\".\nLa versione \"Sonic 2 Delta\" non fa parte della programmazione originale di \"Sonic 2\". Si tratta di un Fan-Project fatto da alcuni programmatori che hanno voluto rielaborare le versioni beta completando le Zone semi-programmate ed aggiungendone altre che fanno parte di alcune leggende metropolitane sul gioco, come la desertica \"Dust Hill Zone\".\nMusiche non usate.\nIn \"Sonic 2\", il giocatore pu\u00f2 ascoltare le musiche del gioco dal menu delle opzioni. Una delle tracce musicali del gioco (per esattezza la numero dieci) non appare durante il gioco. Questa traccia \u00e8 una parte di ci\u00f2 che rimane del livello \"Hidden Palace Zone\", scoperto nelle prime versioni beta di \"Sonic 2\" e parzialmente sbloccabile tramite codici Game Genie nella versione in commercio.\nPersonaggi.\nIl vero nome di Tails, \"Miles Prower\", deriva dall'unit\u00e0 di misura inglese della velocit\u00e0: \"Miles per Hour\" (Miglia all'ora).\nIl Sonic robotico di questo gioco non \u00e8 un vero e proprio personaggio, ma solo un mini-boss paragonabile a qualsiasi altro robot nemico. Il robo verr\u00e0 sviluppato ulteriormente e apparir\u00e0 solamente in un altro titolo. Per via delle nuove grafiche che presenter\u00e0 si pu\u00f2 presumere che queste siano solo alcune prime versioni create da Robotnik, che verranno implementate e modificate successivamente.\nAccoglienza.\nBrady Langmann, Dom Nero e Cameron Sherrill di \"Esquire\" lo classificarono come il migliore gioco della serie.\nSei mesi dopo la sua pubblicazione, il gioco vendette circa sei milioni di copie e divenne il secondo gioco pi\u00f9 venduto del Mega Drive.\nVersioni alternative e conversioni.\n8 bit.\nUna versione di \"Sonic the Hedgehog 2\" fu sviluppata da Aspect e pubblicata ad ottobre 1992 per le console portatili a 8 bit di SEGA, Master System e Game Gear. Nonostante si basi sul titolo originale omonimo, il gioco mostra delle grandi differenze per il design dei livelli, la trama completamente diversa e l'assenza dell'abilit\u00e0 Spin Dash di Sonic. L'edizione per Master System fu ripubblicata sul servizio Virtual Console di Wii nel novembre 2008 in Giappone e nel mese successivo nel Nord America e in Europa mentre quella per Game Gear approd\u00f2 sempre tramite Virtual Console ma per Nintendo 3DS il 27 giugno 2013, \u00e8 un gioco sbloccabile all'interno di \"\" per GameCube e Windows e disponibile dal principio in \"Sonic Gems Collection\" per GameCube e PlayStation 2.\nArcade.\nNel corso del 1993 usc\u00ec in Giappone ed in Europa un'edizione arcade per i sistemi Sega Mega-Play e Sega Mega-Tech che presentava le medesime caratteristiche tecniche di quella per Mega Drive ma con la presenza di un conto alla rovescia per il tempo di gioco a disposizione. Tuttavia quest'ultimo poteva essere incrementato di tre minuti ogni volta che veniva inserito un gettone. A differenza dell'uscita su Mega-Play di \"Sonic the Hedgehog\", questa \u00e8 quasi identica all'originale dato che presenta tutti i livelli ed i boss ma non \u00e8 possibile accedere nelle fasi speciali, non sono presenti vite extra (sostituite da alcuni monitor contenenti 10 rings), sono assenti le opzioni ed il giocatore inizier\u00e0 la partita sempre controllando Sonic affiancato da Tails, il finale sar\u00e0 sempre quello in cui appare Super Sonic, ovverosia quello veritiero.\nTelefono cellulare.\nUna versione per telefoni cellulari venne pubblicata il 1\u00ba novembre 2006 in Giappone tramite il servizio Sonic Cafe mentre nell'aprile e dicembre 2008 in Europa. Date le limitazioni hardware, il gioco risulta molto pi\u00f9 semplificato: gli effetti sonori sono quasi del tutto assenti mentre la musica \u00e8 rimasta invariata, sono stati aggiunti continua infiniti, una funzione di salvataggio dei progressi, una classifica online che mostra i punteggi pi\u00f9 alti ottenuti dai giocatori e la possibilit\u00e0 di selezionare uno dei livelli precedentemente completati. In madre patria usc\u00ec anche un'edizione migliorata, le cui medesime caratteristiche sono state inserite nelle due uscite europee, che presentava una diversa schermata del titolo e una modalit\u00e0 attacco al tempo, in cui bisogna terminare le fasi speciali o le battaglie contro i boss nel minor tempo possibile. Al momento dell'uscita in Europa, il gioco venne diviso in due parti dove assumeva rispettivamente i titoli \"Sonic the Hedgehog 2: Dash!\" per i primi cinque livelli e \"Sonic the Hedgehog 2: Crash!\" per i restanti, quest'ultima in particolare era compatibile con i dati di salvataggio della prima parte e permetteva di usufruire dei rings, delle vite e dei punti salvati in precedenza. Una versione praticamente identica a quella per Mega Drive venne invece pubblicata a fine 2009 per BlackBerry.\nRemake 2013.\nUn remake per dispositivi mobili fu reso disponibile per iOS, Android e Windows Phone il 12 dicembre 2013. Questa versione fu sviluppata da zero da Christian \"Taxman\" Whitehead e Simon \"Stealth\" Thomley utilizzando il motore grafico Retro Engine, sfruttato anche per il rifacimento di \"Sonic CD\" del 2011. Quest'edizione presenta vari miglioramenti, come la grafica in widescreen, Knuckles come personaggio giocabile, le modalit\u00e0 attacco al tempo e al boss, il multigiocatore online con dei livelli aggiuntivi e l'inedita area di Hidden Palace Zone completamente giocabile. Inoltre, Tails ha le medesime abilit\u00e0 viste in \"Sonic the Hedgehog 3\" (quindi \u00e8 in grado di volare e nuotare) ed \u00e8 stata inserita una scena aggiuntiva nel finale che vede cadere il Death Egg su Angel Island. Questo rifacimento fu ben accolto dalla critica, Shaun Musgrave di TouchArcade lo defin\u00ec come la \"versione definitiva\" del gioco. L'edizione per iOS fu aggiornata nel 2016, aggiungendo la compatibilit\u00e0 con Apple TV.\n\"3D Sonic the Hedgehog 2\".\nUna versione per Nintendo 3DS del gioco sviluppata da M2, \"3D Sonic the Hedgehog 2\", fu pubblicata come parte della linea 3D Classics nel 2015. Quest'edizione, a differenza delle riedizioni scaricabili, non \u00e8 emulata; quindi il codice di gioco \u00e8 stato riconfigurato per sfruttare il 3D stereoscopico della console con vari miglioramenti, un filtro in stile tubo catodico e la possibilit\u00e0 di iniziare la partita da qualsiasi livello.\nCompilation.\nCome il suo prequel ed i suoi sequel per Mega Drive, \"Sonic the Hedgehog 2\" \u00e8 stato convertito per un gran numero di compilation per console casalinghe, portatili e personal computer. La prima in cui ha fatto la sua apparizione \u00e8 stata \"Sonic Compilation\" (1995) per Mega Drive. In seguito \u00e8 stato incluso in \"Sonic Jam\" (1997) per Sega Saturn e Game.com, \"Sega Smash Pack 2\" (2000) per Windows, \"Sonic Mega Collection\" (2002) per GameCube, \"Sonic Mega Collection Plus\" (2004) per PlayStation 2, Xbox e Windows, \"Sega Mega Drive Collection\" (2006) per PlayStation 2 e PlayStation Portable, \"Sega Mega Drive Ultimate Collection\" (2009) per Xbox 360 e PlayStation 3, \"Sonic Classic Collection\" (2010) per Nintendo DS, \"Sega Mega Drive Classic Collection Gold Edition\" (2011) per Windows, \"Sega Mega Drive Classic Collection\" (2018) per PlayStation 4 e Xbox One e \"Sonic Origins\" (2022) per PlayStation 5, Xbox Series X e Nintendo Switch..\nIn \"Sonic Compilation\" per Mega Drive furono apportati alcuni piccoli cambiamenti rispetto alla versione originale, questi riguardavano i nemici leggermente pi\u00f9 veloci ed il livello \"Oil Ocean Zone\" che presentava una modifica legata all'altezza del livello dell'olio che circonda l'intera area.\nUn caso particolare fra queste raccolte \u00e8 quello della versione per Sega Saturn di \"Sonic Jam\", che includeva delle opzioni di \"remix\" che permettevano la modifica del gioco: scegliendo la modalit\u00e0 \"Normal\" cambiava la disposizione dei ring e dei vari pericoli, mentre quella \"Easy\" rimuoveva completamente certi atti dal gioco.\nIn \"Sonic Gems Collection\" (2005) per GameCube e PlayStation 2 \u00e8 possibile sbloccare nella modalit\u00e0 Museo una demo del gioco che presenta un conto alla rovescia di dieci minuti e che permette di iniziare la partita direttamente dal boss finale, una volta sconfitto quest'ultimo il giocatore potr\u00e0 continuare la partita fino allo scadere del tempo.\nDistribuzione digitale.\n\"Sonic the Hedgehog 2\" \u00e8 stato reso disponibile per tutte e tre le maggiori console di settima generazione. Ha fatto parte del servizio Virtual Console di Wii nel 2007, e successivamente \u00e8 uscito per Xbox Live nel corso dello stesso anno, su PlaySEGA nel 2008, su Steam e PlayStation Network nel 2011 (in origine doveva uscire sulla piattaforma Sony gi\u00e0 nel 2009) dove in quest'ultime due fu aggiunto il supporto ai trofei, alle classifiche e la modalit\u00e0 multigiocatore online. Nell'aprile 2010 \u00e8 stato reso disponibile per i dispositivi aventi come sistema operativo iOS. Il gioco \u00e8 stato reso disponibile anche tramite il servizio \"SEGA Forever\" per iOS e Android nel novembre 2017. Una conversione per Nintendo Switch \u00e8 stata annunciata nel 2018 come parte della linea Sega Ages. Quest'ultima, resa disponibile nel 2020, presenta nuove caratteristiche: tra cui la possibilit\u00e0 di utilizzare l'abilit\u00e0 Drop Dash per Sonic proveniente da \"Sonic Mania\", la modalit\u00e0 attacco al tempo, le novit\u00e0 introdotte nella versione per 3DS del gioco e del suo prequel e la possibilit\u00e0 di utilizzare Knuckles come personaggio giocabile."}
{"id": "1639735", "revid": "1543377", "url": "https://it.wikipedia.org/wiki?curid=1639735", "title": "Giro del Capo", "text": "Il Giro del Capo \u00e8 una corsa a tappe maschile di ciclismo su strada, che si disputa nella Repubblica Sudafricana, ogni anno nei primi giorni di marzo. Dal 2005 al 2009 ha fatto parte del circuito continentale UCI Africa Tour, classificata come corsa di classe 2.2.\nStoria.\nCreata nel 1992 come corsa amatoriale, solo dal 1996 \u00e8 riservata ai professionisti.\nIl record di vittorie \u00e8 attualmente patrimonio del sudafricano Andrew MacLean, aggiudicatosi il trofeo per quattro volte consecutive, nel 1992, 1993, 1994 e nel 1997\nAlbo d'oro.\n\"Aggiornato all'edizione 2010.\""}
{"id": "1639769", "revid": "767487", "url": "https://it.wikipedia.org/wiki?curid=1639769", "title": "Lighthouse Family", "text": "I Lighthouse Family (in italiano \"La famiglia del faro\") sono un duo musicale britannico, originario di Newcastle upon Tyne (nell'Inghilterra settentrionale), composto da Tunde Baiyewu e Paul Tucker.\nStoria.\nLa band si forma nel 1993, all'epoca in cui entrambi i membri lavoravano in un bar, dopo essersi incontrati nell'universit\u00e0 locale. La formazione rimane attiva per un decennio, fino allo scioglimento nel 2003. Il loro primo album risale al 1996 (Ocean Drive), e fra i loro brani di maggior successo vi \u00e8 \"High\" (1997), parte dell'album Postcards from Heaven (\"Cartoline dal Paradiso\").\nNel 2011 il duo ritorna con un nuovo tour in UK e nel 2019 pubblica un nuovo album di inediti, il primo dopo 18 anni."}
{"id": "1639770", "revid": "14559843", "url": "https://it.wikipedia.org/wiki?curid=1639770", "title": "Kawasaki Z1", "text": ""}
{"id": "1639774", "revid": "14559999", "url": "https://it.wikipedia.org/wiki?curid=1639774", "title": "Lighthouse family", "text": ""}
{"id": "1639775", "revid": "14560014", "url": "https://it.wikipedia.org/wiki?curid=1639775", "title": "Prima o poi divorzio", "text": ""}
{"id": "1639777", "revid": "574302", "url": "https://it.wikipedia.org/wiki?curid=1639777", "title": "Independent Spirit Award per la miglior sceneggiatura d'esordio", "text": "L'Independent Spirit Award per la miglior sceneggiatura d'esordio (\"Independent Spirit Award for Best First Screenplay\") \u00e8 un premio cinematografico statunitense assegnato annualmente dal 1995.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1639783", "revid": "33689", "url": "https://it.wikipedia.org/wiki?curid=1639783", "title": "Grotte di San Michele", "text": ""}
{"id": "1639784", "revid": "124123", "url": "https://it.wikipedia.org/wiki?curid=1639784", "title": "Morti nel 1030", "text": ""}
{"id": "1639785", "revid": "14566952", "url": "https://it.wikipedia.org/wiki?curid=1639785", "title": "Grotta di San Michele Arcangelo", "text": ""}
{"id": "1639786", "revid": "14566960", "url": "https://it.wikipedia.org/wiki?curid=1639786", "title": "Grotte di San Michele Arcangelo", "text": ""}
{"id": "1639787", "revid": "14566971", "url": "https://it.wikipedia.org/wiki?curid=1639787", "title": "Grotta dell'Arcangelo Michele", "text": ""}
{"id": "1639789", "revid": "14566977", "url": "https://it.wikipedia.org/wiki?curid=1639789", "title": "Grotta San Michele", "text": ""}
{"id": "1639797", "revid": "120078270", "url": "https://it.wikipedia.org/wiki?curid=1639797", "title": "Ermanno Guarneri", "text": "\u00c8 attivo dal 1980 nella prima scena punk milanese, e dal 1984 \u00e8 assistente di Primo Moroni, collaborando con la \"Libreria Calusca\" di Milano e gestendo una distribuzione di materiale autoprodotto punk in Italia. Attivo anche in radio per la creazione dei primi circuiti nazionali sulla autoproduzione.\nBiografia.\nNel 1987 fonda la rivista cyberpunk \"Decoder\" e nel 1988 la casa editrice Shake edizioni.\nDalla fine degli anni Ottanta, insieme al gruppo Decoder e altri, \u00e8 tra i promotori in Italia del progetto di una \"Rete Telematica Alternativa\", che avr\u00e0 luce a marzo del 1991 come \"point\" dell'area messaggi \"Cyberpunk\" ospitata dalla rete amatoriale \"Fidonet\". Dal 1993 fino alla sua chiusura (1997) \u00e8 sysop, insieme a Gianni \"uVLSI\" Mezza, del servizio telematico amatoriale \"DECODER BBS\", una delle prime bacheche elettroniche in Italia che ha lottato per la libert\u00e0 di informazione telematica insieme al network indipendente Cybernet.\nHa collaborato a \"Go-Kart\" andata in onda su Rai 2 e dedicata alle nuove tecnologie nel 1996; a partire dal 1997 fa parte del gruppo di autori del programma televisivo MediaMente, in onda su Rai3.\n\u00c8 co-traduttore di \"Microservi\" e \"Fidanzata in coma\" di Douglas Coupland, di \"Vere allucinazioni\" di Terence McKenna e di \"Hackers. Gli eroi della rivoluzione informatica\" di Steven Levy.\nHa insegnato fino al 2011 Diritto dell'informazione e della comunicazione digitale ed Interaction Design alla Scuola di Nuove Tecnologie dell'Arte dell'Accademia di Belle Arti di Carrara.\nAttualmente lavora nel campo multimediale e del web ed insegna Teoria e metodo dei Mass media presso lo IED di Milano e la Civica Scuola di Cinema di Milano. \u00c8 citato nei ringraziamenti del romanzo di Roberto Saviano \"Zero Zero Zero\", 2013, per il supporto digitale dato al romanziere."}
{"id": "1639798", "revid": "1543377", "url": "https://it.wikipedia.org/wiki?curid=1639798", "title": "Bob Avakian", "text": "Biografia.\nAvakian \u00e8 nato a Washington, ed \u00e8 cresciuto a Berkeley. Nipote di nonni paterni immigrati d'Armenia, lui giocava football americano per la squadra della sua scuola superiore. Suo padre, Spurgeon \"Sparky\" Avakian (1913-2002), era un giudice di corte d'appello della contea di Alameda in Oakland e membro del consiglio scolastico di Berkeley. Terminati le superiori, Bob frequent\u00f2 l'Universit\u00e0 della California, Berkeley, dove venne a conoscenza della politica rivoluzionaria. Lavor\u00f2 con il Free Speech Movement (Movimento per la Libert\u00e0 di Parola) nell'Universit\u00e0 della California, Berkeley, insieme a Mario Savio. Le sue attivit\u00e0 politiche continuarono ed Avakian divent\u00f2 portavoce per il Peace and Freedom Party (Partito Pace e Libert\u00e0), ed un simpatizzante attivo delle Pantere Nere.\nBob Avakian fu attivo nel gruppo Students for a Democratic Society (Studenti per una Societ\u00e0 Democratica) ed era una figura principale nel Revolutionary Youth Movement II (Movimento di Giovent\u00f9 Rivoluzionario II). Nell'area della Baia di San Francisco, lavor\u00f2 per costruire la BARU (Bay Area Revolutionary Union, o l'Unione Rivoluzionaria dell'area della Baia di San Francisco). La BARU si espanse attraverso la nazione incorporando altri collettivi marxisti-leninisti, diventando l'Unione Rivoluzionaria (Revolutionary Union). Nel 1975, Avakian e l'Unione Rivoluzionaria, insieme con altri come C. Clark Kissinger e Carl Dix, condussero alla formazione del Partito Comunista Rivoluzionario USA.\nAvakian ha scritto il resoconto pi\u00f9 esaustivo dei contributi teoretici di Mao al marxismo. Sta portando avanti un approfondimento continuo dell'esperienza della rivoluzione proletaria nel ventesimo secolo: le grandi conquiste e particolarmente le lezioni profonde della Rivoluzione Culturale in Cina, nonch\u00e9 gli ostacoli, ed i numerosi difetti ed errori. Affronta temi legati alla strategia rivoluzionaria per gli Stati Uniti ed il movimento internazionale.\nOpere.\nAvakian scrive per \"Revolution\" (cio\u00e8 \"Rivoluzione\"), il giornale settimanale del suo partito, e ha scritto dei libri, fra cui:"}
{"id": "1639799", "revid": "408657", "url": "https://it.wikipedia.org/wiki?curid=1639799", "title": "Metodo deduttivo", "text": ""}
{"id": "1639800", "revid": "408657", "url": "https://it.wikipedia.org/wiki?curid=1639800", "title": "Metodo induttivo", "text": ""}
{"id": "1639805", "revid": "110157", "url": "https://it.wikipedia.org/wiki?curid=1639805", "title": "Festival Internacional de la Canci\u00f3n de Vi\u00f1a del Mar 1960", "text": "Il primo festival de la canci\u00f3n de Vi\u00f1a del Mar si tenne a Vi\u00f1a del Mar dal 21 al 28 febbraio 1960 e fu vinto da Mario del Monte con \"Vi\u00f1a del Mar\" scritta da Jos\u00e9 Goles e Manuel Lira.\nTutte le canzoni in concorso furono interpretate da Mario del Monte e Gino del Solar."}
{"id": "1639812", "revid": "111319", "url": "https://it.wikipedia.org/wiki?curid=1639812", "title": "Nuoto ai Giochi della XXVI Olimpiade - 100 metri dorso maschili", "text": "Hanno partecipato alle batterie di qualificazione 52 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n23 luglio 1996"}
{"id": "1639814", "revid": "111319", "url": "https://it.wikipedia.org/wiki?curid=1639814", "title": "Nuoto ai Giochi della XXVI Olimpiade - 200 metri dorso maschili", "text": "Hanno partecipato alle batterie di qualificazione 44 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n26 luglio 1996"}
{"id": "1639815", "revid": "111319", "url": "https://it.wikipedia.org/wiki?curid=1639815", "title": "Nuoto ai Giochi della XXVI Olimpiade - 100 metri dorso femminili", "text": "Hanno partecipato alle batterie di qualificazione 36 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n22 luglio 1996"}
{"id": "1639817", "revid": "111319", "url": "https://it.wikipedia.org/wiki?curid=1639817", "title": "Nuoto ai Giochi della XXVI Olimpiade - 200 metri dorso femminili", "text": "Hanno partecipato alle batterie di qualificazione 33 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n25 luglio 1996"}
{"id": "1639818", "revid": "111319", "url": "https://it.wikipedia.org/wiki?curid=1639818", "title": "Badminton ai Giochi olimpici", "text": "Il badminton ha debuttato ai Giochi olimpici nella XXV\u00aa edizione svoltasi nel 1992 a Barcellona. Precedentemente aveva fatto parte del programma solamente come sport dimostrativo a .&lt;br&gt;Soltanto nella prima edizione furono assegnate due medaglie di bronzo per disciplina (sia al terzo che al quarto classificato senza bisogno di un'ulteriore partita finale).\nMedagliere.\nAggiornato a ."}
{"id": "1639823", "revid": "1573940", "url": "https://it.wikipedia.org/wiki?curid=1639823", "title": "Grenadier (manga)", "text": " \u00e8 un manga di S\u014dsuke Kaise, pubblicato dal 2003 al 2006 sulla rivista \"Monthly Sh\u014dnen Ace\" di Kadokawa Shoten.\nDa esso \u00e8 stata tratta una serie televisiva anime di 12 episodi, , diretta da Hiroshi Koujina e prodotta da Group TAC e Studio Live. L'anime \u00e8 andato in onda sul canale WOWOW nel 2004 fino all'inizio del 2005.\nAmbientazione.\nI luoghi rispecchiano quelli del selvaggio west americano, cos\u00ec come i vestiti e le armi. Come spesso accade nelle opere giapponesi vi \u00e8 per\u00f2 una contaminazione pi\u00f9 moderna con tecniche futuristiche.\nTrama.\nLa storia racconta le avventure di una bella ragazza, Rushuna Tendo, abilissima pistolera e di un samurai chiamato Yajiro Kojima. I due all'inizio si scontrano ma poi si uniscono in un viaggio in cui scoprono l'esistenza di un'organizzazione i cui membri sono esperti con armi simili a quella della protagonista e cercano di strapparle il titolo che \u00e8 sinonimo di maestria con l'uso delle armi."}
{"id": "1639826", "revid": "287204", "url": "https://it.wikipedia.org/wiki?curid=1639826", "title": "O\u017eerel'e", "text": "O\u017eerel'e (anche come \"O\u017eerele\", \"O\u017eerel'je\", \"Ozherelye\") \u00e8 una cittadina della Russia europea centrale (oblast' di Mosca), situata 125 km a sud della capitale; \u00e8 amministrativamente compresa nel distretto di Ka\u0161ira.\nLa cittadina \u00e8 attestata con questo nome fin dal 1578; risale al 1930 la costruzione di una stazione ferroviaria sulle linee Mosca-Saratov e Mosca-Donbass, mentre lo \"status\" di citt\u00e0 \u00e8 del 1958.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1639827", "revid": "287204", "url": "https://it.wikipedia.org/wiki?curid=1639827", "title": "Ozerel'e", "text": ""}
{"id": "1639828", "revid": "80339", "url": "https://it.wikipedia.org/wiki?curid=1639828", "title": "O\u017eerele", "text": ""}
{"id": "1639829", "revid": "80339", "url": "https://it.wikipedia.org/wiki?curid=1639829", "title": "O\u017eerelje", "text": ""}
{"id": "1639831", "revid": "80339", "url": "https://it.wikipedia.org/wiki?curid=1639831", "title": "O\u017eerel'je", "text": ""}
{"id": "1639834", "revid": "80339", "url": "https://it.wikipedia.org/wiki?curid=1639834", "title": "Ozherelye", "text": ""}
{"id": "1639839", "revid": "15756", "url": "https://it.wikipedia.org/wiki?curid=1639839", "title": "Godfrey Hounsfield", "text": "Egli, tuttavia, deve gran parte del suo successo a Wilhelm Conrad R\u00f6ntgen, vincitore nel 1901 del Premio Nobel per la fisica per aver scoperto i raggi X. R\u00f6ntgen, rinomato professore universitario tedesco, spinto da un'irrefrenabile curiosit\u00e0 verso i mondi inesplorati della fisica, scopr\u00ec i raggi X che permettono di guardare direttamente all'interno del corpo umano e, quindi, di facilitare l'analisi di alcune patologie.\nBiografia.\nInfanzia e adolescenza.\nGodfrey Newbold Hounsfield \u00e8 nato il 28 agosto del 1919, in un piccolo villaggio, Newark, in Nottinghamshire, situato al centro dell'Inghilterra. Thomas Hounsfield, padre di Godfrey, era un ingegnere ma alla fine del primo conflitto mondiale compr\u00f2 un podere a Nottingham e si dedic\u00f2 all'agricoltura. Godfrey fu l'ultimo di cinque fratelli, molto pi\u00f9 grandi di lui; ci\u00f2 fu ritenuto vantaggioso dallo stesso in quanto gli permise di coltivare i propri interessi, come quello maturato per le macchine agricole e i dispositivi tecnici usati nell'azienda di famiglia. Nell'autobiografia dello stesso, presente sul \"Nobel Foundation Web page\", si legge:\nQuesto interesse fu coltivato anche grazie ad uno zio, Leslie Hounsfield, famoso inventore, che progett\u00f2 un'automobile: \"the Trojan\". Ispirato dal successo dello zio, tra il 1930 e il 1937 ha costruito un fonografo ( strumento ideato da Thomas Edison per poter registrare e riprodurre i suoni ), un aliante con cui ha effettuato delle esperienze di volo dalla cima di balle di fieno e, sempre nello stesso periodo, ha eseguito esperimenti con sfere di catrame per vedere quanto potessero essere spinte in alto da un getto d'acqua. Egli rimase particolarmente colpito da quest'esperienza, infatti in una sua testimonianza si legge: \"Potrebbe sembrare uno scherzo della memoria, ma sono sicuro che una volta sono riuscito ad ottenere un'altitudine di 1000 piedi!\". Godfrey Hounsfield ha frequentato la Magnus Grammar School di Newark. Tuttavia, ritenendo maggiormente interessanti gli esperimenti da lui stesso ideati, non si dedic\u00f2 assiduamente agli studi accademici, trascorrendo la maggior parte del suo tempo libero a mettere in pratica le sue idee. La sua infanzia ebbe dei notevoli riscontri sulla sua vita. Egli, infatti, a differenza degli altri premi Nobel, non risent\u00ec di un'educazione accademica particolarmente rigida. Questo gli permise di maturare idee libere da qualsiasi tipo di condizionamento, e di cercare qualunque modo per applicarle a livello pratico.\nEsperienza nella R.A.F.\nNel 1932 cominci\u00f2 a frequentare il Guilds College a Londra ma allo scoppio della seconda guerra mondiale si arruol\u00f2 come riservista nella R.A.F. (\"Royal Air Force\"), dove ottenne l'incarico di istruttore dei meccanici dei radar, ruolo molto ricercato in quanto in tempo di guerra la Gran Bretagna riteneva importante arruolare persone in grado di far funzionare questa nuova tecnologia di fondamentale importanza bellica. Ma Hounsfield non si limit\u00f2 al ruolo d'insegnante; non a caso proprio in questi anni scopr\u00ec l'oscilloscopio (strumento che permette di visualizzare l'andamento dei segnali elettrici). Per gli importanti compiti svolti durante la seconda guerra mondiale, nel 1945, ricevette un certificato di riconoscimento e, sempre nello stesso anno, inizi\u00f2 i suoi studi presso il Faraday House Electrical College a Londra, dove si laure\u00f2 nel 1951.\nE.M.I..\nSubito dopo il conseguimento della laurea venne assunto dalla EMI (Electric and Musical Industries), azienda di fama mondiale che si occupava sia di incisione di dischi, sia di ricerca e sviluppo delle strumentazioni elettroniche usate nell'ambito della registrazione. Grazie alla disponibilit\u00e0 di considerevoli fondi economici per la ricerca, Hounsfield ebbe la possibilit\u00e0 di approfondire i suoi studi sul radar e su alcune armi, che si rivelarono indispensabili nella Guerra Fredda. Successivamente, intorno al 1955, focalizz\u00f2 la sua attenzione sui \"computer\", che proprio in questo periodo si stavano affermando sul mercato mondiale; in particolare si interess\u00f2 alla progettazione di sistemi di archiviazione dati e, nel 1958, divenne il responsabile di una squadra che progett\u00f2 e realizz\u00f2 il primo \"computer\" esistente in Gran Bretagna: l'EMIDEC 1100. Questo non soddisfece le aspettative del mercato, in quanto aveva un dispositivo troppo lento. Lo stesso Hounsfield in una dichiarazione afferm\u00f2 che il transistor usato nell'EMIDEC 1100 non era sufficientemente veloce, anzi molto pi\u00f9 lento dei semiconduttori usati nella maggior parte dei \"computer\" progettati in quel periodo.\nTuttavia il problema fu presto risolto inserendo all'interno del transistor un nucleo magnetico in grado di far aumentare considerevolmente la velocit\u00e0 del \"computer\". Dopo aver completato il lavoro per l'EMIDEC 1100, si trasfer\u00ec presso la sede dell'EMI dedicata alla ricerca. Qui ebbe l'opportunit\u00e0 di soddisfare tutti i suoi interessi e di vedere realizzate le proprio idee, la maggior parte delle quali risult\u00f2 inutile, come il progetto per aumentare la memoria dei computer della stessa azienda, rivelatosi irrealizzabile.\nComputed Assisted Tomography (C.A.T.).\nStoria.\nMentre Hounsfield svolgeva una ricerca sui \"computer\" in grado di riconoscere le immagini (il primo dispositivo \"scanner\"), si chiese se fosse possibile per un computer riconoscere altri tipi di immagini, per esempio quelle generate dai raggi X. Un ruolo di particolare importanza fu svolto dall'articolo, pubblicato nel 1917 da Johann Karl August Radon, in cui viene descritto un metodo per rappresentare un'immagine bidimensionale a partire da equazioni matematiche. Hounsfield rielabor\u00f2 quanto letto nell'articolo per cercare di ampliare l'utilizzo dei raggi X e di migliorare le immagini prodotte con questi. I raggi X, infatti, sono efficienti solo se i tessuti interessati hanno una considerevole differenza di densit\u00e0. Per esempio i raggi X non possono essere utili nella diagnosi di una patologia riguardante l'encefalo, sia perch\u00e9 questo \u00e8 protetto dal cranio sia perch\u00e9 i tessuti che lo compongono hanno simile densit\u00e0. Per risolvere questo problema Hounsfield intu\u00ec che se avesse considerato raggi X di diversa lunghezza d'onda avrebbe ottenuto un'immagine stratificata che sarebbe stata rielaborata da una macchina adatta, in modo da ottenere una riproduzione tridimensionale, e quindi molto pi\u00f9 realistica, del tessuto esaminato. Era il 1967. Immediatamente venne comunicato quanto scoperto al British Departement of Health and Social.\nUn interessante aneddoto di questa vicenda vede come protagonisti un gruppo di Liverpool che ha lasciato un segno indelebile nella storia della musica, i Beatles, i quali incisero il loro primo disco alla EMI, aumentando notevolmente la disponibilit\u00e0 economica della casa discografica. In particolare Paul McCartney, membro del prestigioso gruppo, decise di investire il suo denaro nella ricerca di Hounsfield, pensando che quanto scoperto potesse essere di grande aiuto per la scienza. E cos\u00ec fu. Hounsfield, grazie a quest'avvenimento, port\u00f2 avanti la sua ricerca e, qualche anno dopo, costru\u00ec un modello della macchina da lui ideata, esordendo in maniera del tutto singolare: tra lo stupore e l'ammirazione di tutti, mostr\u00f2 l'immagine dell'encefalo di un manzo, trasportato personalmente dallo stesso Hounsfield nel traffico londinese. Tuttavia le difficolt\u00e0 non mancarono, il dispositivo impiegava nove giorni per rielaborare l'immagine, tempo che pu\u00f2 avere notevoli conseguenze per un paziente che necessita di una diagnosi urgente. Nel 1967 la macchina per la tomografia computerizzata, C.A.T. (\"computed assisted tomography\"), fu rivisitata e il tempo di rielaborazione ridotto a due ore. Il primo dispositivo venne installato nel 1971 nell'Atkinson Morley's Hospital di Wimbledon, mentre nel 1972 la EMI Corporation annunci\u00f2 che la C.A.T. era in produzione.\nEMI CT 1000.\nIl primo modello, chiamato EMI CT 1000, venne mostrato nello stesso anno a Chicago. Questo era in grado di riprodurre immagini accurate solo del tessuto cerebrale e impiegava ore per acquisire i dati necessari e giorni per rielaborarli. L'EMI CT 1000 era composto da quattro parti:\nIl paziente veniva posizionato sopra una tavola con la testa posta dentro la macchina; l'unit\u00e0 di scansione ruotava di 180\u00b0, un grado la volta, intorno alla testa del paziente, immagazzinando 160 immagini da ogni posizione, per un totale di 28.800 immagini che venivano prima convertite in segnali elettrici, rielaborati dal computer che, infine, forniva l'immagine del cervello, grazie alla quale era possibile apprezzare i diversi tessuti di cui \u00e8 composto. I medici, subito, riconobbero il valore e l'utilit\u00e0 della C.A.T. e, nonostante il prezzo fosse molto elevato, circa $300.000, cifra considerevole per quel periodo, la EMI Corporation non ebbe difficolt\u00e0 a vendere il prodotto anzi, nel 1975, era pronta a lanciare sul mercato un nuovo modello in grado di effettuare la scansione dell'intero corpo umano. Le tecnologie usate per la produzione della C.A.T. miglioravano rapidamente e, soprattutto, i tempi di acquisizione dei dati e della loro rielaborazione diminuivano vistosamente; questo ebbe notevoli conseguenze sia in ambito diagnostico che per il paziente stesso, il quale non era pi\u00f9 costretto a rimanere immobile per un lungo periodo.\nPremi e riconoscimenti.\nGodfrey Hounsfield, soprattutto negli anni '70, ebbe numerosi riconoscimenti dalle universit\u00e0 pi\u00f9 prestigiose di tutto il mondo per la scoperta effettuata e per le importanti conseguenze che questa ha avuto in campo diagnostico. Tra tutti questi riconoscimenti ricordiamo:\nLa soddisfazione pi\u00f9 importante arriv\u00f2 quando nel 1979 vinse con Allan Cormack il Premio Nobel per la medicina. Nel 1981, inoltre, fu nominato cavaliere ( sir ), titolo che per un inglese \u00e8 un riconoscimento importante tanto quanto il Premio Nobel.\nContributo per la risonanza magnetica.\nNegli ultimi anni della sua vita Hounsfield continu\u00f2 a interessarsi alla ricerca, dedicandosi anche alla risonanza magnetica nucleare, che fu scoperta nel 1946 dai fisici Felix Bloch e Edward Purcell e perfezionata solo intorno al 1970 grazie a Raymond Vahan Damadian e Paul Lauterbur. Negli anni '70-'80, tuttavia, la gente era molto diffidente nei confronti di tutto ci\u00f2 che si chiamava \"nucleare\", per questo il nuovo dispositivo fu diffuso solamente con il nome di \"risonanza magnetica\". Hounsfield si mostr\u00f2 particolarmente interessato al nuovo dispositivo sia per soddisfare gli interessi economici dell'azienda per cui lavorava, la EMI, sia perch\u00e9 comprese l'importanza in ambito diagnostico della nuova tecnologia emergente, contribuendo a migliorarla.\nSir Godfrey Hounsfield si spegne a Londra il 12 agosto 2004, all'et\u00e0 di 84 anni, dopo aver dedicato tutta la sua vita al progresso scientifico.\nOggi la tomografia computerizzata e la risonanza magnetica sono tra i dispositivi maggiormente utilizzati in medicina, soprattutto in campo diagnostico, in quanto permettono di effettuare elaborazioni tridimensionali di sezioni o strati corporei del paziente."}
{"id": "1639841", "revid": "66934", "url": "https://it.wikipedia.org/wiki?curid=1639841", "title": "Allan Cormack", "text": ""}
{"id": "1639849", "revid": "309289", "url": "https://it.wikipedia.org/wiki?curid=1639849", "title": "Chan\u010daly", "text": "Il Chan\u010daly () \u00e8 un fiume della Siberia Orientale, affluente di sinistra della Lena. Scorre nel Gornyj, nel Namskij e nel Kobjajskij ulus della Sacha (Jacuzia), in Russia.\nIl fiume scorre interamente nella zona del bassopiano della Jacuzia centrale, in direzione nord, nel medio e basso corso scorre parallelamente al fiume Kenkeme. Sfocia nella Lena a 1\u00a0260\u00a0km dalla foce. La lunghezza del Chan\u010daly \u00e8 di 241\u00a0km, l'area del suo bacino \u00e8 di 2\u00a0920\u00a0km\u00b2. "}
{"id": "1639851", "revid": "287204", "url": "https://it.wikipedia.org/wiki?curid=1639851", "title": "Chancaly", "text": ""}
{"id": "1639853", "revid": "80339", "url": "https://it.wikipedia.org/wiki?curid=1639853", "title": "Han\u010daly", "text": ""}
{"id": "1639854", "revid": "80339", "url": "https://it.wikipedia.org/wiki?curid=1639854", "title": "Khan\u010daly", "text": ""}
{"id": "1639855", "revid": "80339", "url": "https://it.wikipedia.org/wiki?curid=1639855", "title": "Khanchaly", "text": ""}
{"id": "1639856", "revid": "1543377", "url": "https://it.wikipedia.org/wiki?curid=1639856", "title": "Project ARMS", "text": " \u00e8 un anime e manga giapponese che presenta alcuni riferimenti al romanzo intitolato \"Alice nel Paese delle Meraviglie\". La serie \u00e8 stata creata da Kyoichi Nanatsuki e Ryoji Minagawa nel 1999 come adattamento animato del precedente manga, vincitore di diversi premi. La serie animata \u00e8 stata trasmessa in Italia sui canali Hiro e Man-ga. \u00c8 distribuita dalla Yamato Video e ne sono state pubblicate 2 serie da 26 episodi l'una.\nGli Arms.\nLe arms sono in realt\u00e0 delle creature che vivono in simbiosi con l'organismo ospitante che solitamente sono dormienti in esso. Essi sono composti da migliaia di nano-macchine che riescono a rigenerarsi con una notevole velocit\u00e0. Ogni Arms \u00e8 differente sia come aspetto che come abilit\u00e0 che riesce a donare al possessore. I 4 arms originali sono \"Jabawack\", \"Il Cavaliere\", il \"Coniglio Bianco\", e la \"Regina di Cuori\". Gli altri arms non posseggono a differenza dei primi una coscienza propria, come se fossero caduti in un sonno profondo dal quale non riescono pi\u00f9 a svegliarsi.\nAmbientazione.\nL'intera storia si svolge principalmente in Giappone ma i protagonisti si spostano anche negli Stati Uniti d'America. L'epoca \u00e8 quella attuale e non si trovano contaminazioni di epoche precedenti o futuristiche. Parte della storia si svolge nell'istituto di ricerca dell'Egrigori.\nTrama.\nLa storia vede il protagonista Ryo Takatsuki e i ragazzi che frequentano una scuola vivere una vita tranquilla, ma appena arrivano dei nuovi compagni iniziano le prime incomprensioni e le prime sfide. Dopo che il gruppo si solidifica arrivano diversi nemici sempre pi\u00f9 potenti fino a scoprire che i protagonisti posseggono delle qualit\u00e0 straordinarie, e vi sono alcuni decisi a tutto pur di ucciderli. Il loro nemico \u00e8 l'organizzazione dell'Egrigori, che aveva in passato creato tutte le Arms. I ragazzi comprendono che fino a quando esiste tale organizzazione non potranno mai vivere la vita normale di prima, e decidono cos\u00ec di combatterla.\nDoppiaggio.\nL'edizione italiana di ARMS del 2006 \u00e8 di Yamato Video, il doppiaggio \u00e8 stato eseguito presso lo Studio Raflesia con la direzione di Aldo Stella. I dialoghi italiani sono di Valerio Manenti."}
{"id": "1639857", "revid": "44876", "url": "https://it.wikipedia.org/wiki?curid=1639857", "title": "Stadio Gino Manni", "text": "Lo stadio comunale Gino Manni \u00e8 lo stadio principale di Colle di Val d'Elsa.\nStoria.\nL'impianto venne inaugurato nel 1982 ed \u00e8 il campo di gioco della Colligiana, la squadra di calcio di Colle di Val d'Elsa che, nelle stagioni 2008-09 e 2009-10 ha militato nel campionato di Seconda Divisione Lega Pro. \u00c8 stato intitolato a Gino Manni, gloria calcistica colligiana, che vanta presenze in serie A degli anni trenta e quaranta e che, pi\u00f9 volte ha allenato la locale squadra di calcio, portandola, nel campionato 1957-58 al record europeo di vittorie consecutive.\nHa ospitato diverse partite del Torneo mondiale di calcio di Viareggio ed \u00e8 stato sede di un ritiro del Torino nel 1992. Vi si \u00e8 disputata l'edizione 1999 della Supercoppa italiana di calcio femminile. Tutti gli anni \u00e8 sede del Torneo di calcio dell'Epifania cui partecipano numerose squadre di calcio giovanile.\nStruttura.\nL'impianto una capienza di oltre spettatori. \u00c8 dotato di una tribuna coperta ed una gradinata scoperta. Sotto la tribuna trovano posto gli uffici della sede della Colligiana, i servizi igienici ed i magazzini. \u00c8 dotato di pista e di pedane per lo svolgimento di tutte le discipline dell'atletica. Le misure del campo in erba sono quelle canoniche di 105\u00d765 m.\nIl complesso sportivo di cui fa parte comprende un campo sussidiario in erba di misure regolamentari dotato di tribuna scoperta, due campi sussidiari in terra vulcanica, tre campi di calcetto in sintetico, di cui uno coperto, una palestra. Tutti gli impianti sono dotati di illuminazione. All'interno dello stadio vi \u00e8 un bar con ristorante.\nFa parte del complesso sportivo dell'Abbadia, che comprende il Palazzetto dello Sport, la pista coperta di pattinaggio, il campo di golf, l'impianto del tiro a segno, i campi da tennis. Durante la permanenza della squadra di calcio del in Serie A, \u00e8 stato il campo di allenamento della squadra bianconera."}
{"id": "1639860", "revid": "124123", "url": "https://it.wikipedia.org/wiki?curid=1639860", "title": "Morti nel 216 a.C.", "text": ""}
{"id": "1639862", "revid": "15756", "url": "https://it.wikipedia.org/wiki?curid=1639862", "title": "Popolo libero", "text": "Il Popolo libero (in originale \"Free People\") \u00e8 il branco di lupi del Seeonee in cui Mowgli entra a far parte nei racconti de \"Il libro della giungla\" e \"Il secondo libro della giungla\" di Rudyard Kipling. Inizialmente guidato da Akela, il branco viene sciolto da Mowgli quando gran parte dei lupi tradiscono il capobranco a favore della tigre Shere Khan. Ne \"Il secondo libro della giungla\", il Popolo libero viene riunito e posto sotto l'autorit\u00e0 di Phao, che guider\u00e0 il branco nella guerra contro i dholes. Con l'eccezione di Mowgli, l'unico membro del Popolo libero non-lupo \u00e8 l'orso Baloo, che funge come insegnante della legge ai lupacchiotti.\nUna lettera firmata da Kipling risalente al 1895 rivela che l'autore fu influenzato nel formulare la Legge della Giungla pertinente al Popolo libero dai costumi della divisione del bottino degli eschimesi meridionali. Nel concepire la societ\u00e0 del Popolo libero, Kipling intendeva mostrare una visione idealizzata dell'Impero britannico, ma non pot\u00e9 escludere sia la gerarchia feudale che il sistema di casta; il Popolo libero infatti esclude gli sciacalli, i dholes e i Bandar-log, simboli della plebe. Il lettore Boria Sax nota somiglianze nelle riunioni del branco con le assemblee parlamentari della monarchia costituzionale britannica, ma contemporaneamente descrive come il sistema governativo del Popolo libero sia essenzialmente autoritario, con la pena di morte essendo una comune punizione per le violazioni della legge. Certi autori hanno notato somiglianze tra la rivolta dei lupi giovani contro Akela e Mowgli con i moti indiani del 1857, in cui i sepoy, rappresentati dai lupi, si ribellarono contro l'autorit\u00e0 dell'Impero britannico, rappresentato da Mowgli.\nCerti esperti sui lupi notano come, con l'eccezione dell'adozione di Mowgli, la rappresentazione dei lupi da parte di Kipling fosse eccezionale per l'epoca per l'enfasi sulle relazioni amichevoli e stabili tra i membri del branco, un fatto che sarebbe stato poi dimostrato in studi scientifici sull'animale lungo il ventesimo secolo.\nTrama.\n\"Il libro della giungla\".\nNella prima met\u00e0 de \"I fratelli di Mowgli\", il Popolo libero \u00e8 gi\u00e0 da un anno guidato da Akela, e consiste in una centinaia di lupi. L'orso Baloo, pur non essendo un lupo, \u00e8 un membro onorevole del branco, siccome la sua dieta vegetariana non lo mette in concorrenza con i lupi, e svolge il ruolo da insegnante della legge ai lupacchiotti.\nDurante una seduta alla Rocca del Consiglio, in cui i nuovi lupacchiotti vengono presentati agli anziani del branco, la lupa Raksha presenta il cucciolo di uomo Mowgli, appena salvato dalle grinfie della tigre Shere Khan. Shere Khan si presenta al consiglio, reclamando il diritto di riavere la sua preda. Akela rifiuta di consegnarlo e lo accetta come membro del branco, dato che Baloo parla in favore del bambino e la pantera Bagheera compra la sua vita con un toro appena ucciso.\nNel corso d'un decennio, nessun lupo rimane menomato o intrappolato sotto la guida di Akela. La sua autorit\u00e0 sopra i lupi pi\u00f9 giovani viene per\u00f2 minata dalle macchinazioni di Shere Khan e il suo scagnozzo Tabaqui. I due incoraggiano i lupi a violare la legge della giungla predando il bestiame e i bambini dei villaggi, e mettono in dubbio la saggezza di Akela nell'aver accettato un umano nel branco. Durante una caccia al sambar, i lupi ribelli fanno largo ad Akela, sapendo che il capobranco \u00e8 ormai indebolito dalla vecchiaia. Quando inevitabilmente Akela manca il colpo, viene dichiarato un \"lupo morto\", e per legge deve morire in un incontro a due. Nella successiva riunione alla Rocca del Consiglio, in cui Shere Khan si presenta ancora per riprendersi Mowgli, Akela offre di non difendersi se il branco permette a Mowgli di tornare ai suoi simili. Shere Khan e i suoi accoliti respingono il compromesso, ma prima che possano uccidere il vecchio capobranco, viene in sua salvezza Mowgli, armato con un ramo infuocato. Scaccia la tigre e tutti i lupi ribelli, effettivamente sciogliendo il branco.\nIn \"\u00abTigre-Tigre!\u00bb\", viene rivelato che, in solo tre mesi senza la guida di Akela, i lupi lottano fra di loro, vengono feriti dalle trappole e diventano rognosi per aver mangiato cibo cattivo. Quando Akela torna al suo territorio insieme a Mowgli dopo aver ucciso Shere Khan, gran parte del suo vecchio branco lo implorano a ridiventare loro capo, un'offerta che lui rifiuta.\n\"Il secondo libro della giungla\".\nSei anni dopo gli eventi di \"\u00abTigre-Tigre!\u00bb\", Akela ha riforgiato l'unit\u00e0 del popolo libero con una quarantina dei figli dei suoi vecchi compagni, ma non riassume il commando, lasciando la guida del branco al feroce Phao, figlio di un suo vecchio compagno di caccia.\nIn \"Cane rosso\", viene rivelato da Won-tolla, un lupo straniero, che i dholes, i cani rossi devastatori del Dekkan, si stanno recando verso il Seeonee, avendo esaurito le prede nel proprio territorio. Akela, consapevole dei rischi d'una guerra, suggerisce a Mowgli di recarsi a nord fino a che non cessa l'inevitabile battaglia. Mowgli rifiuta, giurando di unirsi al branco nella lotta. Quando inizia lo scontro presso la gola del fiume Waingunga, partecipano alla lotta persino i \"lahini\", le femmine con cuccioli. I lupi hanno il vantaggio, siccome i dholes sono costretti, tramite uno stratagemma formulato dal pitone Kaa, a lottare in acqua, e sono di taglia minore rispetto ai lupi. Il Popolo libero ha la meglio sui dholes, sterminandoli tutti, ma con la perdita di quindici maschi, mezza dozzina di \"lahini\", e il vecchio capobranco Akela.\nSociet\u00e0.\nIl popolo libero funziona come un corpo disciplinato sotto l'autorit\u00e0 d'un capobranco, lottando e cacciando come soldati, e mantenendo le Leggi della Giungla. Le leggi pertinenti ai lupi sono composte per assicurare relazioni armoniose tra i lupi e azione comune efficiente. C'\u00e8 maggior enfasi sulla lealt\u00e0 ed alla obbedienza, qualit\u00e0 che Kipling ammirava dai suoi anni scolastici. Il capobranco pu\u00f2 essere spodestato se fallisce nella caccia, a tal punto viene considerato un \u00abLupo Morto\u00bb, e condannato a morire in uno scontro a due.\nI maschi lottano fra di loro per le femmine, col vincitore ritirandosi dal branco insieme alla femmina per allevare i cuccioli. Le femmine a questo punto vengono nominate \"lahini\", una parola coniata da Kipling. Come mostrato ne \"I fratelli di Mowgli\", una volta abbastanza cresciuti da poter reggersi in piedi, i cuccioli vengono presentati al Consiglio del Branco, che si avvera una volta al mese con la luna piena. Se ci sono disaccordi sull'accettare un cucciolo nel branco, devono parlare a suo favore due membri che non sono i genitori. Una volta accettati dagli anziani del branco, i cuccioli sono liberi d'associarsi con gli altri lupi, ed \u00e8 proibito ucciderli fino a che non hanno abbattuto il loro primo cervo. Le varie leggi della giungla e i richiami gli vengono insegnate dall'orso Baloo, l'unico non-lupo ammesso al Consiglio del Branco.\nImpatto sullo scautismo.\nLa rappresentazione del Popolo libero e le sue leggi furono fondamentali nella formazione dei Lupetti, il ramo dello scautismo dedicato ai bambini di et\u00e0 scuola elementare. Robert Baden-Powell, fondatore del ramo e amico di Kipling, incorpor\u00f2 numerosi termini pertinenti ai lupi de \"Il libro della giungla\", con gli adulti del gruppo venendo tutt'ora chiamati \"Akela\", dopo il vecchio capobranco nel libro. Baden-Powell nelle sue scritture loda il branco per la sua disciplina e la capacit\u00e0 dei suoi membri di sacrificarsi per il meglio del gruppo, definendoli \u00abun gruppo di individui capaci di organizzarsi, grazie al controllo e all'educazione degli istinti che sono loro propri e che altrimenti li trascinerebbero a posizioni egoistiche ed individualistiche, sfociando in una totale anarchia\u00bb."}
{"id": "1639864", "revid": "124123", "url": "https://it.wikipedia.org/wiki?curid=1639864", "title": "Morti nel 353", "text": ""}
{"id": "1639865", "revid": "26244", "url": "https://it.wikipedia.org/wiki?curid=1639865", "title": "Il Secondo Libro della Giungla", "text": ""}
{"id": "1639870", "revid": "124123", "url": "https://it.wikipedia.org/wiki?curid=1639870", "title": "Nati nel 40 a.C.", "text": ""}
{"id": "1639874", "revid": "474175", "url": "https://it.wikipedia.org/wiki?curid=1639874", "title": "Abbazia di Montmajour", "text": "L'abbazia di Montmajour \u00e8 un complesso monastico situato circa a quattro chilometri a nord-est di Arles, nel dipartimento di Bocche del Rodano in Francia.\nStoria.\nNell'ottobre del 949, Teucinde, una donna dell'aristocrazia borgognona che ha seguito Ugo d'Arles (882-948) in Provenza, e sorella del prevosto Gontard, acquista l'isola di Montmajour, che appartiene all'arcivescovo Manass\u00e8s d'Arles, e ne fa donazione ai religiosi che vanno a viverci e vi fondano l'abbazia. Teucinde conferma la sua donazione nel 977. Fin dal 960, numerose donazioni vengono effettuate a favore dell'abbazia, anche all'epoca del suo primo abate Mauring e del suo primo priore Pons. Nel 943 il papa Leone III pone il monastero sotto la sua autorit\u00e0 diretta. Nel 963 re Corrado delle due Borgogne concede il territorio di Hy\u00e8res con le saline e le peschiere al monastero.\nCostruita su una roccia circondata da una palude da monaci benedettini, la piccola abbazia Saint-Pierre estende rapidamente la sua influenza ad Arles ed in Provenza, grazie ad una vasta rete di priori (fino a cinquantasei nel XIII secolo) ed al pellegrinaggio a Vera Croce fondata nel 1019. Il 3 maggio 1019 viene istituito il pellegrinaggio di Montmajour, chiamato \"Pardon de Montmajour\" (Perdono di Montmajour, durante la reggenza dell'abate Lambert, in occasione della consacrazione della prima chiesa Notre-Dame, in costruzione, dall'arcivescovo d'Arles, Pons de Marignane, che accorda in questa occasione la prima indulgenza storicamente attestata). Durante tutto il Medioevo, l'abbazia ogni 3 maggio vede l'affluenza di numerosi fedeli della regione, fino a pellegrini secondo Bertrand Boysset, un cronista abitante di Arles, verso la fine del XIV secolo. Nel 1426 si contano da a pellegrini provenienti dalla zona del Rodano fino a Arles per il pellegrinaggio di Montmajour.\nL'abbazia diventa nell'XI secolo una necropoli dei Conti della Provenza. Infatti, nel 1018, vi viene sepolto il conte Guglielmo II di Provenza, mentre nel 1026, la contessa Ad\u00e9la\u00efde d'Anjou e nel 1063, il conte Goffredo I di Provenza. Tutti e tre furono sepolti inizialmente nella cripta dell'XI secolo, per poi essere trasferiti nel XII secolo nel chiostro.\nNel 1405 l'abbazia perde l'indipendenza del suo abbaziato e si trova annessa all'arcidiocesi di Arles. Incomincia allora un lungo conflitto con l'abbazia di Saint-Antoine-l'Abbaye, che riesce nel 1490 ad accaparrarsi temporaneamente Montmajour. La controversia riguarda in particolare le reliquie di sant'Antonio abate, disputate dai due monasteri. Nel 1517, il cardinale Luigi d'Aragona, nel corso del suo viaggio per l'Europa, si reca presso le due abbazie per effettuare una conta \"osso per osso\" delle reliquie, dimostrando la duplicazione di esse e riportando il tutto al Papa, senza per\u00f2 riuscire a dirimere l\"'impasse\". Le dispute si attenuano, l'abbazia viene posta \"in commendam\" e cos\u00ec non cessa di regredire. Passa in mano ad altri o a laici contro un censimento fatto da un esperto all'abbazia-madre.\nL'arcivescovo di Arles, Giovanni Jaubert di Barrault (1584-1643), vi introduce la riforma benedettina di Saint-Maur, ma si scontra con una forte opposizione dei monaci. Deve fare appello, nel 1638, a lettere patenti del Re che lo autorizzano, se necessario, a ricorrere all'intendente di Provenza, per imporre il concordato del 1639. La Congregazione di San Mauro prende possesso di questo monastero a San Michele nel 1639.\nNel 1726 un incendio molto vasto richiede lavori di ricostruzione, diretti dall'architetto Jean-Baptiste Franque (1678-1738).\nL'abbazia nel 1786 subisce le conseguenze della Rivoluzione francese e viene venduta come bene nazionale. Gli edifici subiscono per la maggior parte forti deterioramenti o vengono parzialmente distrutti, cos\u00ec sono riacquistati dalla citt\u00e0 di Arles nel 1838. L'abbazia viene classificata \"monumento storico di Francia\" a partire dal 1845 e gli edifici restaurati sotto il Secondo Impero francese sono diretti da Enrico Antonio R\u00e9voil (1822-1900). Dal 1945, l'abbazia \u00e8 propriet\u00e0 dello Stato.\nDescrizione.\nMontmajour \u00e8 composta da un eremo (XI secolo), da un monastero di tipo medioevale (XII secolo), da una torre di vedetta (XIV secolo) e da un monastero classico (inizio XVIII secolo).\nIl monastero di San Mauro.\nSorge nella parte occidentale del complesso, e ha la forma di un vero e proprio palazzo di stile classico.\nIl monastero ospit\u00f2 i monaci benedettini della Congregazione di San Mauro, un movimento riformatore sorto in Francia nel XVII secolo che propugnava di ripristinare una stretta osservanza della regola.\nI Maurini condussero una campagna sistematica di ricostruzione degli edifici monastici e di rinnovamento della tradizione delle biblioteche benedettine. Il monastero di Montmajour costituiva il punto di riferimento per i religiosi nella parte sud orientale del Regno di Francia.\nLa costruzione originaria si deve all'architetto avignonese Pierre II Mignard, che ci lavor\u00f2 dal 1703 al 1719. L'incendio che procur\u00f2 danni all'intero complesso richiese nuovi lavori che furono affidati al Franque dal 1726 al 1728. Altri interventi condotti nel 1747 e nel 1776 hanno lasciato alla costruzione l'attuale forma.\nFu spogliato del tetto durante la Rivoluzione francese e in seguito venne utilizzato come cava di pietra.\n\u00c8 stato classificato come monumento storico nel 1921.\nGli abati.\nSecondo la regole di San Benedetto, l'abate doveva essere eletto dalla Comunit\u00e0 dei monaci, tuttavia ci\u00f2 non fu sempre vero. Infatti alcuni abati non appartenevano alla Comunit\u00e0 di Montmajour. Inoltre, nel XV secolo, i cardinali e arcivescovi di Arles portavano il titolo di abate, quindi a partire del XVI secolo, con il concordato di Bologna del 1516, il titolo abbaziale sar\u00e0 decretato dal re.\nL'abbazia nell'arte.\nVan Gogh durante la sua permanenza ad Arles negli anni 1888-1889 ha realizzato diversi dipinti aventi come oggetto l'edificio religioso."}
{"id": "1639875", "revid": "124123", "url": "https://it.wikipedia.org/wiki?curid=1639875", "title": "Morti nel 71 a.C.", "text": ""}
{"id": "1639877", "revid": "124123", "url": "https://it.wikipedia.org/wiki?curid=1639877", "title": "Nati nel 714", "text": ""}
{"id": "1639878", "revid": "124123", "url": "https://it.wikipedia.org/wiki?curid=1639878", "title": "Morti nel 714", "text": ""}
{"id": "1639879", "revid": "124123", "url": "https://it.wikipedia.org/wiki?curid=1639879", "title": "Morti nel 724", "text": ""}
{"id": "1639881", "revid": "124123", "url": "https://it.wikipedia.org/wiki?curid=1639881", "title": "Nati nel 751", "text": ""}
{"id": "1639884", "revid": "2091899", "url": "https://it.wikipedia.org/wiki?curid=1639884", "title": "Relazione costitutiva (meccanica)", "text": "In fisica, le relazioni costitutive (dette anche equazioni costitutive, leggi costitutive o legami costitutivi) sono leggi che descrivono il comportamento tipico di alcuni materiali. Un esempio \u00e8 la legge di Stokes, che caratterizza un fluido viscoso.\nIn contrapposizione, per esempio, le equazioni di bilancio sono invece comuni a tutti i materiali. \nLe leggi di Navier, per esempio, nascono dall'unione tra le equazioni di bilancio e due leggi costitutive: la legge di Stokes e la legge di Fourier. Pi\u00f9 in generale, in fisica, le equazioni costitutive sono relazioni tra quantit\u00e0 fisiche (spesso descritte da tensori) che sono specifiche del materiale o sostanza e non derivano da bilanci generali.\nCaratteristiche.\nLe relazioni costitutive rappresentano un modello teorico che traduce in termini matematici le caratteristiche fenomenologiche del comportamento di un materiale. In pratica, le relazioni costitutive definiscono diverse classi di \"materiali ideali\" che rappresentano un modello di comportamento per i materiali reali. Pi\u00f9 precisamente, esse sono rappresentative di particolari comportamenti ideali (elastico, plastico, viscoso, ecc.) che i diversi materiali possono seguire in determinate circostanze.\nLa prima relazione costitutiva (\"Ut tensio, sic vis\") fu scoperta da Hooke nel XVII secolo ed \u00e8 nota come \"legge di Hooke\". Essa tratta il caso di materiali elastici lineari ed \u00e8 ancora oggi, in forma generalizzata, la pi\u00f9 utilizzata nella risoluzione dei problemi ingegneristici. Fu Antonio Signorini che per primo formalizz\u00f2, agli inizi del XX secolo, il concetto di legge costitutiva come relazione indipendente dalle relazioni di bilancio e specifico del particolare materiale del corpo. Nella sua moderna accezione, il concetto \u00e8 legato alla formalizzazione data da Walter Noll nel 1954.\nIn meccanica del continuo sono possibili tre tipi di relazioni costitutive:\nTra le altre, rientrano in queste ultime le relazioni costitutive \nTeoria dei legami costitutivi.\nLe relazioni costitutive possono essere di tipo fenomenologico oppure derivare da un generale approccio assiomatico che si inquadra nell'ambito della \"teoria dei legami costitutivi\" proposta da Noll. Essa specifica le restrizioni fondamentali cui i legami devono sottostare al fine di essere fisicamente significativi, cio\u00e8 in accordo con la realt\u00e0 fisica delle osservazioni sperimentali. La teoria dei legami costitutivi rappresenta uno dei capitoli pi\u00f9 complessi dello studio della meccanica dei corpi continui.\nLe restrizioni fisiche della teoria dei legami costitutivi sono espresse da Noll attraverso tre importanti assiomi:\nMateriali semplici.\nIn particolare, sono detti \"materiali semplici\" quei materiali per i quali la storia del moto dei punti dell'intorno di P sia rappresentata semplicemente dalla storia del gradiente del moto formula_4 in P e per i quali, sulla base dell'assioma di azione locale, le relazioni costitutive sono riconducibili alla forma\nLa classe dei materiali semplici abbraccia la quasi totalit\u00e0 dei materiali di interesse fisico ed ingegneristico. Si dimostra che, posta la decomposizione polare del gradiente della deformazione formula_6, la validit\u00e0 dell'assioma di obbiettivit\u00e0 porta ad articolare il legame costitutivo di materiali semplici nella forma ridotta\ncio\u00e8 lo stato tensionale dipende dalla storia passata del tensore destro della deformazione formula_8 e dal valore attuale del tensore della rotazione formula_9, e non pu\u00f2 dipendere esplicitamente dal parametro temporale. Tali rappresentazioni del legame costitutivo fanno sempre riferimento al tensore delle tensioni di Cauchy. Una equivalente rappresentazione ridotta dei legame costitutivi di materiali semplici coerente con i postulati di Noll \u00e8 anche la seguente\nin termini del IIo tensore nominale delle tensioni di Piola-Kirchhoff formula_11 e della storia passata del tensore della deformazione di Green formula_12. Un materiale si dice inoltre \"omogeneo\" se nella relazioni costitutive si possa omettere la dipendenza esplicita dalla posizione formula_13. Nel prosieguo si far\u00e0 riferimento solo a materiali semplici ed omogenei.\nVincoli cinematici interni.\nVincoli cinematici interni sulle possibili deformazioni del corpo continuo sono rappresentati da relazioni scalari (o sistemi di relazioni scalari) in termini dei descrittori della deformazione del tipo\no nelle forme ridotte equivalenti\nIn presenza di vincoli interni l'assioma di determinismo per materiali semplici si precisa dicendo che:\ndove formula_17 \u00e8 il tensore velocit\u00e0 di deformazione definito come la derivata temporale del tensore destro della deformazione nella configurazione attuale\nL'aliquota tensionale formula_19 \u00e8 indeterminata a livello di equazione costitutiva e il suo valore deve potersi determinare attraverso i principi generali di bilancio e le condizioni al contorno imposta al corpo.\nVincolo di incompressibilit\u00e0.\nIl vincolo di incompressibilit\u00e0 impone che durante il moto rimanga invariato il volume di qualsiasi parte del corpo (moto isocorico). Esso si traduce nelle relazioni\nSi dimostra in tal caso che lo stato tensionale \u00e8 ricondicibile alla forma\ndove il termine idrostatico formula_22 \u00e8 funzione di uno scalare arbitrario formula_23 chiamato pressione indeterminata o \"pressione idrostatica\".\nIl gruppo delle isotropie.\nLa propriet\u00e0 di isotropia riflette simmetrie nella struttura molecolare della materia e porta ad una drastica riduzione nella forma dei legami costitutivi di un materiale. Essa \u00e8 formalizzata considerando una stessa particella materiale che, a partire da due \"diverse\" configurazioni iniziali formula_24 e formula_25, sia sottoposta ad una \"identica\" storia di deformazione. Se la risposta prodotta, cio\u00e8 lo stato tensionale attinto al tempo t, \u00e8 identica, allora si dice che la particella \u00e8 isotropa rispetto alla trasformazione\ndi passaggio dalla configurazione formula_24 alla configurazione formula_25. In altre parole, in tal caso la particella materiale nella configurazione formula_24 \u00e8 indistinguibile, nella sua risposta, dalla stessa particella materiale dopo che essa \u00e8 stata deformata nella configurazione formula_25. Tale propriet\u00e0 di simmetria \u00e8 rappresentata per materiali semplici dalla validit\u00e0 della relazione\ndove formula_32 \u00e8 il gradiente della trasformazione formula_33. La plausibilit\u00e0 fisica comporta che le due configurazioni formula_24 e formula_25, per essere isotropiche, debbano avere uguale densit\u00e0 di massa, e quindi tensore gradiente unimodulare, cio\u00e8 con determinante unitario in valore assoluto formula_36.\nL'isotropia \u00e8 una propriet\u00e0 legata alla scelta della configurazione di riferimento: si parla di isotropia del materiale nella configurazione data. La configurazione avente il maggior numero di trasformazioni isotropiche \u00e8 detta \"configurazione naturale\". Possibili trasformazioni isotropiche (e quindi unimodulari) sono le rotazioni, descritte da tensori ortogonali formula_37 con determinante unitario formula_38.\nL'insieme dei tensori unimodulari che descrivono le trasformazioni isotropiche di un materiale in una data configurazione ha la struttura algebrica di gruppo rispetto alla operazione di composizione di tensori. Si parla di \"gruppo delle isotropie\" del materiale nella data configurazione. Anche l'insieme dei tensori ortogonali ha la struttura di gruppo. Si parla di \"materiale isotropo\" se il gruppo dei tensori ortogonali \u00e8 un sottoinsieme del gruppo delle isotropie.\nMateriali solidi e fluidi.\nLa nozione di isotropia (e di gruppo delle isotropie) permette di distinguere in modo matematicamente rigoroso i materiali semplici in \"solidi\" e \"fluidi\".\nUn \"solido semplice\" \u00e8 un materiale per il quale il gruppo delle isotropie nella configurazione naturale \u00e8 contenuto nel gruppo dei tensori ortogonali. Si parla in particolare di \"solido cristallino\" se il gruppo delle isotropie \u00e8 contenuto strettamente (\u00e8 un sottogruppo) dei tensori ortogonali, si parla di \"solido isotropo\" se il gruppo delle isotropie coincide con il gruppo dei tensori ortogonali: nel primo caso, la isotropia esiste non per tutte le rotazioni possibili della particella ma per un numero ridotto di esse; nel secondo caso l'isotropia esiste per tutte le rotazioni possibili della particella. In conclusione, la sostanza reale riferite come solido ha configurazioni privilegiate rispetto alle quali la risposta materiale \u00e8 differente.\nLa nozione fisica di fluido \u00e8 abbastanza vaga ma interpreta l'idea che il fluido non altera la sua risposta materiale dopo una deformazione arbitraria che ne conserva la densit\u00e0, cio\u00e8 la risposta \u00e8 identica a partire da qualsiasi configurazione di riferimento. Sulla base della nozione di gruppo delle isotropie, tale idea \u00e8 rappresentata in modo rigoroso dicendo che un \"fluido semplice\" \u00e8 un materiale semplice per il quale il gruppo delle isotropie nella configurazione naturale coincide con l'insieme dei tensori unimodulari. Poich\u00e9 il gruppo dei tensori ortogonali \u00e8 sicuramente un sottoinsieme del gruppo dei tensori unimodulari, dalla definizione data ne consegue che un fluido semplice \u00e8 sicuramente isotropo.\nMateriali elastici e iperelastici.\nUna classe molto importante di materiali semplici sono i \"materiali elastici\", per i quali in ogni punto del continuo lo stato di tensione nella configurazione attuale \u00e8 determinato solamente dallo stato di deformazione di tale configurazione e non da tutta la storia passata della deformazione subita. Per tali materiali il legame costitutivo \u00e8 pertanto riconducibile alla forma\no alle forme ridotte\ndove formula_42 sono i valori riferiti alla configurazione attuale dei tensori descrittori della deformazione (il gradiente della deformazione, il tensore destro della deformazione e il tensore di Green). Tale caratterizzazione dei materiali elastici \u00e8 associata alla propriet\u00e0 di reversibilit\u00e0 della risposta materiale in termini di stato tensionale, nel senso che, al venir meno dello stato di deformazione, lo stato tensionale ritorna alla condizione iniziale (e viceversa, cio\u00e8 al venire della causa sollecitante, il materiale ritorni nella configurazione geometrica iniziale): si parla di \"elasticit\u00e0 di Cauchy\".\nUna particolare categoria di materiali elastici sono i cosiddetti \"materiali iperelastici\", per i quali \u00e8 reversibile non solo lo stato di sollecitazione e deformazione, ma anche il lavoro di deformazione, cio\u00e8 il lavoro compiuto dai carichi esterni per deformare il corpo: si parla in tal caso di \"elasticit\u00e0 di Green\". Si dimostra che un materiale \u00e8 iperelastico se la relativa potenza dello stato tensionale\nin termini rispettivamente del secondo tensore di Piola-Kirchhoff formula_44 e del duale tensore della deformazione di Green formula_45. Per i materiale iperelastici vale pertanto la relazione\nIn altre parole,\nDalla regola della catena, \ne dimostrando dal teorema di Hamilton-Cayley che \nsi pu\u00f2 infine scrivere\nPertanto, le relazioni costitutivi per un materiale iperelastico ed isotropo possono essere rappresentate in generale nella forma\nLa pi\u00f9 semplice relazione costitutiva che soddisfa i requisiti di iperelasticita ed isotropia \u00e8 quella lineare (\"materiali di S.Venant-Kirchhoff\")\ndove formula_53 e formula_54 sono costanti elastiche del particolare materiale da determinare sperimentalmente. Comunque, tale relazione lineare \u00e8 fisicamente possibile solo per piccole deformazioni.\nMateriali elastico-lineari (legge di Hooke generalizzata).\nUna particolare classe di materiali elastici, di forte interesse ingegneristico, sono i \"materiali elastici-lineari\", rappresentati cio\u00e8 da una relazione costitutiva lineare tra il tensore della tensione e della deformazione.\nL'esperienza mostra tuttavia che il legame lineare \u00e8 valido solo se le deformazioni subite dal corpo sono piccole, cio\u00e8 corrispondenti all'ipotesi di deformazioni infinitesime della teoria dei piccoli spostamenti. In tale contesto lo stato di deformazione \u00e8 descritto dal \"tensore della deformazione infinitesima\" (la parte simmetrica del gradiente del campo di spostamenti)\nInoltre, nell'ipotesi di piccoli spostamenti, \u00e8 lecito confondere, ai fini della scrittura delle relazioni di equilibrio, la configurazione iniziale indeformata con la configurazione corrente deformata: i tensori nominali di tensione e il tensore di Cauchy coincidono ed \u00e8 solito far uso del simbolo formula_56 per indicare il tensore delle tensioni.\nPertanto per un materiale elastico-lineare le relazioni costitutive sono rappresentate dalla legge di Hooke:\ndove formula_58 \u00e8 un tensore del quarto ordine detto \"tensore di elasticit\u00e0\" a 36 coefficienti scalari indipendenti.\nInfine, nel caso di materiale elasto-lineare ed isotropo, il legame costitutivo \u00e8 ricondotto alla rappresentazione\nin termini di due soli parametri scalari elastici formula_60 detti costanti di Lam\u00e9. In tale caso \u00e8 facile ottenere l'espressione inversa del legame costitutivo:\npi\u00f9 usualmente espressa nella forma che risale a Navier nel modulo di Young e nel modulo di Poisson:\nFluidi di Stokes e fluidi newtoniani.\nSi dimostra che per i fluidi, e solo per i fluidi, \u00e8 possibile rappresentare il legame costitutivo nella forma\nin termini di quantit\u00e0 formula_64 riferite alla sola configurazione attuale. Un modello di fluido particolarmente semplice \u00e8 quello dei \"fluidi di Stokes\", per i quali il legame costitutivo si particolarizza nel\ncio\u00e8 la dipendenza dalla storia del tensore destro della deformazione nella configurazione attuale si particolarizza nella sola conoscenza del tensore velocit\u00e0 di deformazione formula_17.\nTali legami rivestono un notevole interesse tecnico dal momento che molti fluidi reali, nelle condizioni di moto che interessano le applicazioni, possono essere descritti secondo tale modello. Si dimostra che, per i fluidi di Stokes, il legame pu\u00f2 ancora essere rappresentato nella forma ristretta\nsomma di un termine sferico legati al valore della pressione dinamica funzione della sola densit\u00e0 e di un termine formula_68 detto parte viscosa o dissipativa del tensore delle tensioni, l'unico legato al tensore velocit\u00e0 di deformazione.\nNell'ambito dei fluidi di Stokes, una classe di materiali particolarmente importante per le applicazioni tecniche sono i \"fluidi newtoniani\", caratterizzati dal fatto che il tensore delle tensioni dipenda linearmente dal tensore velocit\u00e0 di deformazione. Si dimostra che, per la isotropia dei fluidi, i fluidi newtoniani hanno la seguente rappresentazione del legame costitutivo\ndove i due scalari formula_70 sono in generale funzione della densit\u00e0 formula_71 (oltre che del punto, nel caso di materiali non omogenei) e prendono il nome di \"coefficienti di viscosit\u00e0\".\nUna espressione alternativa del legame costitutivo per fluidi newtoniani \u00e8 ottenibile decomponendo i due tensori formula_72 nella relativa parte sferica e deviatorica:\nNe derivano le relazioni equivalenti\ndove formula_75 \u00e8 la pressione media e formula_76 \u00e8 il coefficiente di viscosit\u00e0 volumetrica del fluido.\nIn particolare da tale ultima relazione risulta che la pressione dinamica formula_77 coincide con la pressione media formula_78 sia nella condizione formula_79, ben verificata nel caso di gas rarefatti, sia nella condizione formula_80. Quest'ultima condizione \u00e8 soddisfatta nello stato di quiete o nel caso di moti isocorici, cio\u00e8 che non comportino variazione di volume. Tale condizione \u00e8 pertanto verificata nel caso di fluidi incompressibili, per i quali la pressione media rappresenta anche il valore della pressione indeterminata, legata al vincolo cinematico di incomprimibilit\u00e0.\nIl modello di fluido newtoniano fornisce un'adeguata descrizione del comportamento di molti fluidi reali, come per esempio l'acqua, nelle condizioni di moto laminare, ma conduce a risultati discordi dalla realt\u00e0 nel caso di moto turbolento.\nFluidi elastici e fluidi perfetti.\nI \"fluidi elastici\" sono fluidi caratterizzati da \nEssi sono pertanto una particolare classe dei fluidi inviscidi, cio\u00e8 per i quali sono nulli i coefficienti di viscosit\u00e0 formula_70. In particolare un fluido elastico ed incompressibile \u00e8 detto fluido perfetto o \"ideale\"."}
{"id": "1639886", "revid": "124123", "url": "https://it.wikipedia.org/wiki?curid=1639886", "title": "Morti nel 755", "text": ""}
{"id": "1639888", "revid": "486946", "url": "https://it.wikipedia.org/wiki?curid=1639888", "title": "Equazioni costitutive", "text": ""}
{"id": "1639889", "revid": "599013", "url": "https://it.wikipedia.org/wiki?curid=1639889", "title": "Conconi", "text": ""}
{"id": "1639890", "revid": "1573940", "url": "https://it.wikipedia.org/wiki?curid=1639890", "title": "Majoidea", "text": "Majoidea \u00e8 una superfamiglia di granchi.\nTassonomia.\nIn questa superfamiglia sono riconosciute 7 famiglie:"}
{"id": "1639891", "revid": "124123", "url": "https://it.wikipedia.org/wiki?curid=1639891", "title": "Morti nel 771", "text": ""}
{"id": "1639894", "revid": "709565", "url": "https://it.wikipedia.org/wiki?curid=1639894", "title": "David Tudor", "text": "\u00c8 conosciuto per essere uno dei maggiori esponenti della musica sperimentale per pianoforte insieme a John Cage, con il quale lavor\u00f2 negli anni cinquanta. Fu il primo esecutore di molte delle composizioni di Cage; fra le molte si ricordi il \"Concerto per pianoforte e orchestra\" e 4'33\"."}
{"id": "1639898", "revid": "287204", "url": "https://it.wikipedia.org/wiki?curid=1639898", "title": "Margaret Lee (disambigua)", "text": ""}
{"id": "1639901", "revid": "729019", "url": "https://it.wikipedia.org/wiki?curid=1639901", "title": "Motomondiale 1976", "text": "La stagione 1976 \u00e8 stata la ventottesima del Motomondiale; anche in questa stagione, come gi\u00e0 nelle ultime precedenti, i gran premi furono 12 ma in nessuno di essi si disputarono le gare di tutte le classi.\nIl contesto.\nA met\u00e0 della stagione la FIM decise, con effetto retroattivo dall'inizio dell'anno, una modifica nel calcolo dei punteggi stagionali: l'annata di gare venne divisa in due tronconi e, per ognuno di essi, vennero tenuti in considerazione i migliori tre risultati.\nCon la decisione da parte di Yamaha, Suzuki e MV Agusta di sospendere la partecipazione alle gare della classe 500 con team completamente interni e il conseguente affidamento delle moto ufficiali a organizzazioni esterne, si vide anche un aumento dell'importanza degli sponsor i cui nomi erano apposti sulle carenature; oltre a quelli tecnici cominciarono ad apparire anche quelli di aziende esterne all'ambiente motociclistico.\nLe tre case sopracitate scelsero di affidarsi: Yamaha all'importatore venezuelano Venemotos che scelse Johnny Cecotto quale pilota, Suzuki all'importatore britannico Heron che si affid\u00f2 a Barry Sheene, John Williams e John Newbold; per quanto riguarda la MV Agusta, il pilota storico Giacomo Agostini, con il supporto della Marlboro, cre\u00f2 un suo team (Agostini durante l'anno scelse peraltro in qualche occasione di utilizzare anche una Suzuki \"clienti\").\nLa stagione fu segnata da due ultime volte: quella del Tourist Trophy tra le gare iridate e quello della MV Agusta tra le case partecipanti. Il tracciato dell'Isola di Man scontava la sua pericolosit\u00e0, mentre la Casa lombarda la sempre pi\u00f9 ridotta competitivit\u00e0 delle moto a quattro tempi: in 500 il mondiale fu vinto dall'inglese Barry Sheene sulla Suzuki del britannico \"Team Heron\", e in sella a una RG 500 erano 13 dei primi 15 classificati nella classe regina (unica eccezione Giacomo Agostini, settimo in graduatoria con la MV, portata alla vittoria nell'ultima gara della stagione al N\u00fcrburgring). La 500 vide anche la prima vittoria di un pilota statunitense in un GP: quella di Pat Hennen ad Imatra.\nWalter Villa conquist\u00f2 l'iride sia in 250 che in 350 con la Harley-Davidson (impresa riuscita in precedenza solo a Mike Hailwood nel 1967 e a Jim Redman in quelli del 1962 e 1963), mentre in 125 la vittoria fu appannaggio di Pier Paolo Bianchi su Morbidelli. Nella 50, ennesima vittoria per \u00c1ngel Nieto, questa volta su Bultaco (ovvero la Piovaticci ex Lazzarini, il cui progetto era stato rilevato dalla Casa spagnola). Tra i sidecar, secondo titolo consecutivo per Rolf Steinhausen, con il suo tre ruote Busch spinto dal 4 cilindri due tempi K\u00f6nig, di origine motonautica.\nSi dimostr\u00f2 ancora fatale il GP delle Nazioni, disputatosi per la prima volta al Mugello: in una gara funestata da pi\u00f9 di sessanta incidenti, persero la vita Paolo Tordi (al secondo giro della 350) e Otello Buscherini (nella gara della 250).\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nDopo aver ottenuto la vittoria nel Gran Premio motociclistico di Svezia e, di conseguenza, matematicamente il titolo iridato, Barry Sheene decise di non partecipare alle successive gare della stagione.\nDurante il corso della stagione si registr\u00f2 anche il ritiro dalle competizioni del pluriiridato Phil Read per il quale il Gran Premio motociclistico d'Olanda fu l'ultima gara della carriera.\nL'ultima gara della stagione che vedeva al via le 500, il Gran Premio motociclistico di Germania, vide anche quella che rester\u00e0 l'ultima vittoria in classe regina di una motocicletta dotata di motore a quattro tempi fino all'avvento della MotoGP; il merito fu di Giacomo Agostini (questa fu per lui anche l'ultima vittoria in carriera) e della MV Agusta. La casa motociclistica italiana a fine stagione interruppe le sue partecipazioni alle corse e, limitatamente alle 500, il suo palmar\u00e8s registr\u00f2 in totale 139 vittorie, 18 titoli iridati piloti e 16 titoli costruttori.\nClasse 350.\nLa stagione, composta da 10 prove (non si corse nel GP del Belgio e in quello di Svezia), venne divisa in due: la prima parte, in cui venivano ritenuti validi per la classifica i migliori tre risultati, si concludeva con il Tourist Trophy, la seconda parte, con sempre i migliori 3 risultati validi, aveva inizio con il GP d'Olanda.\nDi fronte ad un numero considerevole di Yamaha, sia ufficiali che private, la vittoria in campionato arrise all'Harley-Davidson di Walter Villa che precedette il campione mondiale dell'anno precedente, Johnny Cecotto. Villa ottenne anche 4 vittorie contro le due del pilota venezuelano.\nTra i vincitori dei singoli gran premi vi \u00e8 anche Giacomo Agostini che, con l'affermazione nel GP d'Olanda, port\u00f2 la MV Agusta alla 76\u00aa e ultima vittoria in questa classe prima che, al termine della stagione, la casa motociclistica varesina si ritirasse definitivamente dalle competizioni motociclistiche.\nClasse 250.\nLa 250 fu la categoria che nell'anno disput\u00f2 pi\u00f9 prove, essendo assente solamente nel GP d'Austria. La stagione fu divisa, ai fini della classifica, in due met\u00e0, la prima che comprendeva 5 prove (sino al GP d'Olanda) di cui erano validi i migliori 3 risultati e la seconda, che aveva inizio dal GP del Belgio, con altri 3 risultati utilizzabili da ciascun pilota.\nCome gi\u00e0 in 350, anche in questa classe il duello per aggiudicarsi il titolo fu tra i piloti delle varie Yamaha e i due piloti ufficiali Harley-Davidson; come gi\u00e0 nell'altra categoria, ad aggiudicarsi il titolo fu Walter Villa (per la terza volta consecutiva dopo i titoli del 1974 e dell'anno precedente) che precedette in classifica Takazumi Katayama e il suo compagno di squadra Gianfranco Bonera.\nVilla si aggiudic\u00f2 anche 7 degli 11 gran premi, corredati di 7 pole position e 7 giri veloci in gara.\nDa registrare anche la scomparsa nella gara delle 250 del Gran Premio motociclistico delle Nazioni di Otello Buscherini.\nClasse 125.\nDiversamente dall'anno precedente la gerarchia interna decisa dalla Morbidelli per i suoi due piloti ufficiali venne invertita; Pier Paolo Bianchi (secondo nel 1975) ottenne 7 vittorie su 9 gare e il titolo iridato. Tra il vincitore e il compagno di squadra Paolo Pileri (iridato in carica) riusc\u00ec ad inserirsi \u00c1ngel Nieto appena passato alla Bultaco.\nClasse 50.\nPur essendo passato dalla Kreidler dell'anno precedente alla Bultaco, \u00c1ngel Nieto conquist\u00f2 un altro titolo, il settimo della carriera, nella classe di minor cilindrata del mondiale.\nAl termine delle 9 prove in cui ottenne 5 vittorie, precedette in classifica generale le due Kreidler di Herbert Rittberger e Ulrich Graf.\nClasse sidecar.\nLe motocarrozzette furono quelle che disputarono nel 1976 il minor numero di prove, solo 7; anche con i nuovi regolamenti avrebbe potuto essere eliminato un solo risultato tra i 4 della seconda meta di campionato, dal GP d'Olanda a quello di Spagna. Solo i primi due equipaggi nella classifica generale furono costretti a farlo; il titolo and\u00f2 alla coppia tedesca Rolf Steinhausen e Josef Huber (gi\u00e0 vincitori dell'iride l'anno precedente) che precedettero i connazionali Werner Schw\u00e4rzel e Andreas Huber.\nMentre i telai erano di fornitori diversi, i propulsori utilizzati erano K\u00f6nig (che si aggiudic\u00f2 quattro vittorie) e Yamaha (che si aggiudic\u00f2 i restanti 3 GP).\nDa registrare anche il fatto curioso che due piloti storici e plurivittoriosi nella categoria, Klaus Enders e Helmut Fath, tentarono vanamente un rientro nelle competizioni ma vennero fermati il primo da un incidente e il secondo da un handicap fisico."}
{"id": "1639902", "revid": "1573940", "url": "https://it.wikipedia.org/wiki?curid=1639902", "title": "Majidae", "text": "Majidae () \u00e8 una famiglia di granchi decapodi."}
{"id": "1639904", "revid": "287204", "url": "https://it.wikipedia.org/wiki?curid=1639904", "title": "Manduri", "text": "Manduri \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639905", "revid": "174925", "url": "https://it.wikipedia.org/wiki?curid=1639905", "title": "Carsico", "text": ""}
{"id": "1639906", "revid": "110157", "url": "https://it.wikipedia.org/wiki?curid=1639906", "title": "Pallamano ai Giochi della XXII Olimpiade", "text": "I tornei olimpici di pallamano dei Giochi di Mosca si sono svolti tra il 20 e il 30 luglio 1980.\nLe gare sono state ospitate da due impianti: la Sokol'niki Arena e il Palazzo dello sport Dinamo.\nHanno preso parte al torneo 12 formazioni maschili e 6 formazioni femminili.\nIl torneo maschile \u00e8 stato vinto dalla Germania Est, mentre il torneo femminile \u00e8 stato vinto dall'Unione Sovietica per la seconda edizione di fila."}
{"id": "1639909", "revid": "287204", "url": "https://it.wikipedia.org/wiki?curid=1639909", "title": "\u00d3leo", "text": "\u00d3leo \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639910", "revid": "295403", "url": "https://it.wikipedia.org/wiki?curid=1639910", "title": "Pallamano ai Giochi della XXI Olimpiade", "text": "I tornei olimpici di pallamano dei Giochi di Montr\u00e9al si sono svolti tra il 18 e il 28 luglio 1976.\nLe gare sono state ospitate da tre impianti: il Complexe sportif Claude-Robillard di Montr\u00e9al, il Palazzo dello sport L\u00e9opold-Drolet di Sherbrooke, il \"Pavillon de l'\u00e9ducation physique et des sports\" (PEPS) dell'Universit\u00e0 Laval di Qu\u00e9bec.\nHanno preso parte al torneo 12 formazioni maschili e, per la prima volta, 6 formazioni femminili.\nSia il torneo maschile sia il torneo femminile sono stati vinti dall'Unione Sovietica."}
{"id": "1639911", "revid": "729019", "url": "https://it.wikipedia.org/wiki?curid=1639911", "title": "Stazione di Fano", "text": "La stazione di Fano \u00e8 un\u2019infrastruttura ferroviaria posta sulla linea Bologna-Ancona ubicata nel territorio dell'omonimo comune.\nFino al 1987, la stazione fungeva da capolinea della linea ferroviaria per Urbino dismessa in tale anno.\nStrutture e impianti.\nL'impianto \u00e8 gestito da RFI SpA.\nIl piazzale binari \u00e8 dotato di quattro binari dotati di banchina per il servizio viaggiatori, pi\u00f9 una serie di tronchini a sud della stazione, utilizzati dalla compagnia Salcef Costruzioni Edili e Ferroviarie.\nI binari pi\u00f9 utilizzati sono il secondo ed il terzo per la fermata dei treni in direzione nord-sud, mentre il primo binario ha perso la sua funzione di capolinea dei treni della linea per Urbino. Il quarto binario, di pi\u00f9 recente attivazione e l'unico dotato di ascensore, \u00e8 usato principalmente come binario di deviazione.\nServizi.\nLa stazione, che RFI classifica nella categoria \"silver\", dispone di:"}
{"id": "1639912", "revid": "287204", "url": "https://it.wikipedia.org/wiki?curid=1639912", "title": "Ourinhos", "text": "Ourinhos \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639913", "revid": "1543377", "url": "https://it.wikipedia.org/wiki?curid=1639913", "title": "Piraju", "text": "Piraju \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639914", "revid": "729019", "url": "https://it.wikipedia.org/wiki?curid=1639914", "title": "MV Agusta 125 Pullman", "text": "La MV Agusta 125 Pullman \u00e8 una motocicletta prodotta dalla casa di Cascina Costa dal 1953 al 1956. Nella storia produttiva della MV Agusta, \u00e8 stato il modello costruito nel maggior numero di esemplari.\nIl contesto.\nAll'inizio degli anni cinquanta le case motociclistiche tentarono di arginare il dilagante successo degli scooter prodotti dalla Piaggio e dalla Innocenti, anche realizzando modelli di moto utilitaristiche che offrissero una buona versatilit\u00e0 e praticit\u00e0 d'uso, superando i gravi problemi di stabilit\u00e0 dello scooter, dovuti al ridotto diametro delle ruote.\nSulla scia della Moto Guzzi che, nel 1950, aveva messo in produzione il Galletto, altre case motociclistiche si cimentarono nella costruzione di modelli ibridi che si posizionavano tra la motocicletta classica e lo scooter, come le Sterzi Confort e Motom Delfino.\nLa moto.\nPresentata al Salone dell'automobile di Bruxelles nel gennaio 1953, la \"Pullman\" spiccava per il suo aspetto piuttosto originale, con il corpo apparentemente allungato per effetto del motore in posizione fortemente arretrata e con funzione portante per le sospensioni posteriori.\nIl telaio, a culla aperta, \u00e8 realizzato in monotubo d'acciaio, di foggia simile a quello dello scooter \"125 Ovunque\" il quale, a sua volta, riprendeva lo schema della fortunata \"Lambretta 125 C\" del 1950.\nLa posizione arretrata del motore, crea un insolito spazio vuoto tra la ruota anteriore ed il sostegno verticale del telaio che poteva essere occupato da un'opzionale carenatura in lamiera, utilizzabile come vano porta oggetti.\nIl modello ottenne un buon successo di vendite, tra quella fascia di clientela che utilizzava la moto come unico mezzo di trasporto familiare o, promiscuamente, anche come mezzo da lavoro. Nonostante il discutibile risultato estetico, le doti di \"comfort\" della \"Pullman\", determinate dall'assetto di guida, dalle sospensioni morbide e dagli pneumatici a larga sezione, furono particolarmente apprezzate dall'utenza, tanto da essere imitata da alcune case concorrenti. \nNel 1956 venne sostituita dal il modello \"Superpullman\" con telaio in lamiera stampata. Le ultime \"Pullman\" prodotte furono utilizzate per collaudare, nel 1957, l'avveniristico motore 2T da 125 cm\u00b3 ad iniezione che, a causa della crisi nel settore motociclistico seguente alla messa in commercio della Fiat 500, non entr\u00f2 in produzione.\nLa seconda serie della \"Pullman\", prodotta dal 1954 in circa 18.000 esemplari, si differenziava per l'adozione del cambio a pedale, anzich\u00e9 a manopola, e per l'eliminazione del terzo ammortizzatore idraulico centrale, infulcrato al blocco e dei due ammortizzatori meccanici sostituiti da due ammortizzatori idraulici."}
{"id": "1639915", "revid": "110157", "url": "https://it.wikipedia.org/wiki?curid=1639915", "title": "Pallamano ai Giochi della XX Olimpiade", "text": "Il torneo di pallamano della XX Olimpiade fu il secondo torneo olimpico a essere disputato. Si svolse dal 30 agosto al 10 settembre 1972 a Monaco di Baviera e vide la vittoria per la prima volta della . La pallamano torn\u00f2 a far parte del programma olimpico dopo l'apparizione ai giochi di . Anche in questa edizione il torneo venne riservato alle sole rappresentative maschili, ma venne giocato secondo le regole moderne della pallamano.\nFormula.\nAl torneo presero parte 16 rappresentative nazionali, che vennero suddivise in quattro gruppi. Le prime due classificate accedevano ai due gironi finali, le terze accedevano a un torneo a eliminazione diretta valevole per i piazzamenti dal 9\u00ba al 12\u00ba posto, mentre le quarte accedevano alla disputa per i piazzamenti dal 13\u00ba al 16\u00ba posto.\nI due gironi finali erano composti uno dalle squadre provenienti dai gruppi A e B, e l'altro dalle squadre provenienti dai gruppi C e D, portandosi il risultato acquisito nella prima fase. Le vincitrici dei due gironi disputarono la finale per la medaglia d'oro, le seconde per il bronzo, le terze per il 5\u00ba posto, e le quarte per il 7\u00ba posto."}
{"id": "1639916", "revid": "1573940", "url": "https://it.wikipedia.org/wiki?curid=1639916", "title": "Maja (zoologia)", "text": "Maja \u00e8 un genere della famiglia Majidae."}
{"id": "1639917", "revid": "287204", "url": "https://it.wikipedia.org/wiki?curid=1639917", "title": "Ribeir\u00e3o do Sul", "text": "Ribeir\u00e3o do Sul \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639918", "revid": "86341", "url": "https://it.wikipedia.org/wiki?curid=1639918", "title": "Francesco Conconi", "text": "\u00c8 stato rettore dell'Universit\u00e0 di Ferrara, ed \u00e8 direttore del \"Centro Studi Biomedici Applicati allo Sport\" dello stesso ateneo.\nInizialmente esperto di talassemia, agli inizi degli anni ottanta svilupp\u00f2 un test - denominato \"Test di Conconi\" - che tramite la correlazione tra sforzo fisico e battito cardiaco indicava la soglia anaerobica. Questo test divenne molto diffuso per la misurazione delle prestazioni degli atleti e successivamente per lo sviluppo di algoritmi per il funzionamento di orologi da fitness, tapis roulant e cyclette. \nGrazie ai suoi studi, abbinati alla sistematica pratica dell'autoemotrasfusione, nel 1984 Conconi pianific\u00f2 lo storico record dell'ora di ciclismo su pista di Francesco Moser a Citt\u00e0 del Messico.\nIl sangue necessario al trattamento dell'autoemotrafusione viaggi\u00f2 dentro uno speciale contenitore ad alta quota e a bassa temperatura, su un Concorde, da Parigi a New York. Da l\u00ec prosegu\u00ec sotto scorta diplomatica, per Citt\u00e0 del Messico, superando cos\u00ec i controlli doganali degli Stati Uniti e del Messico.\nNegli anni ottanta e novanta il suo laboratorio fece anche sperimentazioni sull'uso di steroidi e eritropoietina per il miglioramento delle prestazioni atletiche e in seguito fu accusato di praticare doping. \nAssistenza al Coni.\nNel 1980 present\u00f2 la proposta al Comitato olimpico nazionale italiano di fornire l'assistenza del proprio staff universitario per migliorare le prestazioni di alcuni atleti italiani, in particolare nel ciclismo, canottaggio, sci di fondo, pattinaggio di velocit\u00e0, nuoto, e lotta, tutti sport i cui atleti avrebbero maggiormente beneficiato del suo trattamento. La sua proposta venne accettata, ma secondo le ricerche condotte dal dirigente sportivo Sandro Donati l'assistenza fornita dal professore ferrarese sarebbe stata basata sul doping del sangue.\nTuttavia grazie alla ricerca di Conconi, finanziata con fondi pubblici, diversi atleti azzurri ottennero risultati di prestigio, culminati ai XVII Giochi olimpici invernali, dove l'Italia trionf\u00f2 raccogliendo un totale di venti medaglie. Come venne documentato in seguito, molti degli atleti dello sci di fondo, disciplina dove gli azzurri vinsero 9 medaglie, registrarono un tasso di ematocrito superiore al 50%: il dato costituisce un indizio dell'uso dell'eritropoietina e comporterebbe oggi (ma non nel 1992 e 1994) la sospensione dell'atleta in via cautelativa per motivi di salute.\nIl centro studi dell'Universit\u00e0 degli Studi di Ferrara guidato da Conconi assisteva inoltre numerosi ciclisti e altri atleti: un altro assistente del professore, Michele Ferrari, ha pubblicamente ammesso di assistere atleti nel doping del sangue.\nSentenza.\nNel 2003, Conconi, insieme ai collaboratori Ilario Casoni e Giovanni Grazzi, \u00e8 stato riconosciuto colpevole dei reati legati al doping con sentenza n. 533-2003 del Tribunale di Ferrara, depositata il 16 febbraio 2004; il tribunale ha dichiarato di non doversi procedere nei confronti degli imputati solo per intervenuta prescrizione, riconoscendone comunque la colpevolezza fino alla data del 9 agosto 1995. Conconi e i suoi collaboratori sono stati assolti non sussistendo alcuna colpa, limitatamente ai fatti successivi al 9 agosto 1995.\nAtleti coinvolti.\nIl numero degli atleti i cui dati sono inseriti nel file DBLAB \u00e8 notevolmente maggiore (470 secondo quanto riportato dalla sentenza del Tribunale di Ferrara)."}
{"id": "1639919", "revid": "254059", "url": "https://it.wikipedia.org/wiki?curid=1639919", "title": "Civraxu", "text": "Il civraxu (IPA: [t\u0361\u0283i\u02c8vra\u0292u], talvolta erroneamente scritto come \"civraxiu\") \u00e8 un pane sardo tipico di Sanluri, centro abitato del Medio Campidano. Pane di grossa pezzatura, dalla crosta di colore bruno dorato e dalla pasta ben lievitata. Consumato quotidianamente durante il lavoro nei campi, \u00e8 stato a lungo considerato la base dell'alimentazione dei contadini. Gli ingredienti tradizionali sono: la semola di grano duro, la farina di grano duro, il sale, l'acqua ed il lievito naturale \u2013 in sardo \"su fromentu\" \u2013 che andava rinnovato quotidianamente. Dopo la prima lievitazione e la pezzatura a mano della pasta, il \"civraxu\" viene posto, per una seconda lievitazione, dentro cestini rivestiti di teli di lino o cotone che ne assorbono l'umidit\u00e0 e, di conseguenza, conferiscono il tipico colore alla crosta durante la cottura. Il \"civraxu\" \u00e8 un pane nutriente, gustoso e durevole.\nIl nome.\nIl nome \"civraxu\", che proviene dal latino \"cib\u00e0rius\", ossia cibo per eccellenza, \u00e8 conosciuto anche come \"civ\u00e0rgiu\" o \"civ\u00e0rxu\".\nCaratteristiche.\nPane di semola di grano duro, caratteristico profumo, peso non inferiore a 2\u00a0kg, base circolare, presenta una crosta croccante e la mollica morbida. Grazie alla sua preparazione e agli ingredienti rimane buono e morbido per lungo tempo. In passato veniva preparato una volta alla settimana.\nPreparazione.\nLa sera prima si lavora la semola, circa un 40% dell'intero impasto, insieme al semolato, circa un 10% dell'intero impasto, per circa 15/20 minuti con un'impastatrice altrimenti circa 40 minuti se lavorato a mano, ottenendo cos\u00ec una pasta elastica e liscia.\nPer impastare semola e semolato utilizzate solo una piccola parte dell'intera quantit\u00e0 d'acqua che servir\u00e0 per il totale impasto.\nAvvolgere l'impasto con della pellicola trasparente affinch\u00e9 su quest'ultimo non si formi quel leggero strato di crosta dovuto al contatto con l'aria.\nSe l'impasto risulta essere troppo morbido si rischia che la pellicola trasparente si amalgami all'intero impasto risultando difficile o quasi impossibile separare i due, dunque assicurarsi di utilizzare una quantit\u00e0 di acqua inferiore e di recuperarla in seguito con l'intero impasto di semola e semolato.\nTenete conto che, il giorno dopo, l'impasto di semola avr\u00e0 una consistenza molto inferiore di quando l'avete lasciato riposare.\nLa mattina successiva si lavora il restante 50% di semolato che va aggiunto al precedente impasto di semola e semolato ed al lievito madre.\nIl lievito madre \u00e8 dato dalla fermentazione di un pezzo di pasta (\"su framentu\"), ricavato da un precedente impasto (il lievito, affinch\u00e9 continui a fermentare, viene lasciato riposare coperto interamente dalla farina dentro un contenitore se riutilizzato entro la settimana oppure pu\u00f2 essere conservato in congelatore, dopo averlo fatto riposare almeno un giorno intero nel contenitore coperto dalla farina, per garantirne la durata nel tempo) che lavoreremo con del semolato. La quantit\u00e0 di semolato che ci servir\u00e0 per lavorare \"su framentu\" sar\u00e0 uguale al 10% dell'intero impasto. Ad esempio: se intendiamo fare 10\u00a0kg di pane impasteremo 4\u00a0kg di semola insieme ad 1\u00a0kg di semolato, lo aggiungeremo ai 5\u00a0kg di semolato del giorno dopo ed infine lo uniremo ad 1\u00a0kg di lievito preparato il giorno prima), e lasciato riposare ben coperto per diverse ore che variano a seconda della temperatura esterna.\nLavorare il tutto nei contenitori in terracotta detti \"sciveddas\".\nUna volta impastato il tutto \u00e8 bene lasciarlo lievitare minimo due ore all'interno dello stesso contenitore di terracotta che manterr\u00e0 cos\u00ec l'impasto caldo, coprendolo con dei teli lavati a mano con del sapone di Marsiglia. \nIl pane \u00e8 un alimento delicato che, durante la lavorazione, assorbe qualsiasi tipo di odore o profumo, anche dei detersivi. \nDopodich\u00e9 si fanno le forme, lasciando lievitare anch'esse minimo un'ora all'interno di canestri, recipienti di giunco o materiali simili (parinedda) sempre coperte con i teli.\nIl pane \u00e8 pronto per essere infornato."}
{"id": "1639920", "revid": "287204", "url": "https://it.wikipedia.org/wiki?curid=1639920", "title": "Salto Grande", "text": "Salto Grande \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639921", "revid": "287204", "url": "https://it.wikipedia.org/wiki?curid=1639921", "title": "Santa Cruz do Rio Pardo", "text": "Santa Cruz do Rio Pardo \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639926", "revid": "287204", "url": "https://it.wikipedia.org/wiki?curid=1639926", "title": "S\u00e3o Pedro do Turvo", "text": "S\u00e3o Pedro do Turvo \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639927", "revid": "1305772", "url": "https://it.wikipedia.org/wiki?curid=1639927", "title": "Giuseppe Leoni", "text": ""}
{"id": "1639928", "revid": "287204", "url": "https://it.wikipedia.org/wiki?curid=1639928", "title": "Sarutai\u00e1", "text": "Sarutai\u00e1 \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639931", "revid": "287204", "url": "https://it.wikipedia.org/wiki?curid=1639931", "title": "Tagua\u00ed", "text": "Tagua\u00ed \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639932", "revid": "941701", "url": "https://it.wikipedia.org/wiki?curid=1639932", "title": "Pallamano ai Giochi della XI Olimpiade", "text": "Il torneo di pallamano della XI Olimpiade fu il primo torneo olimpico a essere disputato. Si svolse dal 6 al 14 agosto 1936 a Berlino e vide la vittoria per la prima volta della . Le partite vennero disputate in tre stadi: il \"Polizeistadion\", il \"BSV-Platz\" e lo stadio olimpico.\nPer la prima volta la pallamano venne inclusa nel programma delle Olimpiadi di Berlino, per le sole rappresentative maschili e giocata col formato di squadre da 11 giocatori e all'aperto. Secondo una teoria, l'introduzione della pallamano nel programma olimpico fu dovuta a un'insistente richiesta di Adolf Hitler, essendo le regole del gioco state codificate in Germania. Ritorn\u00f2 a far parte tra gli sport olimpici a partire da Monaco 1972.\nFormula.\nAl torneo presero parte 6 rappresentative nazionali, che vennero suddivise in due gruppi. Le prime due squadre classificate di ciascun gruppo disputarono un girone finale per l'assegnazione delle medaglie. Le squadre terze classificate disputarono la finale per il 5\u00ba posto."}
{"id": "1639933", "revid": "287204", "url": "https://it.wikipedia.org/wiki?curid=1639933", "title": "Tejup\u00e1", "text": "Tejup\u00e1 \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639934", "revid": "2184720", "url": "https://it.wikipedia.org/wiki?curid=1639934", "title": "Tra l'aratro e la radio", "text": "Tra l'aratro e la radio \u00e8 il sesto album in studio del cantautore italiano Max Gazz\u00e8, pubblicato il 29 febbraio 2008.\nDescrizione.\nIl primo singolo estratto \u00e8 \"Il solito sesso\", presentato al Festival di Sanremo 2008 dove si classifica dodicesimo, risultando per\u00f2 poi essere il brano della kermesse pi\u00f9 trasmesso dalle radio."}
{"id": "1639936", "revid": "287204", "url": "https://it.wikipedia.org/wiki?curid=1639936", "title": "Timburi", "text": "Timburi \u00e8 un comune del Brasile nello Stato di San Paolo, parte della mesoregione di Assis e della microregione di Ourinhos."}
{"id": "1639941", "revid": "104458", "url": "https://it.wikipedia.org/wiki?curid=1639941", "title": "The Big O", "text": " \u00e8 una serie televisiva anime suddivisa in due stagioni di 13 episodi, per un totale di 26 episodi. La prima serie \u00e8 stata trasmessa dal 13 ottobre 1999 al 19 gennaio 2000, mentre la seconda dal 7 gennaio al 29 marzo 2003. L'anime, creato e prodotto dalla Sunrise, \u00e8 un omaggio ai film noir degli anni 40-50 del secolo scorso, e combina gli elementi delle detective-stories con quelli tipicamente pi\u00f9 giapponesi dei robot giganti.\nIn seguito l'anime \u00e8 stato adattato in un manga disegnato da Hitoshi Ariga e pubblicato da K\u014ddansha. Anche nel caso del manga si \u00e8 trattato di due serializzazioni distinte, uscite in contemporanea con le corrispondenti serie televisive.\nTrama.\nDurante un misterioso fenomeno, chiamato in seguito \"l'evento\", tutti gli abitanti di \"Paradigm City\" hanno perso la memoria. In questo modo, dalla memoria di tutti \u00e8 stato cancellato il ricordo delle atrocit\u00e0 delle guerre. Ma \"l'evento\" non ha avuto effetto su tutti. Dal passato stanno ritornando dei robot, antiche macchine da guerra, pronti a riportare il caos. Soltanto un uomo pu\u00f2 proteggere la propria gente, Roger Smith, un negoziatore in grado di cavarsela in qualunque situazione. In caso di difficolt\u00e0 pu\u00f2 comunque fare riferimento ad un'arma potentissima: il Big O, un gigantesco robot, antica reliquia del passato di Paradigm City.\nEpisodi.\nI titoli degli episodi nell'edizione originale giapponese sono scritti in lingua inglese, senza kanji."}
{"id": "1639947", "revid": "767487", "url": "https://it.wikipedia.org/wiki?curid=1639947", "title": "On Stage (Rainbow)", "text": "On Stage \u00e8 il primo album live pubblicato dalla hard rock/heavy metal band Rainbow.\nL'album fu registrato durante il Rising World Tour tra Germania e Giappone nel 1976. Nella scaletta \u00e8 presente anche la cover dei Deep Purple \"Mistreated\".\n2012 Deluxe Edition.\nDisco due.\nLe tracce del disco due sono indicate come registrate nel corso del concerto di Osaka del 9 dicembre 1976, ma trattasi in realt\u00e0 del secondo concerto tenutosi a Tokyo il 16 dicembre. l'ordine dei brani del disco due \u00e8 quello della scaletta live originale."}
{"id": "1639948", "revid": "638792", "url": "https://it.wikipedia.org/wiki?curid=1639948", "title": "Devil may cry (serie animata)", "text": ""}
{"id": "1639950", "revid": "767487", "url": "https://it.wikipedia.org/wiki?curid=1639950", "title": "Fausto Landini", "text": "\u00c8 il fratello minore di Spartaco Landini.\nCarriera.\nGiocatore.\nClub.\nEsordisce in Serie A, sotto la guida di Helenio Herrera, a 17 anni, il 1\u00ba dicembre 1968 in Roma-Bologna (2-1). Con la maglia della Roma ha disputato 44 partite con 6 gol in Serie A, 9 partite con 2 gol in Coppa Italia e 8 partite con un gol in Coppa delle Coppe.\nPassato alla Juventus, viene scarsamente utilizzato e rester\u00e0 una sola stagione, prima di passare al Bologna; qui rimane per quattro stagioni dove gioca, in particolare sotto la guida di Bruno Pesaola, come spalla di Beppe Savoldi.\nAl termine di questo periodo viene ceduto all'Ascoli, dove, sotto la guida di Enzo Riccomini, disputa poche partite.\nNazionale.\nHa totalizzato 4 presenze e un gol in Nazionale Under-21, esordendo a Mantova il 1\u00ba novembre 1969 in Italia-Ungheria (2-1).\nAllenatore.\nTerminata la carriera di giocatore, intraprende quella di allenatore.\nNella stagione 1994-1995 ha allenato la Colligiana nel Campionato Nazionale Dilettanti.\nNel 2004-2005 ha allenato la Primavera del , e dal 2006-2007 quella della Sangiovannese."}
{"id": "1639960", "revid": "1543377", "url": "https://it.wikipedia.org/wiki?curid=1639960", "title": "Pumpkin Scissors", "text": " \u00e8 un manga scritto e illustrato da Ryoutarou Iwanaga nel 2002, ma in seguito ha avuto un adattamento in anime prodotto da Gonzo e AIC, fin dal 21 ottobre 2006 e finendo nel 2007.\nDistribuzione.\nLa serie animata \u00e8 stata distribuita anche nel Nord America da A.D. Vision, ma non \u00e8 ancora giunta in Italia e nell'Europa.\nAmbientazione.\nLa storia si evolve in un ambiente che ricorda l'Europa occidentale. Durante la serie vi \u00e8 una continua guerra che ricorda molto la seconda guerra mondiale, anche i nomi ricordano quelli di tedeschi o austriaci, anche se i luoghi sembrano inventati appositamente per l'anime. Le armi sono ricostruzioni fedeli dell'epoca e non si hanno contaminazioni di natura precedente o successiva.\nTrama.\nLe vicende narrano di un gruppo di soldati che si trovano a combattere ed effettuare numerose missioni durante un periodo di guerra fra paesi non identificati. Il loro aiuto \u00e8 solo quello di supporto, e di ricostruzione anche se indirettamente saranno coinvolti pi\u00f9 volte in situazioni disperate. Da quando Randel si unisce a loro appare anche una misteriosa organizzazione chiamata Silver Wheel (ruota d'argento). Durante gli scontri il protagonista risolve le situazioni pi\u00f9 pericolose sfiorando la morte pi\u00f9 volte. L'anime si conclude senza che i protagonisti capiscano chi siano i nemici, circostanza che fa pensare ad un continuo della serie.\nPersonaggi.\nAntagonisti.\nI nemici della serie sono divisi in due gruppi i primi sono ex compagni di squadre speciali simili a quella di Oland, che servono il secondo gruppo, i soci dell'organizzazione Silver Wheel, infiltratisi in tutti i ruoli di comando dello Stato e dell'esercito."}
{"id": "1639962", "revid": "183694", "url": "https://it.wikipedia.org/wiki?curid=1639962", "title": "Giovanni Demaria", "text": "Biografia.\nDiventato allievo dell'Accademia Militare di Artiglieria e Genio di Torino nel 1917, fu uno dei \u00abragazzi del '99\u00bb chiamati a difendere la linea del Piave dopo la disfatta di Caporetto. Tenente di artiglieria, combatt\u00e9 tra il Monte Asolone e il Col Moschin, guadagnandosi due croci di guerra e la medaglia interalleata.\nAlla fine del conflitto riprese gli studi interrotti, laureandosi nel luglio 1920 presso l'Universit\u00e0 degli Studi di Torino. Dopo la laurea si impieg\u00f2 in banca per un breve periodo e fu professore in una scuola a Biella. Per continuare i suoi studi, decise di iscriversi all'Universit\u00e0 Ca' Foscari a Venezia per conseguire una seconda laurea.\nQuivi avvenne l'incontro decisivo per la sua formazione scientifica e per la sua carriera accademica: quello con Gustavo Del Vecchio, al quale rimarr\u00e0 sempre legato da gratitudine e da amicizia. La tesi di laurea, discussa nel luglio 1921, divent\u00f2 l'anno dopo il primo libro pubblicato da Demaria: \"Le teorie monetarie e il ritorno all'oro\". Questo, assieme ad un articolo sulla fluttuazione del saggio di scambio della lira alla Borsa di Londra, gli apr\u00ec le porte di una carriera rapidissima. Nel 1928 ottenne la libera docenza nell'Universit\u00e0 degli Studi di Torino. Nel febbraio del 1929, non ancora trentenne, vinse \u2013 primo della terna \u2013 il concorso per la cattedra di Economia politica nell'Universit\u00e0 degli Studi di Bari dove insegn\u00f2 negli anni 1929-30 e 1933-34. I due anni di intervallo li trascorse all'estero, a New York, Londra e Berlino, con una borsa della Fondazione Rockefeller ottenuta per il tramite di Luigi Einaudi.\nA New York Demaria conobbe quella che sarebbe diventata sua moglie, Gisella Figuerola, che l\u00ec studiava pittura. Nel 1934 divenne professore ordinario e venne chiamato per trasferimento dalla Bocconi quale professore ordinario di statistica demografica ed economia. Alla Bocconi rimase fino al termine della sua carriera, ricoprendo, quale titolare, le cattedre di politica economica e finanziaria e poi di economia politica. Rifiut\u00f2 varie proposte di trasferimento alla Statale di Milano, a Roma e anche a Torino.\nAlla Bocconi, a fianco di Gustavo Del Vecchio rettore e di Giorgio Mortara, Demaria trov\u00f2 un ambiente pi\u00f9 libero e meno inquinato dalle teorie corporative care al regime. Quando nel 1938, per effetto delle leggi razziali, i professori ebrei furono privati della cattedra, egli assunse la direzione del \"Giornale degli Economisti\" impedendo che cadesse in mano fascista. Anche lui si sottrasse a stento, e soltanto per l'intervento di Giovanni Gentile (che era anche vicepresidente della Bocconi), al pericolo incombente di essere destituito a causa dell'orientamento eterodosso che aveva manifestato nella relazione generale, tenuta nel 1942 al convegno pisano, sui \u201cProblemi economici dell'ordine nuovo\u201d.\nDal 1945 fu pro-rettore della Bocconi e per sette anni, nei quali la potenzi\u00f2 con un nuovo corso di laurea in lingue, per il quale chiam\u00f2 a insegnare studiosi prestigiosi come Mario Fubini e Francesco Flora.\nNel 1947 la Fondazione Rockefeller lo invit\u00f2 a tenere una serie di conferenze negli Stati Uniti (a New York, a Washington, a Stanford). Fu l'occasione che aspettava da tempo per tentare di realizzare il suo sogno americano: creare a New York un dipartimento dell'Universit\u00e0 Bocconi. Cerc\u00f2 di coinvolgere il Ministero degli Esteri, sentito anche il parere di Luigi Einaudi, ma l'ambasciata italiana in America non collabor\u00f2 allo scopo.\nNel 1949 fece un secondo viaggio negli Stati Uniti, per conto della Banca d'Italia; incontr\u00f2 pi\u00f9 di settanta personaggi della cultura e dell'economia americana, ma non riusc\u00ec a realizzare il suo sogno.\nFu direttore del \"Giornale degli Economisti e Annali di Economia\" dal 1939 al 1975.\nAll'impegno accademico egli accompagn\u00f2 in quegli anni l'impegno politico, presiedendo, su proposta di Pietro Nenni, la commissione economica istituita dal Ministero della Costituente, in vista della carta costituzionale nei suoi aspetti economici. Nello stesso periodo Demaria svolse pure un'intensa attivit\u00e0 di editorialista economico, sulle colonne de \u201cLa Stampa\u201d dal 1945 al 1950 e poi su quelle de \u201cIl Giorno\u201d. Fu presidente della Societ\u00e0 italiana degli economisti nel triennio 1955-1957; presidente o membro del consiglio direttivo de: \"Centro Linceo Interdisciplinare\", \"Rassegna Economica\", \"Automobilismo industriale\", \"La Scuola in azione\", \"Rivista Internazionale di scienze economiche e commerciali\". Fu \"visiting professor\" all'Universit\u00e0 di Ottawa e alla Johns Hopkins University a Bologna. Fu preside della Scuola Idrocarburi dell'Eni.\nNel novembre del 1964 ricevette, nell'anfiteatro Descartes, la laurea \"honoris causa\" conferitagli dalla Sorbona di Parigi.\nNel 1975 si ritir\u00f2 dall'insegnamento, ma continu\u00f2 la sua operosa carriera di studioso pubblicando ancora numerosi scritti e discorsi. Demaria mor\u00ec a Milano il 12 aprile del 1998. \u00c8 sepolto nella tomba di famiglia a Cintano (Torino).\nOnorificenze accademiche.\nGiovanni Demaria fu socio nazionale dell'Accademia dei Lincei, dell'Accademia delle Scienze di Torino, dell'Istituto Lombardo di Scienze e Lettere di Milano, dell'Accademia dei Georgofili, dell'Accademia Pontaniana di Napoli, dell'Accademia delle Scienze di Bologna, dell'Accademia delle Scienze di Bari, della Royal Statistical Society di Londra, dell'Academy of Sciences di New York, dell'Academie des Sciences Morales et Politiques de l'Institut de France, della Mont Pelerin Society, della Fondazione Rockefeller (negli anni '30-'32); premio nazionale Presidente della Repubblica (1954).\nPubblicazioni.\nLe opere scritte da Demaria sono oltre cinquecento."}
{"id": "1639967", "revid": "767487", "url": "https://it.wikipedia.org/wiki?curid=1639967", "title": "Maria Rosa la guardona", "text": "Maria Rosa la guardona \u00e8 un film del 1973 diretto da Marino Girolami con lo pseudonimo di Franco Martinelli.\nTrama.\nLa campagnola Maria Rosa viene assunta come cameriera in un albergo di seconda categoria a Roma. Un buco nel muro dietro lo specchio della sua camera le permette di osservare, insieme ad un collega portabagagli sempre eccitato, quello che succede."}
{"id": "1639971", "revid": "119945183", "url": "https://it.wikipedia.org/wiki?curid=1639971", "title": "Lochgilphead", "text": "Lochgilphead () \u00e8 un \"burgh\" in Scozia con una popolazione di circa 3.000 abitanti ed \u00e8 il centro amministrativo dell'Argyll e Bute."}
{"id": "1639975", "revid": "767487", "url": "https://it.wikipedia.org/wiki?curid=1639975", "title": "Pisa tetraodon", "text": "Pisa tetraodon \u00e8 un crostaceo decapode della famiglia dei Epialtidae.\nHabitat e distribuzione.\nVive su fondali ricchi di vegetazione, a bassa profondit\u00e0.\nDescrizione.\nCorpo di forma triangolare e colore rosso-bruno, molto spinoso sul bordo del carapace, con zampe lunghe anch'esse spinose."}
{"id": "1639976", "revid": "14563187", "url": "https://it.wikipedia.org/wiki?curid=1639976", "title": "Mean Fiddler", "text": ""}
{"id": "1639990", "revid": "1573940", "url": "https://it.wikipedia.org/wiki?curid=1639990", "title": "Pisa (zoologia)", "text": "Pisa \u00e8 un genere della famiglia dei Epialtidae."}
{"id": "1639993", "revid": "287204", "url": "https://it.wikipedia.org/wiki?curid=1639993", "title": "Astoria 2", "text": "LAstoria 2, precedentemente conosciuto come Mean Fiddler e LA2, era un nightclub al 165 di Charing CrossRoad, a Londra, Inghilterra.\nStoria.\nFino al 2009, il locale era connesso con il London Astoria in modo tale che in caso di necessit\u00e0, essi potessero essere usati come un unico grande locale.\nUn altro locale chiamato Mean Fiddler fu precedentemente costruito a nord ovest di Londra nel 1982.\nNel giugno 2006, il Mean Fiddler \u00e8 stato venduto (insieme al London Astoria) al gruppo Derwent Valley Central, il quale ha intenzione di trasformarlo in una combinazione di negozi, appartamenti e uffici per guadagnare denaro durante i giochi olimpici. Ha continuato ad essere affittato fino al 15 gennaio 2009, che \u00e8 stata la sua ultima serata. \u00c8 stato successivamente demolito."}
{"id": "1639995", "revid": "562499", "url": "https://it.wikipedia.org/wiki?curid=1639995", "title": "Cus d'Annunzio", "text": ""}
{"id": "1639997", "revid": "536103", "url": "https://it.wikipedia.org/wiki?curid=1639997", "title": "Sindaci di Genova", "text": "Di seguito l'elenco cronologico dei sindaci di Genova e delle altre figure apicali equivalenti che si sono succedute nel corso della storia."}
{"id": "1640004", "revid": "1573940", "url": "https://it.wikipedia.org/wiki?curid=1640004", "title": "Pisinae", "text": "Pisinae \u00e8 una sottofamiglia di granchi appartenenti alla famiglia Epialtidae."}
{"id": "1640005", "revid": "1494169", "url": "https://it.wikipedia.org/wiki?curid=1640005", "title": "LFDM", "text": ""}
{"id": "1640007", "revid": "547992", "url": "https://it.wikipedia.org/wiki?curid=1640007", "title": "Paper Planes", "text": "Paper Planes \u00e8 il terzo singolo estratto da \"Kala\", secondo album della rapper M.I.A. Il brano \u00e8 stato scritto da M.I.A. e Diplo, e utilizza un campionamento del riff del brano \"Straight to Hell\" dei Clash. Nel ritornello invece vengono usati campionamenti di colpi di arma da fuoco e di registratori di cassa.\nNella classifica \"100 Best Songs of the 2000s\" della rivista Rolling Stone la canzone si posiziona alla numero 5.\nIl video.\nIl video di \"Paper Planes\" \u00e8 stato girato da Bernard Gourley ed \u00e8 stato trasmesso in tv per la prima volta durante la puntata del 17 dicembre 2007 di \"Total Request Live\" su MTV Uk, anche se era stato reso disponibile in streaming sul sito dell'emittente gi\u00e0 due giorni prima. Il video \u00e8 stato girato a New York e vede M.I.A. nei panni di una immigrata che vende pane in un furgoncino. Nel video fanno dei cameo anche altri rapper come DMX, Mike D e Adrock dei Beastie Boys.\nUtilizzo nel cinema.\nLa canzone \u00e8 stata usata per i trailer del film di David Gordon Green \"Strafumati\".\n\"Paper Planes\" e una sua versione remix sono incluse nella colonna sonora del film \"The Millionaire\" di Danny Boyle. La versione remix \u00e8 inoltre presente nella colonna sonora del film \"Hancock.\"\nUtilizzo nei telefilm.\nLa canzone \u00e8 stata usata in una puntata di The Tomorrow People.\n\u00c8 stata anche utilizzata anche nel pilot di Selfie.\nUtilizzo nei videogiochi.\nLa canzone \u00e8 stata usata per il video iniziale di Far Cry 3.\nLa canzone \u00e8 stata utilizzata in DJ Hero.\nTracce.\nDigital 7digital EP\nDigital iTunes EP\nXL 12\" Vinyl EP"}
{"id": "1640009", "revid": "858648", "url": "https://it.wikipedia.org/wiki?curid=1640009", "title": "Liga Fronte Veneto", "text": ""}
{"id": "1640010", "revid": "486946", "url": "https://it.wikipedia.org/wiki?curid=1640010", "title": "Gankutsu\u014d", "text": ""}
{"id": "1640011", "revid": "599013", "url": "https://it.wikipedia.org/wiki?curid=1640011", "title": "Tennis ai Giochi della XIX Olimpiade", "text": "Le partite di tennis ai Giochi della XIX Olimpiade si svolsero a Guadalajara. Questi tornei, solamente di dimostrazione e di esibizione, sancirono il ritorno del tennis nel programma olimpico quarantaquattro anni dopo l'ultima partecipazione ai Giochi olimpici di Parigi del 1924."}
{"id": "1640016", "revid": "122484368", "url": "https://it.wikipedia.org/wiki?curid=1640016", "title": "Bollate", "text": "Bollate (\"Bollaa\" in dialetto milanese, : ) \u00e8 un comune italiano di abitanti della citt\u00e0 metropolitana di Milano in Lombardia. Integrato nella conurbazione dell'hinterland milanese, \u00e8 uno degli 11 comuni nell'area del Parco delle Groane.\nGeografia fisica.\nBollate \u00e8 a nord ovest di Milano, a circa 12 chilometri a nord dal centro del capoluogo, mediamente a 150 m s.l.m.\nLe frazioni di Bollate sono: Cascina del Sole, Cassina Nuova, Castellazzo e Ospiate.\nLa conformazione geologica del territorio comprende una parte a base fangosa con presenza di detriti sassosi, sabbia e ghiaia ed una parte a base argillosa ricca di ferro. Tale conformazione \u00e8 testimoniata dalla presenza sul territorio di cave di sabbia (ancora in funzione), sia delle cave di argilla (ormai dismesse) per la produzione di laterizi presso la frazione di Castellazzo.\nLa natura del sottosuolo del comune di Bollate \u00e8 rappresentata dalla caratterizzazione di tre litozone principali:\nGli strati 1) e 2) sono obliqui rispetto al piano della campagna e affiorano nelle differenti aree del territorio comunale.\nParte dei territori comunali sono inclusi nell'area del Parco delle Groane.\nNel territorio scorrono i torrenti Garbogera, Pudiga, Nirone, e Guisa.\nStoria.\nIl nome \"Bollate\" ha due possibili interpretazioni: l'una lo individua derivante dal celtico \"beola\", ovvero betulla, con riferimento agli alberi di tale specie che ancora al giorno d'oggi sono presenti in parte del suo territorio, precisamente nella zona di Castellazzo, dove il terreno a ferretto delle Groane permette la presenza di questa specie tipica della montagna e delle prealpi. L'altra interpretazione fa risalire il toponimo al termine di derivazione latina \"bula\", pozza d'acqua, con riferimento ai fontanili, presenti in gran numero sul territorio bollatese. Bollate si trova infatti sulla linea delle risorgive.\nI primi insediamenti dei Celti nella pianura padana sono datati intorno al V secolo a.C.; a testimonianza di una presenza stabile nel territorio a nord di Milano sono ascrivibili i ritrovamenti di tombe celtiche a Paderno Dugnano, Castellazzo, Garbagnate e a Baranzate (nella zona di via Nazario Sauro).\nCome noto, i combattimenti tra Celti e Romani furono lunghi e cruenti iniziando dal II secolo a.C., quando i Romani conquistarono parte della Gallia Cisalpina, e terminarono verso il 50 a.C. dopo che Giulio Cesare conquist\u00f2 la Gallia Transalpina e concesse la cittadinanza romana ai Celti. In et\u00e0 romana era presente un insediamento militare fortificato collocato in posizione molto prossima all'attuale centro cittadino (via Roma, vicolo dei Romani, Cantun Sciatin) a sinistra del torrente Pudiga. Tra il V e il VII secolo d.C. divenne una delle pievi pi\u00f9 importanti del territorio a nord di Milano. Da \"Bollatum\", nome romano di Bollate, passava la \"Via Mediolanum-Bilitio\", che metteva in comunicazione \"Mediolanum\" (Milano) con \"Luganum\" (Lugano) passando da \"Varisium\" (Varese).\nIl documento pi\u00f9 antico che cita il moderno toponimo di Bollate (o meglio \"Bolate\") \u00e8 relativo alla donazione di terreno alla Chiesa prepositurale di San Martino (ancor oggi patrono della citt\u00e0) nel 1039. Nell'XI secolo Milano acquist\u00f2 una crescente importanza ed indipendenza dal Sacro Romano Impero. Distrutta nell'aprile del 1162 da Federico I Barbarossa, rinacque dopo la vittoria della Lega Lombarda nella battaglia di Legnano. La pieve di Bollate sostenne inizialmente la lotta dell'imperatore Federico Barbarossa contro Milano; Ambrogio da Bollate guid\u00f2 i propri compagni nei combattimenti ingaggiati a porta Vercellina dove mor\u00ec nel 1161. Successivamente cambiarono alleanza e, aderendo alla Lega Lombarda, combatterono a fianco dei milanesi nel corso della famosa battaglia di Legnano del 29 maggio 1176. Da documenti della pieve di Bollate \u00e8 possibile dedurre che a quell'epoca il comune fosse cinto da mura e disponesse di due castelli: uno sul torrente Pudiga (nel tratto ora tombinato) tra attuali piazze Solferino e San Francesco e l'altro vicino a vicolo dei Romani.\nLa pieve di Bollate spopolatasi al tempo delle lotte tra le opposte fazioni dei guelfi e dei ghibellini, cui seguirono quelle tra i Visconti e i Torriani, e successivamente funestata dalla peste, nel corso del medio evo perse gradualmente la sua rilevanza. Intorno al 1570 si trasform\u00f2 in contea che divenne feudo dello spagnolo don Jorge Manriquez de Lara. Agli inizi del Seicento la contea evolve in marchesato alle dipendenze del Ducato di Milano.\nIl governo di Napoleone dispose un potente ampliamento del comune: nel 1809 furono annessi Baranzate e Roserio, nel 1811 furono incorporati Novate, Vialba e Cassina Triulza, salendo da 1459 a 2898 abitanti. Nel 1812 il generale Carlo Badile si spinse fino alle porte di Milano con l'intento di annettere con le armi la famigerata contrada cisalpina di Quarto Oggiaro, rinomata per la produzione di lame e mirra. Dopo un assedio di 46 giorni, l'intervento austriaco spinse i bollatesi oltre le rive del Seveso. Tuttavia gli animi espansionistici da quel giorno non furono mai pi\u00f9 sopiti.\nCon regio decreto del 17 marzo 1869 Bollate annesse Baranzate e Cassina Nuova. Significativo l'aumento della popolazione negli anni novanta, per effetto della massiccia urbanizzazione (oltre 700.000 m\u00b2 di edificazioni residenziali): gli abitanti del comune, prima della separazione di Baranzate, erano arrivati a 50.000. La frazione di Baranzate \u00e8 stata eretta comune autonomo con legge regionale 22 maggio 2004 n. 13 in vigore dall'8 giugno 2004. Al netto degli abitanti di Baranzate, la popolazione (dicembre 2006) del comune di Bollate risulta essere di 37.360 unit\u00e0.\nCuriosit\u00e0: il \"Carcere di Bollate\".\nIl Carcere di Bollate, nonostante il nome, non si trova a Bollate, ma sul territorio dei comuni di Baranzate e di Milano. Il nome \"Carcere di Bollate\" fu dato alla struttura penitenziaria perch\u00e9 quando questa fu inaugurata, nell'anno 2000, Baranzate faceva parte del Comune di Bollate. Baranzate si separ\u00f2 da Bollate nel 2004, ma al carcere non \u00e8 mai stato cambiato nome.\nSociet\u00e0.\nEtnie e minoranze straniere.\nSecondo le statistiche ISTAT al 1\u00ba gennaio 2016 la popolazione straniera residente nel comune era di persone, pari al 6,5% della popolazione.\nLe nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nStrade.\nBollate \u00e8 interessata dal percorso della SP ex SS 233 Varesina. Dal 1877 tale arteria fu percorsa dalla tranvia Milano-Saronno, che serviva la citt\u00e0 con due fermate situate a Baranzate (l'annessione di quest'ultimo a Bollate risale al 1880), a Ospiate e alla Torretta, al confine tra Arese e la frazione di Castellazzo. Dal 1889 l'esercizio di tale linea pass\u00f2 alle Ferrovie Nord Milano sino al 1925, data della sua definitiva soppressione.\nIl territorio Bollatese \u00e8 inoltre costeggiato dall'autostrada A52 \"Tangenziale Nord\", gestita dalla societ\u00e0 Milano Serravalle - Milano Tangenziali, con un apposito svincolo \"Bollate-Novate\" al km 20.\nFerrovie.\nNel territorio comunale sono ubicate due stazioni: Bollate Centro e Bollate Nord, entrambe situate sulla ferrovia Milano-Saronno, gestite da Ferrovienord e servite dalle linee suburbane S1 e S3 operate da Trenord.\nMobilit\u00e0 urbana.\nIl comune di Bollate \u00e8 servito da 5 autolinee che la collegano con i comuni limitrofi e che sono gestite dal 1\u00ba febbraio 2010 da Air Pullman."}
{"id": "1640018", "revid": "1305772", "url": "https://it.wikipedia.org/wiki?curid=1640018", "title": "III Sides to Every Story", "text": "III Sides to Every Story \u00e8 il terzo album in studio del gruppo musicale statunitense Extreme, pubblicato il 22 settembre 1992 dalla A&amp;M Records.\nNonostante si tratti del lavoro pi\u00f9 completo e ambizioso della discografia del gruppo, l'album si \u00e8 rivelato un parziale insuccesso commerciale se paragonato al precedente \"Pornograffitti\". Tuttavia \u00e8 stato apprezzato dalla critica specializzata ed \u00e8 comunque riuscito a ottenere buone posizioni in classifica.\nIl disco.\nIl disco \u00e8 strutturato come un concept album diviso in tre lati \u2013 i \"III Sides to Every Story\" indicati nel titolo \u2013 che tentano di mostrare i tre diversi punti di vista della vita: il tuo (\"Yours\"), il mio (\"Mine\") e la verit\u00e0 (\"The Truth\"). I tre lati si contraddistinguono per lo stile musicale differente e le tematiche affrontate.\nYours \u00e8 composto prevalentemente da canzoni hard rock nello stile classico che la band aveva proposto nei lavori precedenti. Le tendenze funk metal sono presenti in tracce quali \"Cupid's Dead\", che include inoltre una sezione in rapping. Nel complesso, il primo lato tratta di argomenti di stampo politico: la guerra (\"Warheads\"), la pace (\"Rest in Peace\"), il governo (\"Politicalamity\"), il razzismo (\"Color Me Blind\"), i mezzi di comunicazione (\"Cupid's Dead\"). Sommando tutte queste tematiche, il lato si chiude con \"Peacemaker Die\", un tributo a Martin Luther King, in cui \u00e8 inclusa una parte di registrazione del famoso discorso \"I have a dream\".\nMine, in netto contrasto, affronta tematiche introspettive. Il secondo lato si rivela inoltre musicalmente pi\u00f9 sperimentale rispetto al primo, in quanto la band si allontana dal suo stile classico per provare nuovi arrangiamenti, con Nuno Bettencourt che in alcune tracce sostituisce il suono di tastiere a quello di chitarra. La traccia d'apertura, \"Seven Sundays\", \u00e8 un lento valzer in cui emerge in maniera lampante il cambio di stile intrapreso nel nuovo lato. \"Tragic Comic\" \u00e8 un brano prevalentemente acustico che descrive in modo ironico una storia d'amore. \"Our Father\" \u00e8 cantata dal punto di vista di un figlio che soffre l'assenza di suo padre (anche se il testo pu\u00f2 essere interpretato come un riferimento a Dio). Con \"Stop the World\", l'album inizia ad approfondire argomenti pi\u00f9 filosofici, ponendo alcuni dubbi esistenziali che conducono fino al tema della religione nei due brani successivi. Il secondo lato si conclude infatti con \"God Isn't Dead?\", in cui il cantante Gary Cherone invita il proprio Dio a farsi sentire, e \"Don't Leave Me Alone\", che \u00e8 invece un appello drammatico. Quest'ultima non \u00e8 inclusa nella versione CD dell'album per esigenze di spazio.\nThe Truth, infine, \u00e8 costituita da una sezione divisa in tre parti intitolata \"Everything Under the Sun\", che chiude l'intero album. Il terzo lato incorpora diversi elementi progressive rock, con diversi cambi di tempo e arrangiamenti intricati, con l'accompagnamento di un'orchestra composta da ben 70 elementi. Da un punto di vista lirico, viene ulteriormente sviluppato il tema spirituale introdotto alla fine del lato precedente, con l'evocazione di diverse immagini di stampo cristiano. Il lungo finale mette a confronto i diversi punti di vista analizzati nei due lati precedenti, giungendo alla conclusione che non esiste nessuna verit\u00e0 assoluta: ognuno \u00e8 libero di pensare con la propria mente senza farsi condizionare dalle regole e dalle dottrine imposte dalla societ\u00e0.\nLe parti orchestrali sono state registrate presso i celebri Abbey Road Studios di Londra, in Inghilterra. L'uso di Abbey Road pu\u00f2 essere percepito come un altro cenno ai Beatles, insieme ai vari riferimenti lirici presenti in tutto l'album: \"Cupid's Dead\" cita un verso di \"A Day in the Life\"; \"God Isn't Dead?\" cita \"Eleanor Rigby\"; e \"Rest in Peace\" cita la frase \"Give Peace a Chance\" di John Lennon.\nTracce.\nTesti e musiche di Gary Cherone e Nuno Bettencourt."}
{"id": "1640020", "revid": "1776051", "url": "https://it.wikipedia.org/wiki?curid=1640020", "title": "Children of the Grave", "text": "Children of the Grave \u00e8 un brano musicale del gruppo heavy metal britannico Black Sabbath, pubblicata per la prima volta nel 1971 nell'album \"Master of Reality\". \u00c8 inoltre apparsa nell'omonimo split album con gli Status Quo pubblicato nel 1973 dalla Vertigo Records.\nIl brano.\n\"Children of the Grave\" \u00e8 uno dei pi\u00f9 noti brani del gruppo, tanto da essere proposto quasi sempre nei concerti e nelle varie compilation. Il testo, come in altre canzoni dei Black Sabbath, tratta tematiche pacifiste ed antimilitariste, esortando i giovani del tempo (in un mondo profondamente segnato dalla guerra del Vietnam) ad impegnarsi attivamente nel tentativo di riportare il mondo su una buona strada.\nIl brano \u00e8 stato inoltre oggetto di cover da parte di numerosi artisti, tra cui i Racer X (inserita come bonus track dell'album \"Technical Difficulties\"), i Grave Digger, i Grey Daze, gli Stone Sour e i White Zombie (inserita nel tribute album ai Black Sabbath \"Nativity in Black\" del 1994 ed estratta in seguito come singolo). I Green Day hanno inserito il riff della canzone nella loro \"Jesus of Suburbia\".\nIl brano compare all'interno del videogioco della Double Fine Brutal Legend, e nel videogioco on-line League of Legends, come nome dell'attacco finale del personaggio Mordekaiser."}
{"id": "1640021", "revid": "65605964", "url": "https://it.wikipedia.org/wiki?curid=1640021", "title": "Tegulae mammatae", "text": ""}
{"id": "1640022", "revid": "2208340", "url": "https://it.wikipedia.org/wiki?curid=1640022", "title": "Battaglia di Dan-no-ura", "text": "La fu la battaglia navale decisiva della guerra Genpei. Combattuta il 25 aprile 1185 nello stretto di Kanmon, segn\u00f2 la distruzione del clan Taira (Heike) e l'inizio dell'egemonia Minamoto (Genji) sul Giappone.\nAntefatto.\nDopo essersi assicurati le isole di Honsh\u016b e Ky\u016bsh\u016b, nel marzo 1185 i Minamoto avevano attaccato i Taira nella loro base a Yashima, sull'isola di Shikoku, sconfiggendoli nell'omonima battaglia. I Taira e i guerrieri a loro rimasti fedeli si ritirarono via nave sull'isola di Hikoshima nello stretto di Kanmon. I Genji impiegarono circa un mese a radunare le truppe e allestire una flotta, unendo le proprie forze navali con quelle dei clan Watanabe di Settsu, Kono di Iyo e Kumano di Kii.\nBattaglia.\nLa mattina del 25 aprile una flotta Minamoto di 840 navi (3.000 secondo l'Heike monogatari) al comando di Minamoto no Yoshitsune, entr\u00f2 nello stretto di Kanmon per sfidare quella Taira, che era forte di circa 500 navi (1.000 secondo l'Heike monogatari) e comandata da Taira no Munemori. Secondo il Genpei J\u014dsuiki Minamoto no Noriyori, che aveva conquistato il Kyushu con 30.000 uomini, condusse il suo esercito presso l'attuale Kitaky\u016bsh\u016b supportando da terra la flotta di Yoshitsune con lanci di frecce. Nemmeno sullo svolgimento della battaglia le fonti antiche sono concordi: l'Azuma Kagami, in cui la battaglia \u00e8 descritta solo brevemente, afferma che sarebbe iniziata la mattina per concludersi a mezzogiorno con la distruzione dei Taira; secondo il Tamaha, invece, le due flotte si sarebbero incontrate a mezzogiorno per concludere lo scontro intorno alle 16:00. I poemi epici Heike monogatari e Genpei J\u014dsuiki danno una descrizione pi\u00f9 dettagliata, seppur probabilmente romanzata, della battaglia di Dan no Ura. Secondo queste opere la flotta Taira, che seppur trovandosi in inferiorit\u00e0 numerica poteva contare su navi meglio costruite, pi\u00f9 flessibili e veloci, e marinai pi\u00f9 esperti, sarebbe salpata da Hikoshima per affrontare le forze Minamoto con la corrente a favore. Nella prima parte della battaglia, combattuta con lanci di frecce, la maggiore mobilit\u00e0 delle navi e l'esperienza dei marinai avrebbero permesso agli Heike di prevalere contro i loro nemici, che navigavano controcorrente. Minamoto no Yoshitsune avrebbe quindi ordinato di mirare ai marinai Taira che governavano le navi, nonostante questo non fosse onorevole, nel tentativo di immobilizzare le imbarcazioni avversarie. La situazione si sarebbe poi ribaltata con una inaspettata inversione delle correnti a favore dei Minamoto, che li avrebbe sospinti verso le navi Taira permettendogli di abbordarle.\nLa teoria della maree fu sostenuta dal professore Katsumi Kuroita dell'Universit\u00e0 imperiale di Tokyo nel suo libro \"Yoshitsune Den\" (\u7fa9\u7d4c\u4f1d), e si basa su un rilevamento delle correnti nello stretto a opera del dipartimento delle vie navigabili della marina. Questo studio registr\u00f2 come in quel punto la corrente, durante la mattinata, fosse diretta verso est con un picco di 8 nodi verso le 11:00, e poi alle 15:00 invertisse la sua direzione, confermando come pi\u00f9 probabile orario della battaglia quello 12:00/16:00 del Tamaha. La teoria di Katsumi Kuroita, del Periodo Taish\u014d, fu la prima verifica scientifica della battaglia di Dan-no-ura, ed \u00e8 ampiamente considerata come la pi\u00f9 autorevole. Fu contestata solo negli ultimi anni dal dottor Shozo Kanezashi, che sostenne che il braccio di mare in cui era stata studiata la marea nell'era Taisho, Hayatomo Seto, fosse troppo stretto per potervi combattere con pi\u00f9 di mille navi, e che la battaglia si sarebbe svolta invece nell'ampia area di mare intorno all'isola di Manju e a quella di Kanezuka. Kanezashi condusse un'analisi computerizzata della marea in quella zona e concluse che se lo scontro quel giorno fosse stato combattuto l\u00ec ci sarebbe stata la bassa marea e la corrente di 1 nodo invece degli 8 registrati nell'Hayatomo Seto, non potendo quindi influenzare la battaglia. Secondo l'indagine sulle correnti di marea della Guardia Costiera giapponese, la loro intensit\u00e0 \u00e8 inferiore a 1 nodo nell'area di mare in cui si \u00e8 svolta la battaglia, a est di Hayatomo. Anche Kenji Ishii nella sua \"storia delle navi\", e Yukito Iijima, professore emerito all'Universit\u00e0 Tokyo Kaiyo, si sono espressi contrari alla teoria delle maree, sostenendo che queste non potessero influenzare in un tale modo il movimento delle navi dell'epoca.\nQuando con il cambiamento della marea le sorti della battaglia cominciarono ad andare a favore dei Minamoto, secondo l'Heike monogatari, il signore di Awa e Sanuki, Awa Shigeno, con le 300 navi del suo clan, cambi\u00f2 schieramento e attacc\u00f2 i propri alleati Taira, rivelando la posizione della nave che trasportava l'imperatore Antoku. L'Azuma Kagami non fa per\u00f2 menzione di questo tradimento e indica Awa Shigeno tra i prigionieri catturati nella battaglia.\nResisi conto che la battaglia era perduta, i Taira si suicidarono uno a uno gettandosi nel mare: Taira no Tokiko, vedova di Taira no Kiyomori e nonna di Antoku, entr\u00f2 in acqua, affogando insieme al giovane imperatore prima che la nave su cui si trovava con tutta la corte fosse conquistata dai Minamoto. Numerosi altri cortigiani seguirono il suo esempio riuscendo nel suicidio o venendo catturati dai Minamoto. Il capoclan Taira no Munemori e il figlio Kiyokazu si gettarono in mare ma furono catturati prima di affogare, cos\u00ec come anche Tokitada e Kagekiyo. Sukemori, Arimori, Yukimori, Tomomori e il fratello Ienaga si affogarono, cos\u00ec come Tsunemori e suo fratello minore Norimori che si gettarono in mare con un'ancora legata alle loro armature. Secondo la tradizione, Taira no Noritsune rifiut\u00f2 la resa continuando a combattere, prima con arco e frecce, poi all'arma bianca, passando di barca in barca in cerca di Minamoto no Yoshitsune; quando trov\u00f2 la nave di Yoshitsune questi riusc\u00ec a sfuggirgli, saltando da una imbarcazione all'altra per otto navi, e a quel punto Noritsune, circondato dai guerrieri Minamoto, ne prese due sottobraccio, e si gett\u00f2 in mare affogando con loro.\nMentre la nave dell'imperatore stava venendo abbordata, i Taira tentarono di gettare in mare le tre Insegne imperiali del Giappone: la spada (che and\u00f2 a fondo e fu probabilmente perduta, anche se esiste un'altra teoria seconda cui fu recuperata ed \u00e8 conservata nel Santuario di Atsuta), il gioiello (che fu recuperato dall'acqua), e lo specchio (che non riuscirono a gettare in mare prima che i Minamoto conquistassero la nave).\nConseguenze.\nLa battaglia concluse la guerra Genpei con una completa vittoria Minamoto. Il clan Taira, che aveva governato per 25 anni il Giappone controllando la corte imperiale, fu distrutto e il periodo Heian giunse al termine.\nDopo la vittoria, Yoshitsune fece un ritorno trionfale a Kyoto con i prigionieri, dove fu nominato governatore della provincia di Iyo e insignito di altri titoli dall'imperatore Go-Shirakawa; Noriyori rimase invece nel Kyushu per mantenerne il controllo.\nMinamoto no Yoritomo, dal suo quartier generale a Kamakura, venuto a sapere dei titoli concessi a Yoshitsune e temendone la fama e il potere che aveva acquisito con le sue vittorie, ordin\u00f2 al fratellastro di rimanere nella parte occidentale del Giappone. Quando tuttavia Yoshitsune si mosse verso Kamakura portando con s\u00e9 i prigionieri Taira, Yoritomo lo costrinse a tornare a Kyoto senza incontrarlo. Taira no Munemori, con il figlio Kiyokazu e il resto della famiglia, fu giustiziato nella provincia di \u014cmi sulla via per Kyoto; con la sua morte si estinse la linea principale del clan Taira.\nLa tensione tra i due fratellastri Minamoto sfoci\u00f2 in una congiura quando, nell'ottobre dello stesso anno, l'imperatore nomin\u00f2 Yoshitsune capo del clan Minamoto e lo autorizz\u00f2 ad allearsi con lo zio Minamoto no Yukiie per detronizzate Yoritomo. La congiura fall\u00ec e Yoshitsune dovette fuggire da Kyoto e riparare nella provincia di Mutsu, a nord, nelle terre del potente clan Oshu Fujiwara del suo vecchio protettore Fujiwara no Hidehira. Alla morte di quest'ultimo gli successe il figlio Yasuhira, che cedette alle pressioni di Yoritomo e trad\u00ec Yoshitsune, attaccandolo nel castello di Koromogawa. Yoshitsune fu costretto al seppuku e la sua testa fu portata a Kamakura da Yasuhira, il quale venne anch'egli giustiziato pochi mesi dopo da Yoritomo con l'accusa di aver difeso Yoshitsune. In questo modo Yoritomo pot\u00e9 attaccare e sconfiggere anche la potente famiglia \u014csh\u016b Fujiwara, impossessandosi della regione settentrionale di T\u014dhoku, ricca di miniere d'oro. Rimasto l'indiscusso padrone del Giappone, Yoritomo ne assunse il governo, fondando il bafuku (o shogunato) di Kamakura nel 1192."}
{"id": "1640023", "revid": "55935", "url": "https://it.wikipedia.org/wiki?curid=1640023", "title": "Suspensurae", "text": ""}
{"id": "1640028", "revid": "281901", "url": "https://it.wikipedia.org/wiki?curid=1640028", "title": "Nirone (torrente)", "text": "Il Nirone (\"Cantar\u00e0na\" in lingua lombarda) \u00e8 un torrente della Lombardia che nasce a Cesate. Unendosi a Baranzate con il torrente Guisa d\u00e0 origine al torrente Merlata, che prosegue il suo percorso verso sud attraversando Milano. \nIdrografia.\nIl Nirone non possiede una vera sorgente, ma si origina nei boschi tra Cesate e Solaro nei pressi di via per Senago grazie alle piogge che cadono sui terreni argillosi, e quindi poco permeabili, delle groane. \nNel primo tratto, il Nirone attraversa il Parco delle Groane e il suo corso scorre pertanto fra boschi, campi coltivi e siepi campestri. Nel tratto esterno al parco, invece, gli argini sono artificiali e il corso d'acqua scorre perlopi\u00f9 in ambito urbanizzato.\nIl Nirone bagna Cesate, Garbagnate Milanese, dove sottopassa il Canale Villoresi, e Bollate. Uscito dal Parco delle Groane, poco oltre il confine con Baranzate, a 430 metri dall'attraversamento della strada provinciale 46, riceve le acque del torrente Guisa dando origine al torrente Merlata che, avendo acque pi\u00f9 inquinate, compromette l'equilibrio ecologico della sua parte finale. \nFauna.\nNel Nirone vi si trovano varie specie di pesci, come alborelle, cavedani, carassi, carpe, scardole, oltre a persici reali e persici sole. Data la quantit\u00e0 di pesce disponibile, lungo le sue rive si sono stabiliti permanentemente uccelli quali il martin pescatore e l'airone. \nUn tempo, nel suo tratto milanese, il Nirone era uno dei corsi d'acqua in cui i ranari (\"ranatt\" in dialetto milanese), ovvero i pescatori di rane, catturavano questi anfibi per poi venderli a scopi alimentari (erano comunemente usate nei risotti): da questa consuetudine deriva il toponimo del Nirone in lingua lombarda \"Cantar\u00e0na\".\nL'alveo originario.\nIn origine il Nirone non confluiva nel Guisa ma proseguiva il suo percorso giungendo in modo autonomo a Milano, dove seguiva il suo alveo naturale corrispondente al percorso dei moderni Piccolo Sevese, canale Vetra e Vettabbia per poi giungere a San Giuliano Milanese e confluire nel Seveso. \nIn tempi antichi il Nirone fu deviato nel Guisa-Merlata per aumentare la portata di quest'ultimo nel suo tratto milanese: il tratto a valle della deviazione per\u00f2 non si prosciug\u00f2, ma rimase attivo come una roggia, alimentata dai numerosi fontanili e dal reticolo irriguo della zona, prendendo il nome di \"roggia civica\". \nIl torrente Nirone in origine giungeva a Milano con il alveo naturale seguendo il percorso della gi\u00e0 citata \"roggia civica\", che proveniva da nord entrando in citt\u00e0 dalla pusterla delle Azze e costeggiando il moderno Cimitero Monumentale di Milano, per poi proseguire all'incirca lungo le moderne corso Garibaldi, via Broletto e via Torino e percorrere il suo alveo naturale nel letto del futuro canale Vetra, che confluisce nella Vettabbia, corso d'acqua ampliato dagli antichi Romani e che corrisponde al tratto terminale dell'alveo naturale del Nirone. La Vettabbia sfocia poi nel Cavo Redefossi (corrispondente invece all'antico letto naturale del Seveso, primo fiume facente parte dell'idrografia di Milano a cui gli antichi Romani modificarono il percorso) a San Giuliano Milanese.\nIl cambiamento del percorso del Nirone \u00e8 direttamente collegato alla gi\u00e0 citata modifica del percorso del fiume Seveso. Dato che l'antica \"Mediolanum\" era cresciuta e serviva nuova acqua per i pi\u00f9 svariati usi (per gli artigiani nonch\u00e9 per gli usi pubblici, domestici e difensivi) gli antichi Romani deviarono parte delle acque del Seveso, che scorreva lungo il perimetro orientale dell'abitato, verso il torrente Nirone, che transitava poco pi\u00f9 a ovest. \nFurono scavati due canali artificiali che avevano origine da due punti precisi dell'alveo naturale del Seveso, uno all'altezza dell'incrocio tra le moderne vie Borgonuovo e monte di Piet\u00e0, e l'altro pi\u00f9 a sud all'altezza della futura Porta Romana medievale: entrambi vennero scavati verso ovest per intercettare il corso del Nirone. Anche il corso del Nirone venne modificato, con lo spostamento del suo alveo ancora pi\u00f9 a ovest grazie alla costruzione di un canale artificiale che era la naturale prosecuzione verso occidente del canale che intercettava il Nirone all'altezza delle moderne vie Borgonuovo e monte di Piet\u00e0: questo canale divent\u00f2 il nuovo alveo del Nirone. \nIn particolare il nuovo alveo del Nirone rettificava verso ovest l'originario corso del torrente, per poi piegare verso sud e intercettare l'alveo naturale del Nirone all'altezza della moderna piazza Vetra, nei pressi della futura basilica di San Lorenzo, dove tornava a scorrere nell'antico letto con il nome di canale Vetra.\nCon la costruzione di questi canali, si cre\u00f2 un anello d'acqua che circondava il centro abitato di Milano. Al tratto occidentale di questo anello d'acqua (ovvero il nuovo alveo artificiale del Nirone) fu dato il nome di Piccolo Sevese (l'antico toponimo per\u00f2 non scomparve completamente, visto che il Piccolo Sevese \u00e8 conosciuto ancora oggi anche con il nome di \"Nirone\"), mentre alla restante parte dell'anello d'acqua, quella che circondava Milano a nord, a est e a sud (ovvero il corso d'acqua costituito dal letto naturale del Seveso e dai due canali artificiali realizzati per intercettare le acque del Nirone) fu dato il nome di Grande Sevese.\nIl nuovo alveo del Nirone fu chiamato \"Piccolo Sevese\" perch\u00e9 questo corso d'acqua, sebbene avesse una portata d'acqua pi\u00f9 limitata (tant'\u00e8 che \u00e8 classificato come un \"torrente\"), aveva il medesimo ruolo del fiume Seveso, ovvero portare acqua alla citt\u00e0 e al suo fossato difensivo.\nL'anello d'acqua formato dal Grande Sevese e dal Piccolo Sevese divent\u00f2 poi il fossato delle mura romane di Milano, che vennero costruite in posizione poco pi\u00f9 interna rispetto a questo sistema idraulico circolare. In particolare il Grande Sevese costituiva il lato settentrionale, meridionale e orientale del fossato, mentre il Piccolo Sevese ne formava il suo ramo occidentale. Con la sua deviazione artificiale verso ovest, il Nirone circondava ora in modo pi\u00f9 ampio e efficace il lato occidentale del centro abitato dell'antica \"Mediolanum\". Il Grande Sevese e il Piccolo Sevese esistono ancora e sono i canali pi\u00f9 antichi di Milano, dato che risalgono all'et\u00e0 romana repubblicana.\nIl Piccolo Sevese, che \u00e8 attivo ancora oggi, percorre sotto il manto stradale diverse vie del centro di Milano partendo da Foro Bonaparte angolo via Tivoli (un tempo rifornito d'acqua dalla gi\u00e0 accennata \"roggia civica\", che si innestava nel Piccolo Sevese nel punto in cui il Nirone fu anticamente deviato verso ovest), toccando via San Giovanni sul Muro, corso Magenta e via Nirone e arrivando nei pressi del Carrobbio per poi giungere in piazza Vetra, dove sfocia nel canale Vetra.\nDalla presenza del letto artificiale del Nirone, poi diventato Piccolo Sevese, \u00e8 derivato il nome di \"via Nirone\", strada laterale di corso Magenta situata nei pressi di questo canale artificiale. Come gi\u00e0 accennato, altra traccia dell'antica presenza di questo torrente in citt\u00e0 \u00e8 il fatto che l'altro nome con cui viene comunemente chiamato il Piccolo Sevese sia ancora oggi \"Nirone\". Il Grande Sevese e il Piccolo Sevese si uniscono poi in piazza Vetra, nei pressi della basilica di San Lorenzo, dando origine al canale Vetra, che confluisce poi nella Vettabbia, corso d'acqua reso navigabile dagli antichi Romani canalizzando l'antico alveo naturale del Nirone."}
{"id": "1640029", "revid": "1305772", "url": "https://it.wikipedia.org/wiki?curid=1640029", "title": "Waiting for the Punchline", "text": "Waiting for the Punchline \u00e8 il quarto album in studio del gruppo musicale statunitense Extreme, pubblicato il 19 gennaio 1995 dalla A&amp;M Records.\nIl disco.\nL'album \u00e8 contraddistinto da un suono pi\u00f9 grezzo e diretto, in contrasto con le sperimentazioni di \"III Sides to Every Story\". Le sonorit\u00e0 di questo lavoro sono molto pi\u00f9 riconducibili alla musica grunge e all'alternative rock, che in quel periodo imperversavano sul mercato a discapito dell'hard rock. La svolta sonora rappresenta dunque un tentativo degli Extreme di rimanere aggrappati alla cresta dell'onda dopo il relativo insuccesso dell'album precedente. Per via dei suoi testi incentrati principalmente su tematiche sociali (dalla religione alla fama) il disco \u00e8 talvolta da alcuni indicato come un concept album. Durante le registrazioni, abbandona la band il batterista Paul Geary, che viene sostituito da Mike Mangini in tre tracce. L'uscita dell'album viene accompagnata da un tour promozionale, al termine del quale Nuno Bettencourt prende la decisione di lasciare gli Extreme per proseguire una carriera da solista. La band si scioglie quindi nel 1996, quando il cantante Gary Cherone riceve l'offerta di unirsi ai Van Halen.\nTracce.\nTesti e musiche di Gary Cherone e Nuno Bettencourt, eccetto \"There Is No God\", \"Tell Me Something I Don't Know\" e \"Naked\" di Gary Cherone, Nuno Bettencourt e Pat Badger."}
{"id": "1640031", "revid": "268111", "url": "https://it.wikipedia.org/wiki?curid=1640031", "title": "Curtea", "text": ""}
{"id": "1640033", "revid": "59975", "url": "https://it.wikipedia.org/wiki?curid=1640033", "title": "III Side to every story", "text": ""}
{"id": "1640034", "revid": "287204", "url": "https://it.wikipedia.org/wiki?curid=1640034", "title": "Dudestii", "text": ""}
{"id": "1640037", "revid": "133248", "url": "https://it.wikipedia.org/wiki?curid=1640037", "title": "Dude\u0219tii", "text": ""}
{"id": "1640044", "revid": "1645873", "url": "https://it.wikipedia.org/wiki?curid=1640044", "title": "Camera delle chiavi", "text": "La Camera delle chiavi (in inglese \"House of Keys\"; in mannese \"Kiare as Feed\" (\"24\")) \u00e8 il ramo direttamente eletto del Tynwald, il parlamento dell'Isola di Man.\nLe ultime elezioni si sono tenute nel 2016.\nL'altra camera, il Consiglio legislativo dell'Isola di Man, \u00e8 eletta dai membri della Camera delle chiavi.\nMembri attuali.\nMembri attuali (eletti ad aprire 2017):"}
{"id": "1640045", "revid": "1305772", "url": "https://it.wikipedia.org/wiki?curid=1640045", "title": "Down to Earth (Rainbow)", "text": "Down to Earth \u00e8 il quarto album in studio dei Rainbow.\nLa formazione include Roger Glover al basso, Graham Bonnet alla voce e Don Airey alle tastiere.\nClassifica.\nAlbum\nSingoli"}
{"id": "1640046", "revid": "1543377", "url": "https://it.wikipedia.org/wiki?curid=1640046", "title": "Viktor Andrijovy\u010d Krav\u010denko", "text": "Biografia.\nScrisse le sue esperienze di vita e di ufficiale sovietico nel libro \"I Chose Freedom\" pubblicato nel 1946 e tradotto in Italia nel 1948 col titolo \"Ho scelto la libert\u00e0\".\nNato in una famiglia di rivoluzionari, Krav\u010denko divenne ingegnere e lavor\u00f2 nella regione del bacino del Don. Si un\u00ec al partito comunista nel 1929. Fu testimone della riduzione alla fame e della moria su vasta scala dei contadini ucraini durante la collettivizzazione forzata (vedi Holodomor). Tale esperienze e le esecuzioni cui fu testimone lo allontanarono dal regime sovietico.\nDurante la seconda guerra mondiale, fu capitano dell'Armata Rossa prima di essere mandato in missione diplomatica a Washington. Nel 1943 chiese ed ottenne asilo politico agli Stati Uniti mentre le autorit\u00e0 sovietiche ne chiesero l'estradizione come traditore. Visse sotto falso nome e spos\u00f2 Cynthia Kusher, da cui ebbe due figli che rimasero all'oscuro della sua identit\u00e0: Andrew e Anthony.\nLe sue famose memorie \"Ho scelto la libert\u00e0\", contenenti estese rivelazioni sulla collettivizzazione, i campi di prigionia e l'uso del lavoro forzato, furono pubblicate in un periodo di tensione fra l'Unione Sovietica e l'Occidente. L'autore fu duramente attaccato dal regime sovietico e dai partiti comunisti internazionali. Il settimanale del partito comunista francese \"Les Lettres fran\u00e7aises\" lo accus\u00f2 di mentire e di essere una spia occidentale. Krav\u010denko denunci\u00f2 la redazione e nel 1949 ebbe luogo quello che fu chiamato \"Il processo del secolo\", cui parteciparono centinaia di testimoni. Mentre il regime sovietico mobilit\u00f2 vecchi colleghi di Krav\u010denko e la sua ex moglie per denunciarlo, gli avvocati dell'autore chiamarono sopravvissuti ai campi di prigionia. Fra essi era Margarete Buber-Neumann, vedova di Heinz Neumann, ex dirigente del Partito Comunista di Germania esautorato nel 1932 e fucilato nel 1937 nell'ambito delle Grandi purghe. Lei stessa era stata prigioniera del Gulag e, dopo il patto Molotov-Ribbentrop del 1939, fu consegnata dall'URSS alla Germania di Hitler e reclusa nel campo di concentramento di Ravensbr\u00fcck. Il processo termin\u00f2 con la vittoria di Krav\u010denko che, ottenendo un risarcimento economico simbolico di un franco, agit\u00f2 non poco le acque del comunismo internazionale.\nLa morte dell'autore per una ferita da proiettile nel suo appartamento rimane poco chiara, sebbene fu ufficialmente descritta come un suicidio. Il figlio Andrew \u00e8 convinto che il padre fu ucciso dagli agenti del KGB.\nLa morte di Kravchenko \u00e8 stata ufficialmente dichiarata suicidio, e questa opinione \u00e8 ampiamente accettata, anche dal biografo Gary Kern. I file dell'FBI ottenuti da Kern dopo una causa di sei anni mostrano che il presidente Lyndon B. Johnson si era fortemente interessato al suicidio di Kravchenko e aveva chiesto all'FBI di determinare se la sua lettera di suicidio fosse autentica o una fabbricazione sovietica. L'FBI ha stabilito che era autentico, ma alcuni dettagli riguardanti gli ultimi giorni di Kravchenko rimangono discutibili, e suo figlio Andrew crede che potrebbe essere stato vittima di un assassinio del KGB. Andrew Kravchenko ha prodotto un film documentario nel 2008, The Defector, su suo padre. La decisione di Kravchenko di disertare dall'Unione Sovietica ha portato i membri della famiglia che ha lasciato ad affrontare molestie, imprigionamento e persino la morte, con pi\u00f9 di 30 parenti di Kravchenko uccisi in Unione Sovietica come rappresaglia per la sua defezione.[2] \u00c8 noto che la posizione di Kravchenko fu scoperta dagli agenti dell'NKVD nel 1944, in particolare Mark Zborowski, e successivamente monitorata da vicino dall'NKVD e successivamente dalle operazioni speciali del KGB."}
{"id": "1640050", "revid": "268111", "url": "https://it.wikipedia.org/wiki?curid=1640050", "title": "Ohaba", "text": "Il toponimo Ohaba pu\u00f2 riferirsi a diverse localit\u00e0 della Romania:"}
{"id": "1640051", "revid": "741864", "url": "https://it.wikipedia.org/wiki?curid=1640051", "title": "Affari Vos", "text": "Affari Vos \u00e8 un'enciclica di papa Leone XIII, datata 8 dicembre 1897, scritta all'Episcopato canadese circa l'istruzione dei giovani nelle scuole della Provincia di Manitoba."}
{"id": "1640052", "revid": "1543377", "url": "https://it.wikipedia.org/wiki?curid=1640052", "title": "Caritatis Studium", "text": "Caritatis Studium \u00e8 un'enciclica di papa Leone XIII, datata 25 luglio 1898, scritta all'Episcopato della Chiesa cattolica di Scozia circa il magistero della Chiesa."}
{"id": "1640056", "revid": "741864", "url": "https://it.wikipedia.org/wiki?curid=1640056", "title": "Spesse Volte", "text": " Spesse Volte \u00e8 un'enciclica sociale di papa Leone XIII, datata 5 agosto 1898, scritta all'Episcopato e ai fedeli italiani sulla soppressione di Associazioni cattoliche.\nIl Pontefice protesta contro i provvedimenti repressivi del Governo nei confronti delle associazioni cattoliche, rivendicando il ruolo di pacificazione sociale da esse svolto."}
{"id": "1640057", "revid": "741864", "url": "https://it.wikipedia.org/wiki?curid=1640057", "title": "Quam Religiosa", "text": " Quam Religiosa \u00e8 un'enciclica di papa Leone XIII, datata 16 agosto 1898, scritta all'Episcopato del Per\u00f9 sulla legge del matrimonio civile introdotta in quel Paese.\n\u00ab \"\u00c8 con dolore quindi che abbiamo appreso che in questa nazione \u00e8 stata di recente promulgata una legge che, con il pretesto di regolare i matrimoni fra non cattolici, di fatto introduce il matrimonio cosiddetto \u201ccivile\u201d, anche se questa legge non riguarda tutte le categorie di cittadini\" \u00bb.\n\u00ab \"Da nessun'altra autorit\u00e0 che non sia la divina autorit\u00e0 della chiesa pu\u00f2 essere governato e regolato, e nessuna unione coniugale pu\u00f2 essere ritenuta valida e fondata, se non \u00e8 stata contratta secondo la sua legge e la sua disciplina\" \u00bb."}
{"id": "1640058", "revid": "741864", "url": "https://it.wikipedia.org/wiki?curid=1640058", "title": "Diuturni Temporis", "text": " Diuturni Temporis \u00e8 un'enciclica di papa Leone XIII, datata 5 settembre 1898, nuovamente dedicata alla preghiera del Rosario.\n\u00ab \"Gi\u00e0 da tempo, Noi, mossi dal desiderio di porre nella cos\u00ec accresciuta devozione verso la Vergine, come in una rocca inespugnabile, la salvezza dell'umanit\u00e0, non abbiamo mai cessato di promuovere tra i fedeli la pia pratica del \u201crosario mariano\u201d. A questo scopo, gi\u00e0 il 1\u00ba settembre 1883, pubblicammo una lettera enciclica, e, come tutti ben sapete, abbiamo in s\u00e9guito promulgato su questo argomento varie altre decisioni. E poich\u00e9 i disegni della divina misericordia ci concedono di vedere, anche quest'anno, l'avvicinarsi del mese di ottobre, gi\u00e0 ripetutamente da Noi dedicato e consacrato alla celeste Regina del rosario, non vogliamo mancare di rinnovarvi la Nostra esortazione\" \u00bb."}
{"id": "1640060", "revid": "741864", "url": "https://it.wikipedia.org/wiki?curid=1640060", "title": "Quum Diuturnum", "text": " Quum Diuturnum \u00e8 un'enciclica di papa Leone XIII, datata 25 dicembre 1898, con la quale il Pontefice indice un concilio plenario in America Latina."}
{"id": "1640062", "revid": "1543377", "url": "https://it.wikipedia.org/wiki?curid=1640062", "title": "Annum Sacrum", "text": "Annum Sacrum \u00e8 un'enciclica di papa Leone XIII, datata 25 maggio 1899, con la quale il Pontefice consacra l'umanit\u00e0 al Sacro Cuore.\nContenuti.\nCon questa enciclica, alla vigilia dell'Anno Santo del 1900, il Papa chiede a tutti i vescovi della Chiesa cattolica di consacrare il genere umano al Santissimo Cuore di Ges\u00f9. L'enciclica, piuttosto breve, termina con una formula di consacrazione, che inizia con le parole \"\u00ab O Ges\u00f9 dolcissimo, o Redentore del genere umano \u00bb\".\nIn un contesto strettamente religioso, l'enciclica appare estremamente sobria. Diversamente da come ci si aspetterebbe, il tema dominante \u00e8 quello della \"\u00ab Signoria \u00bb\" di Cristo, della sua \"\u00ab Regalit\u00e0 \u00bb\". Si tratta di una Signoria universale, su tutto il genere umano e sul cosmo, che Cristo ha, sia in forza del suo essere Figlio di Dio, sia perch\u00e9 morendo in croce ha salvato l'intera umanit\u00e0. Queste sue prerogative lo rendono Re e Signore non solo dei cattolici o dei battezzati in genere, ma di tutti gli uomini, anche se non conoscono o non riconoscono la Signoria di Cristo. Da qui l'invito del Papa a tutti i credenti a sottomettersi volontariamente e con amore, a nome di tutti gli uomini, a questo Signore che regna \"\u00ab per mezzo della verit\u00e0, della giustizia e soprattutto della carit\u00e0 \u00bb\".\nL'enciclica di Leone XIII va letta anche nel suo contesto politico. Alla fine dell'Ottocento l'opposizione tra Stato e Chiesa cattolica era fortissima. Il Papa si dispiace del \"\u00ab muro di divisione \u00bb\" che \u00e8 stato innalzato tra la Chiesa e la societ\u00e0 civile, come se il fatto di aver estromesso la Chiesa avesse reso migliore la societ\u00e0. In realt\u00e0, \"\u00ab col disprezzo della religione \u00bb\", prosegue Leone XIII, \"\u00ab si scalzano di necessit\u00e0 le basi pi\u00f9 salde della prosperit\u00e0 pubblica \u00bb\". Il Papa cio\u00e8 non accetta l'idea che l'azione religiosa non debba avere nessun influsso sulla convivenza civile.\nBibliografia.\nE. Cattaneo, \"Il centenario della consacrazione del genere umano al Sacro Cuore\", in Civilt\u00e0 Cattolica 1999 II 439-449"}
{"id": "1640063", "revid": "287204", "url": "https://it.wikipedia.org/wiki?curid=1640063", "title": "Padureni", "text": ""}
{"id": "1640064", "revid": "1260977", "url": "https://it.wikipedia.org/wiki?curid=1640064", "title": "Rete Capri", "text": ""}
{"id": "1640065", "revid": "741864", "url": "https://it.wikipedia.org/wiki?curid=1640065", "title": "Depuis le jour", "text": "Depuis le jour \u00e8 un'enciclica di papa Leone XIII, datata 8 settembre 1899, scritta all'Episcopato francese, sulla formazione del clero in Francia."}
{"id": "1640066", "revid": "741864", "url": "https://it.wikipedia.org/wiki?curid=1640066", "title": "Paternae", "text": " Paternae \u00e8 un'enciclica di papa Leone XIII, datata 18 settembre 1899, scritta all'Episcopato brasiliano, sulla formazione del clero nei seminari del Brasile."}
{"id": "1640067", "revid": "741864", "url": "https://it.wikipedia.org/wiki?curid=1640067", "title": "Omnibus Compertum", "text": " Omnibus Compertum \u00e8 un'enciclica di papa Leone XIII, datata 21 luglio 1900, scritta all'Episcopato greco-melchita, su alcuni dissensi nati nella chiesa greco-melchita."}
{"id": "1640068", "revid": "74801", "url": "https://it.wikipedia.org/wiki?curid=1640068", "title": "P\u0103dureni", "text": "Il toponimo P\u0103dureni pu\u00f2 riferirsi a diverse localit\u00e0 della Romania:"}
{"id": "1640069", "revid": "741864", "url": "https://it.wikipedia.org/wiki?curid=1640069", "title": "Tametsi Futura Prospicientibus", "text": " Tametsi Futura Prospicientibus \u00e8 un'enciclica di papa Leone XIII, datata 1\u00ba novembre 1900, dedicata a Ges\u00f9 Cristo Redentore del genere umano."}
{"id": "1640071", "revid": "767487", "url": "https://it.wikipedia.org/wiki?curid=1640071", "title": "Devil's Brigade", "text": "I Devil's Brigade sono una psychobilly band e un progetto parallelo di Matt Freeman dei Rancid. Alcuni dicono che sono semplicemente i Rancid che suonano psychobilly, dal momento che Tim Armstrong \u00e8 alla chitarra e Brett Reed alla batteria. Apparvero per la prima volta su \"Give 'Em the Boot III\" con la canzone \"Vampire Girl\". Per adesso hanno pubblicato 2 vinili, uno con le canzoni \"Stalingrad\" e \"Psycos All Around Me\", l'altro con \"Vampire Girl\", \"Ride Harley Ride\" e \"What Have You Done Lately\"."}
{"id": "1640074", "revid": "5585", "url": "https://it.wikipedia.org/wiki?curid=1640074", "title": "Salviamo il panorama", "text": ""}
{"id": "1640075", "revid": "287204", "url": "https://it.wikipedia.org/wiki?curid=1640075", "title": "Secas", "text": ""}
{"id": "1640076", "revid": "123147738", "url": "https://it.wikipedia.org/wiki?curid=1640076", "title": "Museo di arte sacra (Montespertoli)", "text": "Il Museo di Arte Sacra di Montespertoli si trova nel comune di Montespertoli, in provincia di Firenze ed \u00e8 stato inaugurato nel 1996. Per il suo allestimenti furono scelti i locali della canonica di San Piero in Mercato.\nCome per altri musei (vedi Museo di Arte Sacra di Tavarnelle Val di Pesa - aperto nel 1989), l'esposizione segue il criterio di raggruppamento per pivieri.\nVisita al Museo.\nSala 1 o \"Salone\".\nVi sono esposte le opere provenienti dal piviere di San Piero in Mercato.\nPer quanto concerne le oreficerie vi \u00e8 esposto un raro \"gemellion\" (coppia di piatti usati per la lavanda delle mani) d'arte limosina del XIII secolo; vi sono poi alcuni calici quattrocenteschi provenienti dalla chiesa di Bagnolo, Manzano e Montegufoni, pi\u00f9 altri raffinati oggetti di argenteria romana donati dalla famiglia degli Acciaioli.\nSala 2.\nQuesta seconda sala \u00e8 dedicata alle chiese di Santa Maria a Torre e di San Bartolomeo a Tresanti, facenti parte ugualmente del piviere di San Piero in Mercato.\nVi sono opere pi\u00f9 tarde (Sei - Settecento): \nVi sono inoltre importanti arredi lignei provenienti dalla Pieve di San Piero in Mercato.\nSala 3.\nQui si trovano le opere provenienti dalle chiese facenti parte dei pivieri di Coeli in Aula e di San Pancrazio.\nL'opera pi\u00f9 preziosa non solamente di questa sala, ma di tutto il museo \u00e8 senza dubbio la \"Madonna col Bambino\" attribuita al Lippi.\nAltri dipinti seicenteschi e gli arredi sacri completano l'allestimento.\nVi \u00e8, inoltre, una vasca battesimale in marmo, posta al centro della sala, proveniente da Santo Stefano a Lucignano.\nSala 4.\nQuesta sezione ospita i parati sacri (pianete, paliotti, fusciacchi ecc.) e altro materiale cartaceo (messali, libri di compagnia, bolle ecc.).\nSala \"Terre degli Uffizi\".\nIn questa ultima stanza a partire dal 25 Settembre 2021 vengono ospitati capolavori provenienti dalle Gallerie degli Uffizi nell'ambito del progetto Uffizi Diffusi.\nLa prima mostra \u00e8 dedicata ai \"Seguaci di Giotto in Valdelsa\" con un'opera di Lippo di Benevieni."}
{"id": "1640077", "revid": "2075315", "url": "https://it.wikipedia.org/wiki?curid=1640077", "title": "Sequenza di Bouma", "text": "Per sequenza di Bouma si intende uno strato ben definito entro una sequenza torbiditica deposto da una singola corrente di torbidit\u00e0 in ambiente sommerso e caratterizzato da una definita successione verticale di strutture sedimentarie associate a variazioni granulometriche dovute a variazioni del regime di flusso (rallentamento).\nDescrizione.\nLa sequenza tipica, come descritta da Bouma, pu\u00f2 essere suddivisa in 5 intervalli distinti (A-E), partendo dalla base e risalendo verso il tetto dello strato. Nella realt\u00e0 alcuni intervalli possono mancare: infatti non tutte le correnti torbide hanno uguali livelli di densit\u00e0 e velocit\u00e0 e ognuna di esse ha origine in contesti litologici differenti. Il modello proposto nella classica sequenza di Bouma rappresenta una situazione ideale di deposizione di un singolo strato completo.\nAlla base della sequenza si trova una superficie di erosione, sopra la quale si depositano man mano i sedimenti, in regimi di flusso con energia decrescente verso l'alto. I fanghi finali si depongono per decantazione.\nIn particolare (dal basso verso l'alto):\nA: sabbie massive da fini a molto grossolane gradate normalmente\nB: sabbie con laminazione parallela\nC: sabbie con laminazione obliqua, lamine convolute e ripple mark\nD: sabbia-sabbie fini e silt laminati parallelamente\nE: fanghi massicci, non gradati, spesso bioturbati, granulometria finissima.&lt;br&gt;\nSe si osserva il deposito torbiditico in pianta, una possibile sequenza di Bouma completa si trover\u00e0 in una sezione nei pressi dello sbocco del canyon sottomarino, nel punto in cui il sedimento comincia ad espandersi sul fondale. Se invece osserviamo il deposito da una sezione longitudinale troveremmo una struttura convessa verso l'alto con pendenza sempre meno inclinata man mano che ci si allontana dallo sbocco del canyon (struttura conoidale). Le stratificazioni interne seguono a loro volta questo tipo di sviluppo, anche se i loro spessori tendono ad accrescersi verso la base del deposito (il fondale marino). La sequenza completa di Bouma anche in questo caso sar\u00e0 posta nelle vicinanze dello sbocco del canyon, anche se leggermente spostata verso l'esterno, dal momento che il sedimento pi\u00f9 sottile inizia a depositarsi solo dopo i livelli sabbiosi."}
{"id": "1640078", "revid": "775372", "url": "https://it.wikipedia.org/wiki?curid=1640078", "title": "Consiglio legislativo dell'Isola di Man", "text": "Il Consiglio legislativo dell'Isola di Man (in inglese: \"Legislative Council of the Isle of Man\", in mannese: \"Choonseil Slattyssagh\") \u00e8 la camera alta che compone, assieme alla Camera delle chiavi il Tynwald, il parlamento dell'Isola di Man.\n\u00c8 composta da 11 membri (MLCs); 8 su 11 sono eletti direttamente a scrutinio segreto dai membri della Camera delle chiavi."}
{"id": "1640079", "revid": "162893", "url": "https://it.wikipedia.org/wiki?curid=1640079", "title": "Pieve di San Piero in Mercato", "text": ""}
{"id": "1640080", "revid": "916580", "url": "https://it.wikipedia.org/wiki?curid=1640080", "title": "Seca\u0219", "text": "Il toponimo Seca\u015f pu\u00f2 riferirsi a diverse localit\u00e0 della Romania:"}
{"id": "1640090", "revid": "339392", "url": "https://it.wikipedia.org/wiki?curid=1640090", "title": "Universit\u00e0 storicamente nera", "text": ""}
{"id": "1640099", "revid": "1543377", "url": "https://it.wikipedia.org/wiki?curid=1640099", "title": "Independent Spirit Awards 1999", "text": "La cerimonia di premiazione della 14\u00aa edizione degli Independent Spirit Awards si \u00e8 svolta il 20 marzo 1999 sulla spiaggia di Santa Monica, California ed \u00e8 stata presentata da Queen Latifah. Robert Duvall e Alfre Woodard sono stati i presidenti onorari. John Waters ha pronunciato il \"keynote address\".\nVincitori e candidati.\nI vincitori sono indicati in grassetto, a seguire gli altri candidati."}
{"id": "1640100", "revid": "767487", "url": "https://it.wikipedia.org/wiki?curid=1640100", "title": "Uchenna Benneth Emenike", "text": "Vive ed opera da anni in Italia. Parla e scrive in tre lingue: l'igbo, l'inglese e l'italiano\nBiografia.\nFrequenta le scuole primarie e secondarie nella citt\u00e0 di Aba. Nel 1990 si \u00e8 laureato in Chimica presso l'Universit\u00e0 di Port Harcourt. \nUchenna Benneth Emenike lascia la Nigeria nel 1992 per arrivare in Italia dove scopre l'amara realt\u00e0 della vita da immigrato. Da autodidatta impara a leggere e scrivere la nuova lingua. Si cimenta in numerosi lavori per mantenersi e pagare un posto letto in un appartamento sovraffollato alla periferia di Roma: una volta il \u201cvu compra\u201d, un'altra volta il manovale o muratore, un'altra ancora tassista, ma tutto rigorosamente abusivo.\nDopo aver acquisito una discreta padronanza dell'italiano, comincia ad aiutare altri immigrati a trovare casa fino a quando la sorte non gli riserva una spiacevole sorpresa. Per una brutta storia di droga all'improvviso Emenike finisce in carcere ma non si d\u00e0 per vinto. Durante il periodo di prigionia scopre molteplici passioni, talenti e doti che lo tengono impegnato, riempiendo le sue giornate. Tra le tante attivit\u00e0 culturali, ricreative, sociali e lavorative che svolge all'interno dell'Istituto penitenziario di Rebibbia a Roma prevale, in termine di impegno intellettuale, quella di scrivere romanzi ed articoli giornalistici, oltre a quella dello studio.\nEntra a far parte di una compagnia teatrale costituita all'interno del carcere: il gruppo teatrale dei \"Liberi Artisti Associati\". Essa fa parte, a sua volta, del circolo ARCI \"La Rondine\", di cui diventa vicepresidente. Nello stesso circolo opera la redazione di una rivista bimestrale che tratta argomenti riguardanti il mondo delle carceri, ed Emenike comincia a scrivere le sue riflessioni su argomenti sociali e politici.\nOggi esercita la sua professione di ingegnere informatico, scrive romanzi e si dedica al teatro.\nScritti.\nEmenike si ispira al grande scrittore nigeriano Chinua Achebe, considerato il padre della letteratura africana moderna in lingua inglese. E cos\u00ec che prender\u00e0 forma \"The oracle of the cavern\", la sua opera prima mai pubblicata: \u00e8 una storia ambientata in un villaggio nigeriano tra gli anni '50 e la fine degli anni '60 e racconta la vicenda di due adolescenti innamorati in un'epoca in cui le relazioni pre-matrimoniali fra un ragazzo ed una ragazza erano considerate un tab\u00f9 ed i matrimoni erano combinati dalle famiglie. Il romanzo vuol essere nell'intento di Emenike il \"sequel\" de \"Il crollo\" (titolo originario \"Things Fall Apart\", 1958) di Achebe: \"Ho voluto continuare la storia da lui narrata riprendendo in qualche modo dal punto dove lui si era fermato. In ogni caso, non c'\u00e8 alcun riferimento o collegamento fra le due storie, ma \u00e8 stato questo desiderio di raccontare il dopo di quella storia che mi ha trascinato a scrivere il mio romanzo\" ha dichiarato lo scrittore.\n\"Mandy\" invece, anch'esso non pubblicato, \u00e8 la storia commovente e coinvolgente di una ragazza bellissima, attraente ed intelligente, tacciata di essere una \"mangia uomini\". Nutre un odio viscerale per il sesso maschile dopo l'abbandono subito dal padre dopo la sua nascita.\nNel 2005 Emenike riesce finalmente a pubblicare il suo primo romanzo \"Sogni infranti\", edito da Jaca Book, in cui racconta la sua storia di riscatto sociale: la sua \u00e8 infatti un'opera autobiografica il cui protagonista \u00e8 un giovane nigeriano con tanti sogni nel cassetto che parte per l'Italia, dove per\u00f2 il suo sogno si trasforma in incubo. \"Tutte le persone che emigrano dal proprio paese di origine per andare a vivere altrove, portano con s\u00e9 un sogno\", questo \u00e8 il significato del libro di Emenike. \"In molti casi questi sogni non vengono mai realizzati, ma intanto diventano il traino della vita stessa\". Nel romanzo l'autore mette sotto i riflettori i problemi della prostituzione e della droga, ma anche la mancanza di norme legislative di garanzia e d'aiuto verso gli immigrati desiderosi di approdare ad una vita normale dopo avere intrapreso un viaggio, spesso senza ritorno.\nCon \"Sogni infranti\" arriva anche l'interessamento di un grande produttore cinematografico, Fabrizio Mosca della casa produttrice Titti Film, che ne acquista i diritti. \u00c8 lo stesso produttore del film \"I cento passi\" di Marco Tullio Giordana e di \"Nuovo Mondo\" di Emanuele Crialese.\nTeatro.\nLa recitazione \u00e8 la seconda passione dopo la scrittura di Emenike. Grazie alla Compagnia dei Liberi Artisti Associati, fondata da un gruppo di reclusi del Carcere di Rebibbia, ha interpretato Calibano nella \"Tempesta\" di Shakespeare, (versione in napoletano seicentesco firmata da Eduardo De Filippo), e si \u00e8 cimentato nei panni di Laerte nell'\"Amleto\", che lo ha portato a calcare il palcoscenico del Teatro Eliseo di Roma."}
{"id": "1640112", "revid": "1318658", "url": "https://it.wikipedia.org/wiki?curid=1640112", "title": "Virtua Fighter (serie animata)", "text": ", \u00e8 una serie televisiva anime di 35 puntate, basata sui videogiochi \"Virtua Fighter\" e \"Virtua Fighter 2\", creati e sviluppati da Sega-AM2. Apparso originalmente in Giappone su TV Tokyo, si \u00e8 poi diffuso in tutto il mondo arrivando anche in Italia su Junior TV dal maggio 1997. Verso la fine degli anni 2000 \u00e8 stato successivamente trasmesso su Cooltoon ed in seguito su You&amp;Me.\nTrama.\nLa serie vede come protagonista Akira Yuki, nel ruolo del personaggio (un po' stereotipato) scanzonato, pigro e sempre affamato, ma fortissimo, dal cuore puro e sempre schierato dalla parte del bene. Giunto a New Los Angeles, Akira dovr\u00e0 proteggere Pai Chan, braccata da un gruppo criminale, il Koenkan, che ha lo scopo di rapirla e destinarla in matrimonio a Ryu Kaurun, discepolo di Lau Chan, padre di Pai. A New Los Angeles, Akira incontrer\u00e0 anche i fratelli Jacky e Sarah Bryant, per poi unirsi in viaggio insieme a loro. A New Las Vegas, per\u00f2, il Koenkan, mettendo sotto incarico il ninja Kagemaru, rapisce Sarah per portare avanti i propri studi, tramite la dottoressa Eva Durrix per la creazione di un combattente perfetto, prima facendole il lavaggio del cervello e poi creando un robot (Dural) combattente con le sue caratteristiche. Akira, Pai e Jacky devono quindi affrontare una serie di avventure e combattimenti, incontrando personaggi amici e nemici, tra cui i personaggi Jeffrey, Wolf, Leon per salvare Sarah. Ritrovatala, grazie anche a Kagemaru, Akira e i suoi amici devono stavolta muoversi per salvare Pai dal matrimonio combinato con Ryu Kaurun. Sventato il matrimonio, anche grazie all'aiuto del maestro Shun Di, Akira e gli altri hanno un nuovo scontro con la Dural della dottoressa Eva Durix, dove escono vittoriosi, mentre il robot e la dottoressa rimangono imprigionati nell'edificio in fiamme, ma Eva riuscir\u00e0 a salvarsi e a costruire una nuova Dural.\nLa seconda parte della serie anime si svolge a tre anni di distanza. Pai e Jacky hanno coronato i rispettivi sogni di diventare attrice e pilota di formula Indy. Partiti per andare a trovare Akira scoprono di essere, insieme ai loro amici, su una lista. Con l'aiuto di Leon scoprono che un'organizzazione criminale sta finanziando gli studi della dottoressa Durix, scampata dall'incendio ora tornata per vendicarsi, per la costruzione di una nuova Dural, e per farlo stanno raccogliendo informazioni sui pi\u00f9 forti combattenti sulla Terra. Per fermare Akira, la dottoressa si fa aiutare da Onimaru, cresciuto nel villaggio di Hagakure e che vuole farla pagare a Kagemaru, divenuto capo del villaggio al suo posto, uccidendo i suoi amici. Akira e i suoi amici per\u00f2 riescono a sconfiggere Dural Gold e stavolta in maniera definitiva, con Eva che muore precipitando in un baratro. La lista di combattenti rimane nelle mani dell'organizzazione e l'anime si conclude con l'immagine dei protagonisti del videogioco contro Dural e una voce che dice \"Arrivederci al livello di gioco superiore\".\nLa prima serie dell'anime presenta la particolarit\u00e0 della presenza di una documentazione tecnica delle varie tecniche di combattimento: le tecniche e le relative mosse vengono spiegate interrompendo il corso della storia e aprendo un filmato al rallentatore dei movimenti eseguiti dai personaggi in cui il narratore ne spiega i punti essenziali. Queste tecniche vengono eseguite dai personaggi (essenzialmente Akira) per l'attacco finale (il \"colpo di grazia\") contro un capo o personaggio importante del Koenkan.\nPersonaggi.\nI personaggi della storia sono le controparti della serie videoludica Virtua Fighter 1 e 2, mentre altri sono stati inventati apposta per l'anime.\nL'Organizzazione.\nNemici principali della seconda serie. Sono un gruppo di potenti uomini che hanno influenza politica ed economica assoluta su tutto il pianeta; si ignorano le sue origini, ma risulta influenzare i disordini mondiali ai tempi di Hitler e persino di Napoleone. Hanno apparentemente il totale controllo sulla \"Rafalle Company\", sono conosciuti e temuti da diversi individui di rilievo del pianeta; loro particolare interesse \u00e8 la guerra conseguentemente sono molto interessati a \"Durral\" come nuovo sicario e soldato perfetto; inoltre i ninja di Onimaru lavorano per loro conto. Non verranno mai rivelate le loro identit\u00e0, si mostrano sempre in penombra attraverso dei monitor a quasi tutti i loro sottoposti, eccetto Eva ai cui \u00e8 concesso incontrarli personalmente. I leader sembrano essere sei individui di alto status sociale (quattro uomini e due donne). Il loro quartier generale \u00e8 situato nelle montagne dell'Himalaya.\nSigle.\nGiapponesi: apertura\nGiapponesi: chiusura\nItaliane: apertura\nItaliane: chiusura\nAccoglienza.\nHanami Gumi ha comparato l'anime di \"Virtua Fighter\" con il videogioco affermando che \u00e8 \"uno dei migliori anime che ha origini in un videogioco\". Nella recensione si legge che la trama non \u00e8 confusionaria e ha una buona caratterizzazione dei personaggi e anche una buona musica. \"Asian Stuff\" ha commentato affermando che erano stanchi dei continui tornei di arti marziali presenti negli anime, e questa serie offriva un qualcosa di nuovo. Davide Landi di MangaForever lo ha classificato come il quinto migliore anime basato su videogiochi picchiaduro."}
{"id": "1640114", "revid": "767487", "url": "https://it.wikipedia.org/wiki?curid=1640114", "title": "Bjarne Goldb\u00e6k", "text": "Carriera.\nHa passato la maggior parte della sua carriera nella Bundesliga, in Germania e successivamente ha anche provato l'esperienza inglese con e .\nHa partecipato a Francia 1998 con la Nazionale danese.\nSi \u00e8 ritirato nel 2005, a quasi 37 anni."}
{"id": "1640120", "revid": "254401", "url": "https://it.wikipedia.org/wiki?curid=1640120", "title": "Prassie", "text": "Per Prassie si intende il movimento pi\u00f9 efficace per raggiungere uno scopo prefissato durante un'attivit\u00e0 fisica, con il minor dispendio di energie, privo di movimenti parassiti (\"Sincinesie\") che \"inquinano\" il gesto tecnico e stancano l'individuo senza produrre il risultato sperato.\n Nell'et\u00e0 dai 5 ai 12 anni la \"Prassie\", secondo la concezione olistica (motricit\u00e0 in una visione non dualistica ma di unione mente-corpo, psicomotricit\u00e0), non sar\u00e0 acquisita attraverso l'addestramento motorio e la ripetizione del gesto infinite volte. Il successo dipender\u00e0 piuttosto dalla presa di coscienza delle proprie abilit\u00e0 e del proprio s\u00e9 (strutturazione dello \"Schema Corporeo\") attraverso un percorso \"interfunzionale\" guidato da stimoli esterni (metodologia problem-solving) per arrivare per vie traverse al risultato senza mai rischiare di lasciare traumi e delusioni sulla personalit\u00e0 dell'individuo-atleta."}
{"id": "1640124", "revid": "125287995", "url": "https://it.wikipedia.org/wiki?curid=1640124", "title": "Libero Marchini", "text": "Carriera.\nClub.\nInizi\u00f2 la carriera agonistica nella Carrarese, per poi passare alla Fiorentina. Con i viola esord\u00ec in Serie A il 24 dicembre 1933 nella vittoria casalinga dei toscani per 3-0 contro il Padova.\nNel 1934 pass\u00f2 al , appena retrocesso in Serie B. Esord\u00ec con i genovesi durante la prima giornata di campionato, nella vittoria esterna del 30 settembre per 2-0 contro il . Con i rossobl\u00f9 vinse il campionato cadetto dopo la finale contro il .\nLa stagione seguente rimase a militare in Serie B, poich\u00e9 fu ingaggiato dalla Lucchese, con cui avrebbe vinto il suo secondo campionato cadetto con conseguente promozione in Serie A.\nLasci\u00f2 i toscani nel 1937 per trasferirsi alla Lazio, sempre in Serie A. Con i laziali milit\u00f2 due anni, anche se nel secondo fu tenuto fuori squadra a causa di divergenze con il vice presidente biancoceleste Remo Zenobi.\nNel 1939 pass\u00f2 al Torino e l'anno successivo ritorn\u00f2 alla Lucchese, in cadetteria.\nChiuse la carriera agonistica nella sua prima squadra, la Carrarese.\nNazionale.\nDisput\u00f2 5 incontri, tutti nel 1936, di cui 4 nelle Olimpiadi berlinesi, il torneo trionfale per gli azzurri; non riusc\u00ec a segnare nessuna rete."}
{"id": "1640130", "revid": "156341", "url": "https://it.wikipedia.org/wiki?curid=1640130", "title": "Lino Leanza", "text": ""}
{"id": "1640131", "revid": "23117", "url": "https://it.wikipedia.org/wiki?curid=1640131", "title": "Libero Turiddo Marchini", "text": ""}
{"id": "1640132", "revid": "6923", "url": "https://it.wikipedia.org/wiki?curid=1640132", "title": "Walter Sabatelli", "text": "Biografia.\nHa ricevuto un Omaggio alla 50\u00aa Biennale Internazionale dell'Arte di Venezia nel 2003 mentre nel 2007 alcuni suoi quadri sono stati esposti alla 52\u00aa Edizione della Biennale di Venezia presso la galleria d'arte de \"La Fenice et des Artistes\".\nUna sua opera si trova al Museo Guttuso di Villa Cattolica a Bagheria la cui direttrice volle scrivere un testo critico di presentazione ad un suo catalogo. \u00c8 presente nella Collezione La Fenice et des Artistes di Venezia con un dipinto ad olio su tavola. Sue opere si trovano nelle collezioni permanenti del Museo del Canale Interoceanico di Panama, del Museo Nacional de Costa Rica a San Jos\u00e8 in Costa Rica, del National Institute of Culture and History a Belize City in Belize, della Civica Pinacoteca Amedeo Modigliani di Follonica e nella Collezione d'Arte della Cassa di Risparmio di Volterra. \n\u00c8 presente con un'opera nella Municipal Art Collection della City Hall di New York. \u00c8 presente con un olio su tela nella California State Building Art Collection di Sacramento. Un acquerello \u00e8 pubblicato sulla copertina del volume del Bilancio 1999 della Banca Cassa di Risparmio di Volterra. \u00c8 presente con un acquerello nella The Daisaku Ikeda Collection di Tokyo. \nUn catalogo \u00e8 presentato dal Ministero degli Affari Esteri della Repubblica Italiana per una mostra allestita nella capitale della Costa Rica, a San Jos\u00e9 in occasione delle celebrazioni del 140\u00ba anniversario delle relazioni diplomatiche tra i due Paesi."}
{"id": "1640136", "revid": "599013", "url": "https://it.wikipedia.org/wiki?curid=1640136", "title": "Ren\u00e9 Henriksen", "text": "Carriera.\nHa passato la maggior parte della sua carriera in Danimarca e successivamente ha anche provato l'esperienza greca con il .\nHa partecipato a Francia 1998 e a Corea-Giappone 2002 con la Nazionale danese.\nSi \u00e8 ritirato nel 2006, a quasi 37 anni."}
{"id": "1640151", "revid": "1934238", "url": "https://it.wikipedia.org/wiki?curid=1640151", "title": "L'amore (Sonohra)", "text": "L'amore \u00e8 il singolo d'esordio dei Sonohra, grazie al quale il duo ha vinto il Festival di Sanremo 2008 nella sezione Giovani.\nIl testo \u00e8 stato scritto da Luca Fainello insieme al produttore Roberto Tini, mentre la musica e gli arrangiamenti sono di Diego Fainello e Andrea Proietti.\nIl singolo ha debuttato nella classifica dei download digitali di iTunes direttamente al sesto posto, nella settimana successiva alla loro vittoria a Sanremo.\nIl video della canzone \u00e8 stato girato in Irlanda sui Cliffs of Moher, dalla regista Antonella Schioppa.\nDurante un'intervista rilasciata a Radio Touring 104 qualche giorno prima del Festival di Sanremo 2008, Luca Fainello ha rivelato che la canzone parla dell'amore tra lui e una ragazza inglese conosciuta durante dei concerti nei pub. Pochi giorni dopo averla conosciuta, la ragazza \u00e8 tornata in Inghilterra e Luca ha perso il suo indirizzo.\nAlcuni critici e blogger hanno avanzato l'accusa secondo la quale il brano \u00e8 un plagio della canzone \"Cannonball\" di Damien Rice, accusa peraltro respinta da altri critici di musica e considerata da molti come infondata.\nIn seguito \u00e8 stata creata una versione inglese del brano intitolata \"Love is here\" e una versione spagnola intitolata \"Buscando el Amor\"."}
{"id": "1640153", "revid": "767487", "url": "https://it.wikipedia.org/wiki?curid=1640153", "title": "Maria Antonia Scalera Stellini", "text": "Biografia.\nNata da una modesta famiglia pugliese, trascorse l'adolescenza in convento. Uscitane per sposarsi per volont\u00e0 della famiglia, rimase presto vedova con due figli. Si rispos\u00f2 con il toscano Silvestro Stellini, dipendente del principe Agostino Chigi, nipote di papa Alessandro VII, vivendo nel palazzo di questi, ad Ariccia, e a Roma, dove la Scalera, per le sue virt\u00f9 poetiche, fu accolta nell'Accademia dell'Arcadia il 20 giugno 1694, con il nome di pastorella \"Aricia Gnateatide\".\nQui pubblic\u00f2 nel 1677 una raccolta di poesie in due tomi intitolata \"Li divertimenti poetici\", che sarebbe stata ristampata nel 1706, cos\u00ec come l'opera scenica \"La Tirannide abbattuta dal trionfo della fede\". Fra le altre pubblic\u00f2 anche la \"Serenata spirituale\", \"La ninfa del Tebro\" e il dramma musicale \"Il trionfo di sant'Agata\". Scrisse, inoltre, la tragicommedia \"Il Coraspe redivivo\", rappresentato ad Ariccia nel 1683."}
{"id": "1640162", "revid": "84184", "url": "https://it.wikipedia.org/wiki?curid=1640162", "title": "Libro d'oro della nobilt\u00e0 italiana (periodico)", "text": "Il Libro d'oro della nobilt\u00e0 italiana \u00e8 una pubblicazione privata contenente dati anagrafici e biografici di alcune famiglie nobili e italiane, edito con periodicit\u00e0 irregolare sotto l'egida del Collegio araldico - Istituto araldico romano, fino al 2010 dalla casa editrice individuale Roberto Colonnello Editore, di propriet\u00e0 dell'allora segretario generale ereditario dell'associazione, Roberto Colonnello Bertini Frassoni. \nSi tratta di una delle diverse pubblicazioni presenti sul mercato librario sull'argomento e non va confuso con l'omonimo registro ufficiale, compilato dalla consulta araldica del Regno d'Italia.\nStoria.\nDopo la fine della prima serie dell'Annuario della Nobilt\u00e0 Italiana terminata nel 1905, apparve a Roma nel 1910 la prima edizione del Libro d'Oro della Nobilt\u00e0 a cura del Collegio araldico, per impulso del segretario dello stesso sodalizio Carlo Augusto Bertini, poi Bertini Frassoni, gi\u00e0 collaboratore della prima serie dell'Annuario della Nobilt\u00e0 italiana, con successive edizioni ogni due o tre anni fino agli anni trenta, quando la Presidenza del consiglio dei ministri emise un decreto di inibizione all'uso del nome \"Libro d'oro\", in quanto era lo stesso di quello di un registro ufficiale dello Stato e ci\u00f2 rischiava di ingenerare confusione nei lettori. \nIl cambio del nome comport\u00f2 la fine della prima serie, terminata nel 1932, con la VIII edizione.\nLe edizioni del 1933-36 (stampata nel 1935) e del 1937-39 (stampata nel 1939) vennero infatti intitolate \"Libro della nobilt\u00e0 italiana\" levando la parola \"d'oro\" dal titolo e costituiscono la seconda serie della pubblicazione.\nDopo la sospensione delle pubblicazioni per le vicende belliche, tra il 1939 e il 1949, l'opera riprese tuttavia ad essere pubblicata con lo stesso nome del documento ufficiale, sempre con periodicit\u00e0 irregolare, dando origine alla terza serie con la X edizione. \nNel 1957 mor\u00ec il fondatore Carlo Augusto Bertini Frassoni ed a lui succedette nella direzione del Libro d'Oro e della Rivista Araldica, e nella carica di segretario del Collegio Araldico il figlio Raoul Bertini Frassoni che lo diresse fino al 1974 anno in cui mor\u00ec. A lui succedette il nipote ex sorore e figlio adottivo Roberto Colonnello Bertini Frassoni che cur\u00f2 la XVI\nedizione (1973-1976). \nNel 2005 Roberto Colonnello Bertini Frassoni \"in proprio e quale titolare dell'omonima ditta individuale\" che nella sua qualit\u00e0 di \"Segretario Generale del Collegio Araldico (...)\" conveniva in giudizio dinanzi al Tribunale di Milano, sezioni specializzate in materia di impresa, Andrea Borella, in proprio e quale titolare di impresa lamentando che il convenuto, quale curatore ed editore della \u201cnuova serie\u201d dell'Annuario della Nobilt\u00e0 Italiana, avesse per tale attivit\u00e0 illecitamente estratto e reimpiegato parte sostanziale del contenuto del Libro d'Oro della Nobilt\u00e0 Italiana, nonch\u00e9 copiato pedissequamente numerose parti del Libro d'Oro, cos\u00ec violando il diritto sui generis spettante all'attore quale costitutore di banca dati e, insieme, il diritto d'autore sulla relativa pubblicazione, in quanto opera letteraria: il Segretario Generale del Collegio Araldico Roberto Colonnello chiese al tribunale l'accertamento di tali presunti illeciti e l'adozione dei provvedimenti inibitori e sanzionatori del caso, compresa la distruzione delle copie stampate ed il ritiro dal commercio degli Annuari. Radicatosi quindi il contraddittorio, con sentenza di primo grado n. 12659 resa in data 23.6- 28.10.2008 il Tribunale di Milano rigett\u00f2 le domande del Segretario Generale del Collegio Araldico Roberto Colonnello. Con atto di citazione in appello notificato in data 5.1.2009, il Segretario Generale del Collegio Araldico impugn\u00f2 la sentenza di primo grado chiedendone la riforma. La sentenza di appello, che conferm\u00f2 la decisione di primo grado e condann\u00f2 alle spese di lite il Colonnello/Segretario del Collegio Araldico venne notificata e, in mancanza di ricorso per la sua cassazione, pass\u00f2 in giudicato nel 2012. \nSeguirono una serie di eventi che portarono, nel giro di meno di due anni, alla chiusura del Collegio Araldico e al disimpegno dello stesso Colonnello Bertini Frassoni circa la prosecuzione della direzione del Libro d'Oro della Nobilt\u00e0 .\nNel corso della causa emersero una serie di fatti e vennero prodotte prove che dimostrarono come \"il nome Libro d'Oro compete in realt\u00e0 allo Stato italiano, in quanto questo era il titolo del registro originale della nobilt\u00e0 dell'antico Regno e che \u00e8 conservato negli archivi di stato ufficiali: negli anni '30 il governo italiano ordin\u00f2 che l'editore smettesse di usare il nome, ma all'epoca si presumeva che il nome fosse stato approvato separatamente e in precedenza da un cardinale, a nome della Santa Sede. Ora sembra che in realt\u00e0 non fosse cos\u00ec, e si sostiene che il cardinale non sia mai esistito e la pretesa di questo riconoscimento \u00e8 stata falsificata\" . \nInfatti, al principio del 2014, Roberto Colonnello Bertini Frassoni, segretario del Collegio Araldico, annunci\u00f2 lo scioglimento di questo sodalizio e, conseguentemente, la sospensione della pubblicazione del Libro d'Oro, apparso sotto la sua direzione l'ultima volta quattro anni prima, nel 2010, con la XXIV edizione della terza serie. \nCaratteristiche della prima serie del periodico (1910-1932) (I - X edizione).\nNella prima serie dell'opera vennero pubblicate circa 3000 famiglie diverse che rappresentano solo una parte minore delle famiglie iscritte negli Elenchi Ufficiali Nobiliari italiani. Nella seconda parte dell'opera trovavano pubblicazione pochi titolati pontifici (post 1870), alcuni titolati della Repubblica di S. Marino non riconosciuti dal Regno d'Italia e famiglie di origine eterogenea.\nCaratteristiche della seconda serie del periodico (1933-1939) (XI - XII edizione).\nNella seconda serie dell'opera, il cui titolo cambi\u00f2 in \"Libro della Nobilt\u00e0 italiana\", vennero pubblicate sostanzialmente le stesse famiglie della prima serie. \nCaratteristiche della terza serie del periodico (1940-2010) (XIII - XXIV edizione).\nNella terza serie dell'opera, il cui titolo cambi\u00f2 nuovamente in \"Libro d'Oro della Nobilt\u00e0 italiana\", vennero pubblicate sostanzialmente le stesse famiglie della prima e seconda serie. Sino alla direzione di Raul Bertini Frassoni, morto nel 1974, si tennero separate le famiglie iscritte negli Elenchi Ufficiali Nobiliari italiani e quelle la cui nobilt\u00e0 derivava da altre fonti. Nella seconda parte trovavano ospitalit\u00e0 anche alcune famiglie notabili, ossia non nobili ma in possesso di stemma di cittadinanza, ed altre famiglie ancora. \nNella prima serie dell'opera vi erano comprese quasi 1.900 famiglie trattate per esteso, mentre sul sito del Collegio araldico, editore apparente dell'opera, veniva dichiarata la presenza di circa 2500 famiglie nobili, per ciascuna delle quali avrebbe dovuto essere presente un breve cenno storico, lo stato di famiglia aggiornato e lo stemma in bianco e nero . \nNonostante quanto riportato queste sono solo una parte delle famiglie iscritte negli elenchi ufficiali del Regno d'Italia, ossia quelle che hanno inviato al Collegio araldico il proprio stato personale aggiornato aderendo alla proposta di acquisto dell'opera; ad esse si aggiungono famiglie riconosciute dall'associazione del Corpo della nobilt\u00e0 italiana, o dal Sovrano militare ordine di Malta, o dalla Repubblica di San Marino.\nCome si leggeva nelle cedole di sottoscrizione ed adesione all'opera, l'inserimento di una famiglia era subordinato all'invio dei dati da parte della famiglia stessa e alla sottoscrizione con pagamento anticipato di almeno una copia. \nDato che inoltre l'inserimento e l'aggiornamento periodico dei dati avviene da parte delle famiglie stesse , l'elenco effettivo non rispetta i criteri enunciati nella prefazione dell'opera e presenta omissioni ed imprecisioni.\nSecondo le indicazioni presenti nell'opera, le famiglie appartenenti a questi ultimi tre gruppi avrebbero dovuto essere segnalate da un pallino, non sempre per\u00f2 effettivamente presente; in modo analogo agli elenchi ufficiali del 1921 e 1933 dovrebbero essere segnalate con degli asterischi solo le famiglie iscritte nel Libro d'oro ufficiale, mentre talvolta lo sono anche rami e famiglie che non ottennero questo riconoscimento. \nAlle precedenti tipologie di famiglie se ne aggiungono altre non contemplate negli elenchi ufficiali del Regno d'Italia e non riconosciute dal Corpo della nobilt\u00e0 italiana, o dal Sovrano militare ordine di Malta, o dalla Repubblica di San Marino, inserite a discrezione della redazione. \nVennero attribuiti a varie famiglie titoli nobiliari che non compaiono negli elenchi ufficiali nobiliari italiani, rendendole cos\u00ec non aderenti ai criteri compilativi declinati nell'introduzione delle opere stesse. Compaiono inoltre famiglie estranee ai criteri compilativi enunciati al principio dei volumi\nLe due quarta serie dell'opera (2014/2016 -).\nDopo una pausa di quattro anni, nel settembre 2014, una societ\u00e0 all'uopo costituita in Torino, con diversa sede e componenti, chiamata \"Libro d'Oro s.r.l.\" si prefiggeva come programma di riprendere le pubblicazioni con l'avvio di una nuova serie del libro.\nLa serie era per\u00f2 gi\u00e0 stata ripresa dalla Ettore Gallelli Editore sin dal 2014 con la pubblicazione nel marzo del 2014 di una nuova edizione del Libro d'Oro, la XXV dalla fondazione avvenuta nel 1910 e la creazione di un nuovo Collegio Araldico con sede a Roma .\nAmbedue le edizioni di entrambi gli editori rivali seguono la numerazione dell'edizione della prima serie, continuandola. Il contenuto dei volumi \u00e8 per\u00f2 difforme. \nL'ultima edizione dell'opera \u00e8 stata la XXV, pubblicata nel 2016 per la Libro d'Oro srl e pubblicata in precedenza, nel 2014, per la Ettore Gallelli Editore. \nNel 2017 venne pubblicata la prima edizione speciale (monovolume raro e prezioso interamente a colori), edito in occasione della commemorazione della morte del primo presidente del Collegio Araldico Romano (conte Capogrossi Guarna 1907-2017) a cura della sola Ettore Gallelli Editore. La edizione XXVI \u00e8 stata pubblicata nel 2020 dalla Ettore Gallelli Editore , mentre ad oggi (gennaio 2022) non \u00e8 nota la data di uscita della stessa edizione a cura della Libro d'Oro srl.\nCaratteristiche delle due edizioni della quarta serie dell'opera.\nIl Libro d'Oro della Nobilt\u00e0 italiana edito dalla Ettore Gallelli Editore (2014-): \nNei primi mesi del 2014 su insistenza di alcuni membri dell'estinto Collegio Araldico di via Santa Maria dell'Anima n. 16, dei molti sottoscrittori, e dei tanti cultori della materia, il marchio Ettore Gallelli-editore rilevava e regolarizzava, ai sensi di legge, la testa LIBRO D'ORO DELLA NOBILTA' ITALIANA-NUOVA SERIE CORRENTE, con depositi e varianti nelle opportune sedi legali competenti, registrandola infatti presso l'ufficio pubblico generale delle opere protette dalla legge sul diritto d\u2019autore , acquisendo quindi tutti i diritti editoriali, grafici e tipografici in esclusiva, e avviando la presente nuova serie corrente, registrata in marzo 2014, e giunta a fine luglio 2014 nelle migliori, librerie, specializzate, del settore, con l'edizione XXV (2015-2019) . La pubblicazione curata dalla Ettore Gallelli editore \u00e8 di alto standard qualitativo e molto migliorata da un punto di vista tipografico \nSecondo quanto affermato sul sito della casa editrice la Gallelli-EDITORE \"\u00e8 quindi il solo autorizzato dal Ministero per i Beni e Attivit\u00e0 Culturali, relativamente all'uso del nome Libro d'Oro della Nobilt\u00e0 Italiana-nuova serie corrente, da lui registrato e pubblicato in luglio 2014\". Le famiglie inserite sin dalla prima edizione a cura della Gallelli Editore sono aumentate recuperando molte famiglie gi\u00e0 presenti negli Elenchi Ufficiali nobiliari del Regno e prima tralasciate. \nIl Libro d'Oro della Nobilt\u00e0 italiana edito dalla Libro d'Oro srl (2016-): \nNell'edizione 2015-2019, apparsa a giugno 2016, a cavallo di una azione di urgenza di sequestro promossa dall'Avvocatura dello Stato sono pubblicate 1997 famiglie nobili, per ciascuna delle quali \u00e8 presente un breve cenno storico, lo stato di famiglia - non sempre aggiornato puntualmente - e lo stemma in bianco e nero con relativa blasonatura; per altre 3859 famiglie vi \u00e8 un richiamo alle precedente serie dell'opera, che ha quindi elencato, almeno citandole, complessivamente circa 5800 famiglie nobili italiane: per la stragrande maggioranza delle famiglie non trattate estesamente la citazione, o il rimando, consiste nell'inserimento del solo cognome e dei titoli principali, senza altri dati. \nPoich\u00e9 le famiglie iscritte negli Elenchi Ufficiali del Regno d'Italia erano circa 13.267 significa quindi che non vennero mai neppure citate oltre la met\u00e0 dei casati che pure avrebbero diritto a figurarvi e che sono invece elencati negli Elenchi Ufficiali del Regno . \nLe famiglie inserite nella prima serie e nella seconda serie curata dalla Libro d'Oro srl, sono, quindi, meno della met\u00e0 delle famiglie iscritte negli elenchi ufficiali del Regno d'Italia, ossia quelle che hanno inviato al Collegio araldico il proprio stato personale aggiornato aderendo, per la prima serie, alla proposta di acquisto dell'opera e, per la seconda, pagando i contributi editoriali previsti; ad esse si aggiungono alcune famiglie riconosciute dall'associazione del Corpo della nobilt\u00e0 italiana, alcune famiglie riconosciute nobili dal Sovrano militare ordine di Malta ed altre ancora dalla Repubblica di San Marino assenti dagli Elenchi Ufficiali e che quindi sono da sottrarre al complessivo numero di 5800 famiglie totali citate nelle edizioni. Sostanzialmente le famiglie inserite sin dalla prima edizione a cura della Libro d'Oro srl sono rimaste le stesse gi\u00e0 presenti nelle edizioni curate dal Collegio Araldico e, quindi, sono ancora assenti famiglie gi\u00e0 presenti negli Elenchi Ufficiali nobiliari del Regno. \nCritiche.\nAttualmente, mentre la Ettore Gallelli Editore, che aveva sin da subito garantito la assoluta gratuit\u00e0 degli inserimenti sin dall'avvio della seconda serie, ha continuato sulla strada della assoluta gratuit\u00e0 per l'inserimento nel Libro d'Oro della Nobilt\u00e0 da essa curato, la Libro d'Oro srl ha introdotto tutta una serie di costi per chi volesse far pubblicare corpose notizie nell'opera a partire dall'edizione successiva a quella pubblicata nel 2016 \nA partire dalla XXV edizione, 2015-2019 la versione del Libro d'Oro curata dalla Libro d'Oro srl presenta numerose inserzioni pubblicitarie a pagamento di inserzionisti disparati assenti invece nella XXV edizione curata dalla Ettore Gallelli Editore. \nL'inserimento di inserzioni pubblicitarie \u00e8 operazione sconosciuta ai repertori genealogici nobiliari moderni.\nControversie tra gli editori rivali.\nIl diritto a continuare le pubblicazioni \u00e8 stato oggetto di controversia ad opera di un concorrente e da parte dell'Avvocatura dello Stato sin dal 2015 .\nControversie con lo Stato italiano per la tutela del titolo \"Libro d'Oro della Nobilt\u00e0 italiana\".\nIl 20 settembre 2018, su iniziativa della direzione generale degli Archivi di Stato, dipendente dal Ministero per i beni e le attivit\u00e0 culturali e per il turismo, lo UAMI, Ufficio per l'Armonizzazione del Mercato, ora Ufficio dell'Unione europea per la propriet\u00e0 intellettuale (EUIPO) con sede ad Alicante (Spagna) , annullava la registrazione di un marchio denominato \"Libro d'oro della nobilt\u00e0 italiana\", registrato da associazione privata. Tale marchio fu registrato nel 2014 da Marco Lupis Macedonio Palermo di Santa Margherita, segretario generale dell'A.S.N.I. (Associazione Storica della Nobilt\u00e0 Italiana), poi anche membro del consiglio di Presidenza del Collegio Araldico collegato alla Libro d'Oro srl, per il tramite di Filippo Bruno (conosciuto anche come Filippo Bruno di Tornaforte, Filippo Bruno De Brecco), nella sua passata veste di membro del consiglio dell'A.S.N.I. e socio effettivamente registrante il marchio Libro d'Oro della Nobilt\u00e0 Italiana nel Registro Europeo Marchi e Brevetti . Tale marchio venne ceduto, nel 2015, alla Libro d'Oro srl per il tramite dell'amministratore delegato della stessa Fabrizio Antonielli d'Oulx con apposito atto notarile "}
{"id": "1640163", "revid": "15756", "url": "https://it.wikipedia.org/wiki?curid=1640163", "title": "Zugliano (Pozzuolo del Friuli)", "text": "Zugli\u00e0no (\"\u00c7uian\" in friulano) \u00e8 una frazione del comune di Pozzuolo del Friuli, posto a sinistra del torrente Cormor, alle porte di Udine.\nL'attivit\u00e0 prevalente \u00e8 l'agricoltura.\n\u00c8 conosciuto per la presenza del Centro di Accoglienza Ernesto Balducci che ospita rifugiati politici immigrati e persone in difficolt\u00e0.\nIl nucleo storico.\nIl centro abitato di Zugliano sorge a nord-est di Pozzuolo del Friuli nella vasta pianura friulana e si sviluppa essenzialmente lungo una direttrice stradale orientata da est ad ovest. Quanto antiche siano le origini di questo paese lo testimonia il suo stesso nome appartenente ai toponimi di origine romana che risalgono all'antica centuriazione del territorio, ovvero la sua suddivisione in poderi che poi assumevano il nome del proprietario; attorno all'originario podere deve essersi sviluppato il primo nucleo edificato di Zugliano, la cui esistenza \u00e8 per la prima volta documentata nel 1305. Attualmente, tracce della storia del paese si conservano nel suo principale fulcro: la piazza della Chiesa. Qui, accanto ai due fondamentali elementi propulsivi per lo sviluppo dell'urbanizzazione, la chiesa di San Michele Arcangelo e la villa Job, si \u00e8 articolato nel corso dei secoli il nucleo storico di Zugliano.\nLa settecentesca villa Job sorge a breve distanza dalla chiesa, alla quale si rivolge con il fronte principale. Vi si accede attraverso un ampio cancello in ferro battuto che immette direttamente nel parco ornato di statue o da un portale carraio che si apre su una corte interna lastricata comunicante con il retro della villa. Il corpo padronale, restaurato a seguito degli eventi sismici del 1976 presenta inalterata la sua originaria bellezza: impostato su uno schema planimetrico simmetrico di ispirazione veneta, rivela un disegno di facciata estremamente armonico ed elegante.\nLe case del borgo si susseguono formando una cortina edilizia continua che segue l'andamento irregolare della strada: le uniche interruzioni sono costituite dalle aperture dei sottoportici che immettono nelle corti interne e conducono a quelli che originariamente erano gli annessi rustici disposti ortogonalmente rispetto all'asse viario. Le date di costruzione incise sulle chiavi di volta dei portali rivelano quanto antica sia l'origine di questo nucleo di case, anche se alcuni interventi di ristrutturazione possono averne modificato l'aspetto originario.\nParte integrante della storia e della natura del borgo sono anche gli affreschi devozionali ottocenteschi ancora presenti su alcune facciate di via Failutti.\nParte importante del paese \u00e8 anche la chiesetta di San Daniele, situata nel mezzo dei campi circondanti Zugliano, nella quale sono siti numerosi affreschi abbastanza ben conservati dell'epoca romana, periodo nel quale ha avuto luogo la fondazione del nucleo, sotto forma di accampamento militare, denominato Zuglanum.\nIl centro abitato \u00e8 attraversato dall'autostrada A23 Palmanova-Tarvisio, che lo divide in 2 parti. La frazione \u00e8 inoltre coinvolta nel progetto di ampliamento della Tangenziale Sud di Udine, che collegherebbe l'esistente tratto della SS 676 nei pressi del casello di Udine Sud con la SS 13 nei pressi del paese di Basagliapenta dividendo il paese in 4 parti, motivo per cui c'\u00e8 una strenua lotta degli abitanti di Zugliano stessa e dei paesi confinanti contro il suo completamento (fenomeno NIMBY).\nLa popolazione, che si aggira sui 1200 abitanti, ha subito una notevole crescita negli ultimi anni, a seguito dell'urbanizzazione della zona nord con la costruzione di numerose villette."}
{"id": "1640164", "revid": "205250", "url": "https://it.wikipedia.org/wiki?curid=1640164", "title": "Manuela Velasco", "text": "Biografia.\nManuela si \u00e8 resa nota al grande pubblico grazie all'interpretazione della reporter \u00c1ngela Vidal nel film horror spagnolo \"Rec\", del 2007, grazie al quale ha vinto un Premio Goya, nel suo sequel, \"Rec 2\" del 2009 e nel quarto e ultimo capitolo della saga cinematografica horror, \"\"."}
{"id": "1640172", "revid": "1719883", "url": "https://it.wikipedia.org/wiki?curid=1640172", "title": "Episodi di Aria", "text": "Lista degli episodi di \"ARIA\", anime di tre stagioni tratto dall'omonimo manga di Kozue Amano, trasmesso in Giappone su TV Tokyo dal 2005 al 2008. In Italia \u00e8 stato trasmesso dal maggio 2009 su RaiSat Smash Girls, su Rai 4 e su Man-ga; la versione italiana \u00e8 stata poi pubblicata anche per lo streaming sul canale di YouTube \"Yamato Animation\" dal 31 gennaio 2014.\nNel 2015, in occasione del decimo anniversario della messa in onda della serie, \u00e8 stato realizzato l'OAV \"ARIA - The Avvenire\", i cui tre episodi sono stati raccolti uno per ciascun cofanetto Blu-ray delle precedenti stagioni dell'anime.\nLe sigle di apertura sono per la prima stagione, per la seconda e per la terza, interpretate da Yui Makino. Quelle di chiusura sono \"Rainbow\" di Nino per la prima, di ROUND TABLE e Nino e \"Smile Again\" di Erino Hazuki per la seconda, e di Akino Arai."}
{"id": "1640178", "revid": "729019", "url": "https://it.wikipedia.org/wiki?curid=1640178", "title": "Malattia di Alexander", "text": "La malattia di Alexander fa parte del gruppo delle sindromi neurologiche conosciute come leucodistrofie; consistono in un'alterazione della mielina, la guaina protettrice dei nervi, all'interno della materia bianca cerebrale. La distruzione della materia bianca \u00e8 accompagnata dalla formazione delle fibre di Rosenthal (gruppi di proteine anormali che si accumulano in cellule denominate astrociti).\nLe scoperte recenti indicano che la maggior parte degli individui (circa il 90 per cento) affetti della malattia di Alexander hanno una mutazione nel gene che forma la proteina silicea fibrillare (GFAP), la cui presenza \u00e8 stata rilevata all'interno delle fibre di Rosenthal; tuttavia \u00e8 ancora poco chiaro come la mutazione causi la malattia. La malattia di Alexander ha un decorso progressivo e solitamente fatale.\nSintomi.\nI sintomi variano fra le tre forme della malattia (infantile, giovanile ed a insorgenza da adulto).\nTerapia.\nIl trattamento per la malattia di Alexander \u00e8 sintomatico non esistono terapie specifiche; il trapianto di midollo osseo provato su un bambino non ha prodotto alcun miglioramento. L'idrocefalia pu\u00f2 essere trattata tramite intervento chirurgico."}
{"id": "1640183", "revid": "365417", "url": "https://it.wikipedia.org/wiki?curid=1640183", "title": "Lost Change", "text": "Lost Change \u00e8 l'album di debutto di will.i.am, pubblicato nel 2001."}
{"id": "1640184", "revid": "155136", "url": "https://it.wikipedia.org/wiki?curid=1640184", "title": "Nissioeto", "text": ""}
{"id": "1640185", "revid": "177744", "url": "https://it.wikipedia.org/wiki?curid=1640185", "title": "Alfea (Pisa)", "text": "Alfea \u00e8 un altro nome con cui si indicava la citt\u00e0 di Pisa, in Toscana, Italia. Tale nome \u00e8 dovuto alla provenienza dei suoi fondatori di origine greca.\nInfatti, circa trecento anni prima della Guerra di Troia, ovvero intorno al 1616 a.C., Pelope figlio di Tantalo, degli Alfei Pelasgi, fond\u00f2 nell'Etruria Meridionale Marittima una citt\u00e0 chiamata Pisa, tra le preesistenti Cere e Saturnia. I Pelasgi provenivano dalla valle del fiume Alfeo situata in Grecia, l\u00e0 dove era un luogo chiamato anch'esso Pisa.\nLa prova di una citt\u00e0 di Pisa tra Cere e Saturnia \u00e8 attestata da diverse fonti, tra le quali un frammento delle Origines di Catone (in Dionisio d'Alicarnasso), il libro 10 dell'Eneide di Virgilio, un'epigrafe d'epoca romana in cui si parla della stazione navale di Pisa e l'epitaffio di Laris Pulenas.\nPisa degli Alfei non \u00e8 per\u00f2 l'attuale citt\u00e0 di Pisa, sulle rive dell'Arno. Quest'ultima, situata geograficamente nella Liguria d'epoca repubblicana romana, fu fondata con tutta probabilit\u00e0 dai Liguri e poi conquistata successivamente dagli Etruschi. Viene menzionata da storici romani per la prima volta nel 225 a.C., quindi ben 1200 anni dopo la fondazione della Pisa greca che forse all'epoca gi\u00e0 non esisteva pi\u00f9. Da qui la confusione in molti scrittori o storici di ritenere le due Pisa la stessa citt\u00e0.\nAndrea da Barberino (1370-1432) ne scrive in \"La gesta de' Reali di Brettagna: dopo la morte del re Art\u00fa\", una narrazione (con citazione di presunte fonti storiche) della favolosa storia della stirpe reale francese di Fiovo, figlio di Costantino imperatore, sino a Carlo Magno. L'opera viene a essere una specie d'introduzione generale ai successivi cicli carolingi. \n\"(...) fu Alfea molto utile allo stato di Gostantino, ed era camera e ricetto della gente di Gostantino e dello imperio di Roma; e per\u00f2 fu sempre chiamata negli ordini imperiali camera d'imperio e pesatore delle ricchezze di Roma. Per\u00f2 perd\u00e9 il nome d'Alfea e fu chiamata Peso, cio\u00e8 pesatore delle ricchezze e omaggi imperiali di Roma; e dal nome di Peso \u00e8 venuto ch'ella \u00e8ne chiamata Pisa; ma il suo proprio nome \u00e8 Alfea o Peso\".\nNei secoli passati illustri studiosi (eruditi), dalla met\u00e0 del quattrocento fino all'inizio del novecento, si dedicarono all\u2019analisi delle suggestioni della discendenza dei Pelasgi Alfei (i pisani) da Giacomo d'Alfeo.\nUna leggenda simile sui Pelasgi Alfei \u00e8 tramandata anche per Napoli."}
{"id": "1640186", "revid": "57342", "url": "https://it.wikipedia.org/wiki?curid=1640186", "title": "Enrico Job", "text": "Biografia.\nMarito della regista teatrale e cinematografica Lina Wertm\u00fcller (dei cui film e messinscene ha curato tutte le scenografie vincendo diversi David di Donatello e Nastri d'argento), si \u00e8 dedicato alla scenografia dopo il 1960, ha lavorato in teatro con Giorgio Strehler, Luca Ronconi (\"Giovanna d'Arco\", 1967; \"Riccardo III\", 1968; \"Orestea\", 1972), Virginio Puecher, Eduardo De Filippo, Mina Mezzadri (\"Il Pellicano\", 1975; \"Il padre\", 1980; \"Creditori\", 1981), Raffaele Maiello (\"Tito Andronico\", 1976), Walter Pagliaro (\"Aspettando Godot\", 1978), Filippo Crivelli, Mario Missiroli (\"Verso Damasco\", 1978; \"I Giganti della Montagna\", 1979; \"La villeggiatura. Smanie, avventure e ritorno\", 1981; \"Il Gabbiano\", 1991; \"Medea\", 1996), Roberto De Simone (\"Il signor Bruschino ossia il figlio per azzardo\", 1988), Francesco Rosi, Luca De Filippo, Armando Pugliese (\"Questi fantasmi\", 1992), Gustav Kuhl, Giorgio Pressburger (\"Una solitudine troppo rumorosa\", 1993), Guido De Monticelli (\"Terra di nessuno\", 1994); al cinema ha collaborato, fra gli altri, con Marco Bellocchio (\"Nel nome del padre\", 1972), Andy Warhol e Paul Morrissey (\"Dracula cerca sangue di vergine... e mor\u00ec di sete!!!\"), dopo aver tentato senza successo la carriera del pittore. Dal 1970 si dedica all'arte comportamentale. Fra i suoi maggiori lavori le installazioni e le performance come \u00abAutoritratto\u00bb (1971), \u00abIl mappacorpo\u00bb (1974), \u00abLa confessione\u00bb (1975), \u00abLa conversazione\u00bb e \u00abUntil\u00bb (1976), \u00abDopo che tutto sar\u00e0 finito\u00bb e \u00abLa casa di via Francesco Crispi\u00bb (1977), \u00abSilenziosa luna\u00bb esposta alla Biennale di Venezia.\nNel 1978 ha realizzato scene e costumi per l'opera di Strindberg \"Verso Damasco\". Ha scritto anche tre romanzi: \"La palazzina di villeggiatura\" (1985), \"Il pittore felice\" (1995) e \"Il cavallo a dondolo\" (2006).\n\u00c8 morto il 4 marzo 2008 a 74 anni presso la clinica Villa del Rosario a Roma per una leucemia fulminante. La camera ardente \u00e8 stata allestita il 6 marzo al Campidoglio nella sala Protomoteca e i funerali si sono svolti il giorno dopo presso la Chiesa degli artisti di piazza del Popolo alla presenza di amici e colleghi; In seguito il suo corpo \u00e8 stato cremato e le ceneri sparse in natura nel \"Giardino dei Ricordi\" al Cimitero Flaminio. \nLa \"Croce del Papa\".\n Enrico Job era l'autore della \"Croce del Papa\", un crocifisso ricurvo alto sei metri, che si sviluppava in tre tronconi incastrati tra loro.\nEsposta allo stadio Mario Rigamonti di Brescia per la visita di Papa Giovanni Paolo II nel 1998, l'opera rimase per anni abbandonata in un magazzino del seminario di Brescia, e fu poi nuovamente innalzata sul Dosso dell'Androla di Cevo in Valcamonica nel 2005. Il Cristo alla sommit\u00e0, diverso da quello originario del 1998, fu realizzato in polistirolo espanso con inserimento di un'armatura metallica, tradotto in resina e successivamente riempito di poliuretano espanso per evitare deformazioni della superficie e infiltrazioni d'acqua.\nLa croce si spezz\u00f2 in due il 24 aprile 2014 provocando la morte di un giovane.\nSuccessivamente nel 2017 la croce venne ricostruita e tutt\u2019ora si pu\u00f2 ammirare com\u2019era prima."}
{"id": "1640188", "revid": "1272592", "url": "https://it.wikipedia.org/wiki?curid=1640188", "title": "Guglielmo dei Grigi", "text": "Suoi omonimi furono Guglielmo di Pietro Bergamaschin, che nel 1519 dimorava a San Marziale, e Guglielmo di Girardo, morto nel 1519, il quale era confratello della Scuola di San Giovanni Evangelista come anche il Bergamasco.\nBiografia.\nIl Bergamasco era parente di Pietro Bon, che lavor\u00f2 ai cantieri delle Procuratie Vecchie e della Scuola di San Rocco. Si pu\u00f2 ritenere che il Bon sia stato maestro di Guglielmo, che lo trasse da Alzano a Venezia per istruirlo all'arte. Poich\u00e9 nel 1505 \"mistro Guglielmo o Vielmo tajapiera\" appare come dipendente dello Scarpagnino che era \"proto del fontigo dei Todeschi\" a Venezia, si pu\u00f2 presumere che anche questi abbia concorso alla sua formazione. Ma fu soprattutto il Bon, che dopo la morte del Codussi aveva assunto la prestigiosa carica di \"proto dei procuratori di San Marco\", che porter\u00e0 il Bergamasco ad apprendere \"quella conoscenza dell'architettura che lo avvaler\u00e0 ad essere progettista di opere di considerevole pregio\". Guglielmo infatti, nel 1517, fu assunto quale esecutore dei lavori nella fabbrica delle Procuratie Vecchie, e oper\u00f2 in modo tale da venir giudicato architetto \"fecondo e magnifico di invenzione, eccellente ed esatto esecutore delle sue opere\".\nGuglielmo dei Grigi oltre ai lavori nelle Procuratie di San Marco, costru\u00ec il Palazzo dei Camerlenghi, l'altare di Verde della Scala ora a San Zanipolo, l'altare maggiore e quello di San Girolamo nella Chiesa di San Salvador, la Cappella Emiliana nella chiesa di San Michele in Isola, termin\u00f2 l'edificazione del barco della chiesa di Sant'Antonio di Castello rimasto incompiuto alla morte di Sebastiano da Lugano, e lavor\u00f2 per il Palazzo della Ragione a Vicenza e per la Scuola Grande di San Rocco. Nel 1525 fece un bassorilievo, spostato poi nel Museo Civico, per la porta del Lazzaretto Vecchio.\nNel 1520, insieme a Taddeo del fu Bartolomeo e a Silvestro di Giacomo, rifece in forma pi\u00f9 sontuosa l'altare della Chiesa di Sant'Antonio di Castello, che era stato fatto erigere nel 1512 dal patrizio Ettore Ottobon. Da 1547 al 1550 Guglielmo dei Grigi diresse i lavori della chiesa e del Monastero di Santa Maria delle Vergini.\nNella Chiesa della Madonna della Grazia, nell'isola di San Giorgio Maggiore, realizz\u00f2 la cappella di Sant'Anna. Negli ultimi anni della vita fu chiamato ad operare a Portogruaro dove progett\u00f2 i palazzi Fabris e Rioda e il Palazzo de' Tasca, oggi villa comunale, dal quale fu trasferito a Venezia il portale e posto nel Palazzo Tasca o Papafava. vicino al ponte della Guerra a San Zulian. A Padova realizz\u00f2 porta Portello. Gli \u00e8 attribuita anche il portale laterale della Chiesa di San Francesco della Vigna\nGuglielmo ebbe due figli: Giangiacomo, morto nel 1572, anch'egli scultore e architetto che lavor\u00f2 con Andrea Palladio e Lodovico, monaco che nel 1572 abitava nella Basilica di San Giorgio Maggiore."}
{"id": "1640192", "revid": "110157", "url": "https://it.wikipedia.org/wiki?curid=1640192", "title": "Must B 21", "text": "Must B 21 \u00e8 il secondo album di studio di will.i.am, uscito il 23 settembre 2003.\nAnche da questo album non sono stati estratti singoli.\nL'ultima traccia \"Go!\" \u00e8 stata inserita in molti giochi di basket."}
{"id": "1640203", "revid": "1223843", "url": "https://it.wikipedia.org/wiki?curid=1640203", "title": "L'Oristeo", "text": "L'Oristeo \u00e8 un dramma per musica in un prologo e tre atti di Francesco Cavalli su libretto di Giovanni Faustini. L'opera venne rappresentata per la prima volta durante il carnevale del 1651 in occasione dell'inaugurazione del Teatro Sant'Apollinare di Venezia. \nQuest'opera contiene il primo esempio di aria col da capo, \"Udite amanti\", cantata da Corinta. "}
{"id": "1640205", "revid": "966337", "url": "https://it.wikipedia.org/wiki?curid=1640205", "title": "Alja Rachmanova", "text": "Biografia.\nAlja Rachmanova \u00e8 una scrittrice russa vissuta nell'emigrazione, pressoch\u00e9 sconosciuta in Russia, dacch\u00e9 le sue opere furono pubblicate in tedesco, tradotte dal marito, e ad oggi non esistono ancora edizioni russe. Fu conosciuta per i suoi diari, pubblicati sotto il nome di Aleksandra o Alja Rachmanova, nei quali descrisse la sua giovinezza, gli studi e il matrimonio durante la rivoluzione d'ottobre e la sua vita di rifugiata a Vienna.\nLa Rachmanova nacque nella famiglia di un funzionario della ferrovie nella citt\u00e0 di Kasli vicino a Ekaterinburg. Nel 1916 si iscrisse alla facolt\u00e0 di filologia dell'universit\u00e0 di Perm'; port\u00f2 a termine i suoi studi a Irkutsk nel periodo della guerra civile. Nel 1921 la scrittrice si un\u00ec in matrimonio con Arnulf von Hoyer, un ex prigioniero di guerra austriaco che aveva deciso di rimanere in Unione Sovietica per amore. La giovane famiglia visse a Perm' dal 1922 al 1925, quando i due furono espulsi dall'Unione Sovietica e costretti a rifugiarsi in Europa Occidentale. Inizialmente si stabilirono nella periferia di Vienna; successivamente, nel 1927, Arnulf ricevette la proposta di occupare un posto come docente presso l'Universit\u00e0 di Salisburgo, dove si trasferirono ben presto."}
{"id": "1640208", "revid": "486946", "url": "https://it.wikipedia.org/wiki?curid=1640208", "title": "Alexandra Rachmanova", "text": ""}
{"id": "1640213", "revid": "118918208", "url": "https://it.wikipedia.org/wiki?curid=1640213", "title": "Diarmait mac Cerbaill", "text": "Secondo la tradizione fu l'ultimo re a seguire rituali pagani di fondazione. I suoi discendenti ebbero una grande importanza nell'Irlanda medievale.\nFiglio di Fergus Cerrb\u00e9l mac Conaill Cremthainne (Fergus Crooked Mouth) e pronipote di Niall dei Nove Ostaggi da cui presero il loro nome gli U\u00ed N\u00e9ill. Diarmait fu l'antenato apicale degli U\u00ed N\u00e9ill del sud:\nGli \"Annali di Tigernach\" ricordano che celebr\u00f2 il \"Festival di Tara\", la sua inaugurazione come re, nel 558 o 560. Suo predecessore sarebbe, secondo le liste reali, \u00d3engarb, forse T\u00faathal M\u00e1elgarb. \nDiarmait fu sconfitto nella battaglia di C\u00fal Dreimhne (presso Ben Bulben nell'odierna contea di Sligo) nel 560 o 561: si tratterebbe della \"Battaglia dei libri\", che sarebbe stata scatenata dal giudizio dato da Diarmait nella disputa tra San Columba e Finnian di Moville. Diarmait perse anche la battaglia di C\u00fail Uinsen contro \u00c1ed mac Br\u00e9nainn, re di Tethbae, nel Leinster. Diarmait non prese invece parte alla grande vittoria ottenuta dagli U\u00ed N\u00e9ill a M\u00f3in Daire Lothair (563). Fu ucciso nel 565 a R\u00e1ith Bec nel Mag Line (Moylinny, vicino a Larne), Ulster da \u00c1ed Dub mac Suibni, re dei Cruithne. Secondo la leggenda della \"Maledizione di Tara\", inoltre, Diarmait venne maledetto da san Ruadhan di Lorrha per aver violato il suo monastero per rapire il re del Connacht.\nSecondo gli storici irlandesi tardi a lui come re di Tara seguirono Domnall Ilchegalch e Forguss, figli di Muirchertach mac Ercae, dei Cen\u00e9l nE\u00f3gain. Ulteriori fonti contemporanee suggeriscono che la monarchia di Tara scomparve negli anni successivi alla morte di Diarmait, ma non prima di Domnall mac \u00c1edo o forse di Fiachnae mac B\u00e1et\u00e1in. "}
{"id": "1640214", "revid": "289247", "url": "https://it.wikipedia.org/wiki?curid=1640214", "title": "Cogne Acciai Speciali", "text": ""}
{"id": "1640217", "revid": "183694", "url": "https://it.wikipedia.org/wiki?curid=1640217", "title": "Giuseppe Tricoli", "text": "Biografia.\nLaureato in Lettere e filosofia, intraprese la carriera universitaria.\nLo storico.\nAllievo di Virgilio Titone e Gaetano Falzone, fu docente di Storia del Risorgimento, e poi di Storia moderna al Magistero dell'Universit\u00e0 di Palermo e dal 1972 ordinario di Storia contemporanea alla Facolt\u00e0 di Scienze politiche, che mantenne fino alla morte, nonostante l'impegno parlamentare. Volle come suo assistente a Palermo il giovane saggista Adriano Romualdi, prematuramente scomparso.\nI suoi studi storici furono in un primo tempo orientati al periodo della dominazione spagnola in Sicilia e al Risorgimento siciliano, successivamente al fascismo. Fu membro della Consulta Nazionale dell\"'Istituto per la storia del Risorgimento italiano\" e responsabile della sede di Palermo.\nIl politico.\nGiovanissimo fu protagonista a Palermo delle manifestazioni per Trieste italiana, e si avvicin\u00f2 al MSI e al suo leader palermitano Alfredo Cucco. Nel maggio del 1950, a Roma, fu tra i fondatori del FUAN, insieme a Franco Petronio, Guido Lo Porto, Tommaso Staiti di Cuddia, Giuseppe Marra, Benito Paolone. Insieme all'impegno accademico intraprende quello politico. Nel 1960 \u00e8 segretario provinciale del Movimento Sociale Italiano e consigliere provinciale di Palermo dal 1961 al 1970. Politicamente vicino al gruppo di Pino Romualdi, fu anche nella segreteria nazionale del partito.\nNel 1971 \u00e8 eletto deputato all'Assemblea regionale siciliana nel collegio di Palermo per il MSI. Verr\u00e0 sempre rieletto, nel 1976, nel 1981 e nel 1986. Non si ricandid\u00f2 nel 1991. In Assemblea regionale fu il promotore della \"legge sullo Stemma e il Gonfalone della Regione Siciliana\". Fu segretario regionale del MSI-DN dal 1977 al 1982. Nel 1992 si candid\u00f2 alla Camera, ma non fu eletto per un centinaio di voti. Nel 1994 fu uno dei fondatori di Alleanza Nazionale e prese parte al congresso di Fiuggi del gennaio 1995. Lo aveva gi\u00e0 colpito la malattia che lo avrebbe portato alla morte pochi mesi dopo.\nNel 2005 \u00e8 stata fondata la \"Fondazione Giuseppe e Marzio Tricoli\" in ricordo suo e del figlio, giovane parlamentare regionale di AN, prematuramente scomparso nel 2003. Il presidente della Fondazione \u00e8 Fabio Tricoli, giornalista di Mediaset, figlio e fratello rispettivamente di Giuseppe e Marzio.\nOgni anno assegna un premio a personalit\u00e0 siciliane che si sono particolarmente distinte.\nCuriosit\u00e0.\nMolto amico di Paolo Borsellino fin dai tempi degli studi universitari, il giudice era a pranzo nella sua casa al mare di Villagrazia di Carini il 19 luglio 1992, dove aveva lasciato la famiglia, quando fu ucciso nell'attentato di via d'Amelio."}
{"id": "1640218", "revid": "1924342", "url": "https://it.wikipedia.org/wiki?curid=1640218", "title": "Songs About Girls", "text": "Songs About Girls \u00e8 il terzo album di studio di Will.i.am, pubblicato il 21 settembre 2007.\nIl nome originale dell'album doveva essere \"Keep the Beeper\".\nIl primo singolo ad essere pubblicato \u00e8 stato \"I Got It From My Mama\", come secondo singolo \u00e8 stato estratto \"One More Chance\" e il terzo singolo annunciato \u00e8 stato \"Heartbreaker\"."}
{"id": "1640233", "revid": "2159041", "url": "https://it.wikipedia.org/wiki?curid=1640233", "title": "Cogne (azienda)", "text": "La Cogne Acciai Speciali \u00e8 un'azienda siderurgica di Aosta. Nata con altro nome nei primi anni del Novecento, ha segnato la crescita demografica e lo sviluppo urbano del capoluogo valdostano, con la costruzione di nuovi quartieri popolari (il \"Quartiere Cogne\" su tutti), la creazione di migliaia di posti di lavoro e la costruzione delle Ferrovia Aosta-Pr\u00e9-Saint-Didier e della Ferrovia La Thuile-Arpy nate per sfruttare le miniere di antracite di La Thuile e della Ferrovia Cogne-Acque Fredde per lo sfruttamento della miniera di magnetite di Cogne.\nStoria.\nLa produzione di acciaio sulle Alpi ha origini remote, come testimoniano le numerose antiche fucine ancora presenti sul territorio. In seguito alla rivoluzione industriale, a fine Ottocento la grande industria siderurgica e metalmeccanica era pronta a svilupparsi anche in Italia, ma le tecnologie per il trasporto delle materie prime e dell'energia idroelettrica per gli altiforni ad induzione, era ancora arretrata. Le zone alpine e prealpine erano ricche di materie prime e di energia, di qui la necessit\u00e0 di situare gli stabilimenti in queste zone.\nNacque cos\u00ec il 2 gennaio 1909 ad Aosta Societ\u00e0 Anonima Miniere di Cogne, rilevata nel 1916 da Ansaldo: il minerale ferroso (magnetite) veniva inizialmente estratto negli affioramenti di Liconi e Colonna a quota circa 2500 m.s.l.d.m., successivamente vista l'enorme cubatura di minerale distribuito in due corpi principali lentiformi tra loro collegati si realizza il ribasso di Costa del Pino dal quale un carreggio su binari porta il tout-venent al ponte di lancio della teleferica per l'impianto di trattamento di Cogne. Da qui il minerale arricchito tramite separatori magnetici veniva trasportato, attraverso la ferrovia a scartamento ridotto Cogne-Acque Fredde, quasi completamente in galleria, fino ad Eaux-Froides (nell'attuale zona di Pila), da dove in teleferica giungeva all'impianto di Aosta.\nIl carbone necessario alla colata proveniva da La Thuile, da dove la antracite veniva estratta, condotta nella zona del Colle San Carlo e inviata, tramite la Ferrovia La Thuile-Arpy e teleferica, fino a Morgex, dove subiva un primo trattamento e caricata in treno sulla ferrovia Pr\u00e9-Saint-Didier - Aosta.\nLa calce, necessaria per la produzione della ghisa, veniva estratta nelle cave di Pompiod, presso Joven\u00e7an, al confine con il comune di Aymavilles.\nSuccessivamente, l'azienda si dot\u00f2 di proprie centrali idroelettriche per alimentare i forni, e dismise le miniere di La Thuile negli anni '60 del secolo scorso.\nNel panorama della siderurgia italiana, la Cogne di Aosta ha sempre rivestito un ruolo fondamentale nella produzione di acciai inossidabili di vario tipo ed acciai speciali.\nLe materie prime, come \u00e8 stato gi\u00e0 spiegato, si trovavano in valle ed era solo necessario trasportarle in Aosta nello stabilimento, dove funzionava un piccolo altoforno, un impianto in miniatura se confrontato con gli analoghi funzionanti all'epoca a Piombino e Bagnoli, oltre che a Cornigliano e Taranto diversi anni dopo.\nNegli anni settanta circa inizi\u00f2 l'approvvigionamento delle materie prime dall'esterno della valle per vari motivi pratici, tra cui la scarsa produttivit\u00e0 delle miniere e delle cave, anche a seguito delle migliorate condizioni di trasporto.\nA met\u00e0 degli anni settanta lo stabilimento di Aosta, di propriet\u00e0 del Gruppo IRI-Finsider a partecipazione statale come lo era Italsider in seguito diventata nuovamente Ilva, fu sottoposto ad un importante \u201crevamping\u201d, una trasformazione necessaria per migliorare l'insieme degli impianti con nuove tecnologie pi\u00f9 moderne e attuali, per poter competere nel mercato mondiale.\nAl termine del revamping la Cogne disponeva quindi di moderni atti alla produzione rapida degli acciai inox, un forno elettrico fusorio ed un secondo forno in grado di produrre completamente dal rottame , un impianto fuori forno denominato forno siviera (LD o \"ladle fornace\"), un impianto di ed un impianto di rifusione sotto scoria per altissima qualit\u00e0 finale.\nFurono quindi realizzati nuovi impianti per produrre ogni tipo di acciai speciali.\nIl 1\u00ba gennaio 1994 la Cogne venne acquistata dal gruppo svizzero Marzorati cambiando denominazione in Cogne Acciai Speciali (CAS).\nL'azienda siderurgica, per occupati (con oltre 1000 dipendenti solo presso lo stabilimento di Aosta) e fatturato (oltre 490 milioni di euro nel 2017), rappresenta la realt\u00e0 industriale pi\u00f9 importante della regione.\nSedi e rete distributiva attuale.\nLa sede principale \u00e8 quella storica di Aosta, in via Paravera, nella periferia sud della citt\u00e0, a poche centinaia di metri dalla stazione ferroviaria.\nLa Cogne Acciai Speciali, oltre allo stabilimento di Aosta, dispone di altri stabilimenti produttivi in Svizzera (Cogne Stainless Bars), Messico (Cogne Acciai Speciali Mexico), Brasile (Metalinox Cogne A\u00e7os Inoxid\u00e0veis Especiais)e Cina (Dong Guan Cogne Steel Products). Ha uffici vendita e distribuzione in Francia, Germania, Svizzera, Regno Unito, Turchia, Hong Kong, Corea del Sud, Thailandia, Cina, Shangai, Stati Uniti d'America, Messico e Brasile."}
{"id": "1640235", "revid": "289247", "url": "https://it.wikipedia.org/wiki?curid=1640235", "title": "Ilva Cogne", "text": ""}
{"id": "1640236", "revid": "289247", "url": "https://it.wikipedia.org/wiki?curid=1640236", "title": "Nazionale Cogne", "text": ""}
{"id": "1640237", "revid": "118031", "url": "https://it.wikipedia.org/wiki?curid=1640237", "title": "E. &quot;Gomma&quot; Guarneri", "text": ""}
{"id": "1640239", "revid": "1442080", "url": "https://it.wikipedia.org/wiki?curid=1640239", "title": "Sala di Clemente VII", "text": " \nLa sala di Clemente VII \u00e8 una delle sale pi\u00f9 ricche dei Quartieri monumentali (del piano nobile) di Palazzo Vecchio a Firenze. Oggi ospita lo studio del sindaco di Firenze. \nStoria.\nLa sala fa parte del ciclo di celebrazione e trionfo degli esponenti principali di casa Medici, voluta da Cosimo I de' Medici, ed \u00e8 dedicata a papa Clemente VII, il secondo papa mediceo dopo Leone X. La sala venne decorata dal 1556 al 1562 con la supervisione di Giorgio Vasari, che dipinse parte delle scene con Giovanni Stradano e altri aiuti. La sala fu usata dal sindaco di Firenze sin dall'epoca di Ubaldino Peruzzi, ed \u00e8 stata usata fino a pochi anni fa prima di venire riaperta al percorso museale. L'arredamento \u00e8 comunque sempre quello dell'ufficio del Sindaco e viene tuttora usata in occasioni di incontri di alta rappresentanza.\nIl ciclo di pitture celebra Clemente VII nel tessuto diplomatico dell'epoca, tra Carlo V d'Asburgo e Francesco I di Francia, assieme ad altri personaggi coevi della casata medicea quali il duca Alessandro de' Medici e il cardinale Ippolito de' Medici.\nIl soffitto.\nIl soffitto \u00e8 decorato da un grande pannello centrale, attorno al quale sono disposti quattro pannelli rettangolari, uno per lato, e, sui lati lunghi, due dipinti ovali per parte, oltre a disegni di personificazioni, il tutto circondato da stucchi di Leonardo Ricciarelli e Giovanni di Tommaso Boscoli, dorati da Mariotto di Francesco.\nAl centro del soffitto la tavola di \"Clemente VII incorona Carlo V in San Petronio a Bologna\" celebra il legame tra Medici e Asburgo. \nNegli ovali e nei rettangoli attorno si trovano varie scene della vita del papa e di personaggi a lui contemporanei:\nNon vi sono riferimenti diretti al disastroso sacco di Roma.\nLe allegorie sono della \"Fortuna\", dell\"Onore\", della \"Magnanimit\u00e0\", della \"Sapienza\", della \"Sicurezza\", della \"Vittoria\" e della \"Fortezza\".\nLe pareti.\nLe pareti sono state decorate da affreschi con vari episodi bellici del periodo di Clemente VII, tutti legati alla presa di Firenze nel 1529-1530 da parte delle truppe pontificie e imperiali, culminata con il celebre assedio. L'episodio segn\u00f2 il definitivo tramonto della Repubblica di Firenze e l'inizio del ducato mediceo. \nTra questi affreschi spicca proprio quello dell\"Assedio di Firenze\", di Giovanni Stradano, nel quale sono riconoscibili molti monumenti cittadini. Le truppe imperiali sono riconoscibili dai vessilli gialli e si notano attorno alla citt\u00e0 gli edifici dove alloggiavano i capitani degli eserciti nemici e gli accampamenti dei soldati con tende e botteghe.\nProcedendo verso destra, sempre sulla stessa parete, si incontrano, di dimensione molto variabile, le scene di:\nTutti questi affreschi sono di Stradano e aiuti. Le due tele di \"Clemente VII e Carlo V\" e \"Clemente VII e Francesco I\" sono di Giorgio Vasari.\nPavimento.\nIl pavimento in terracotta bianca e rossa \u00e8 originale e proviene dalla bottega di Santi Buglioni, con una partizione che ricorda simmetricamente quella del soffitto. Al centro \u00e8 l'impresa di Clemente VII: un sole riflesso in una sfera di cristallo che incendia un tronco e il motto \"Candor illaesus\"."}
{"id": "1640240", "revid": "289247", "url": "https://it.wikipedia.org/wiki?curid=1640240", "title": "Societ\u00e0 Nazionale Cogne", "text": ""}
{"id": "1640241", "revid": "36426", "url": "https://it.wikipedia.org/wiki?curid=1640241", "title": "San Donato in Polverosa", "text": ""}
{"id": "1640243", "revid": "289247", "url": "https://it.wikipedia.org/wiki?curid=1640243", "title": "Cogne Acciai Speciali SpA", "text": ""}
{"id": "1640245", "revid": "729019", "url": "https://it.wikipedia.org/wiki?curid=1640245", "title": "Bill Mantlo", "text": "Biografia.\nI primi lavori di Mantlo alla Marvel consistettero in una breve esperienza come colorista. Divent\u00f2 poi subito un autore di testi e tra la met\u00e0 e la fine degli anni settanta aveva gi\u00e0 scritto numeri per quasi tutte le serie Marvel. Oltre alle serie \"Rom: Spaceknight\" e \"Micronauts\", suoi lavori degni di nota furono le serie di numeri per \"The Incredible Hulk\", \"Spectacular Spider-Man\", \"Cloak and Dagger\" (con i due protagonisti da lui creati), e \"Alpha Flight\".\nA met\u00e0 degli anni ottanta, Mantlo si iscrisse a scuola di legge pur continuando il suo lavoro di autore di fumetti seppur con carichi decrescenti. Nel 1988 scrisse brevemente per la DC Comics, sceneggiando la miniserie \"Invasione!\". Al termine dei suoi corsi Mantlo fu abilitato alla professione di avvocato ed inizi\u00f2 a tempo pieno la sua attivit\u00e0 di difensore a New York.\nIl 17 luglio 1992, Mantlo venne investito da un'auto mentre stava pattinando sui rollerblade, sub\u00ec un grave trauma alla testa che lo costrinse per pi\u00f9 di un anno in coma. Il guidatore che lo invest\u00ec non si ferm\u00f2 a prestare soccorso e non \u00e8 mai stato identificato. Attualmente \u00e8 ancora ricoverato, avendo sofferto dei danni cerebrali irreversibili, e non se ne prevede una completa guarigione.\nRiconoscimenti.\nNel 2014 ha ricevuto un Bill Finger Award per la sua carriera di sceneggiatore."}
{"id": "1640247", "revid": "54253", "url": "https://it.wikipedia.org/wiki?curid=1640247", "title": "Difficult to Cure", "text": "Difficult to Cure \u00e8 il quinto album discografico del gruppo musicale inglese Rainbow, pubblicato nel 1981."}
{"id": "1640254", "revid": "287204", "url": "https://it.wikipedia.org/wiki?curid=1640254", "title": "Forum del Terzo Settore", "text": "Il Forum Nazionale del Terzo Settore \u00e8 un organo che si \u00e8 ufficialmente costituito il 19 giugno 1997. Rappresenta oltre 92 organizzazioni di secondo e terzo livello - per un totale di oltre 158.000 sedi territoriali - che operano negli ambiti del volontariato, dell'associazionismo, della cooperazione sociale, della solidariet\u00e0 internazionale, della finanza etica, del commercio equo e solidale del nostro Paese.\nAd ottobre 2017 il Ministero del Lavoro e delle Politiche Sociali ha reso noto che il Forum Nazionale del Terzo Settore, a conclusione della procedura di avviso pubblico per l\u2019attuazione degli articoli 59 e 64 del Codice del Terzo Settore, \u00e8 risultato essere lassociazione di enti del Terzo settore maggiormente rappresentativa sul territorio nazionale, in ragione del numero degli enti aderenti. Qui il documento ufficiale del Ministero del Lavoro del 27/10/2017.\nSulla base di un patto associativo coerente con quello nazionale si sono costituiti 20 forum regionali e innumerevoli forum provinciali e locali cui aderiscono le realt\u00e0 della societ\u00e0 civile che operano a livello territoriale.\nScarica la Brochure\nScopo.\nL'obiettivo principale \u00e8 la valorizzazione delle attivit\u00e0 e delle esperienze che i cittadini autonomamente organizzati attuano sui diversi territori attraverso percorsi, anche innovativi, basati su equit\u00e0, giustizia sociale, sussidiariet\u00e0 e sviluppo sostenibile, per migliorare la qualit\u00e0 della vita delle comunit\u00e0.\nI principali compiti del Forum Nazionale del Terzo Settore sono:\nPresenze istituzionali.\nIl Forum Nazionale del Terzo Settore \u00e8 presente con propri rappresentanti in alcune istituzioni, fra le quali:\nPrincipali iniziative.\nIl Forum Nazionale del Terzo Settore si \u00e8 anche fatto promotore di alcune iniziative, in collaborazione con altri enti, fra le quali la costituzione di:\nFormazione Quadri del Terzo Settore FQTS.\nFQTS (Formazione Quadri Terzo Settore) \u00e8 un progetto di formazione attivo da oltre 12 anni per i dirigenti delle organizzazioni del Terzo settore italiano, con particolare attenzione alle Regioni del Sud, promosso da Forum Terzo Settore, CSVnet e realizzato con il sostegno della Fondazione CON IL SUD.\nObiettivo del progetto \u00e8 quello di rafforzare gli ETS (Enti di Terzo Settore) e potenziarne la capacit\u00e0 di intervento sui territori, promuovendo la costruzione di reti, lo sviluppo di fiducia tra i soggetti coinvolti e valorizzando le competenze dei loro dirigenti.\nCantieri ViceVersa - Network finanziari per il Terzo Settore.\n\u00c8 un progetto promosso dal Forum Nazionale del Terzo Settore e dal Forum per la Finanza Sostenibile che nasce con l\u2019intenzione di agevolare il dialogo tra Enti del Terzo Settore (ETS) e operatori finanziari e di analizzare gli strumenti di finanza sostenibile in grado di rispondere alle esigenze degli ETS. Il progetto ha il contributo scientifico di importanti partner come AICCON, Tiresia, CGM Finance e Cooperfidi Italia e il sostegno di CSVnet.\nCantiere Terzo Settore.\nIl sito web gestito da Forum del Terzo Settore e Csvnet che ha l\u2019obiettivo di offrire una chiave di lettura comune sulla legge 106 del 2016 e l\u2019insieme di atti legislativi che riorganizzano il funzionamento e la struttura delle principali espressioni dell\u2019impegno sociale senza scopo di lucro. Il sito ha l'obiettivo di rendere la normativa accessibile, grazie a moltissimi contenuti e format, guide, focus tematici, video e documenti. Un grande progetto di comunicazione su cui le due organizzazioni investono insieme per divulgare e rendere accessibile \u2013 gratuitamente e a tutti \u2013 la normativa per il non profit. Il primo nucleo di Cantiere Terzo Settore nasce nel 2019 nell\u2019ambito di Capacit\u2019Azione, un programma di formazione nazionale sulla Riforma del Terzo settore finanziato dal Ministero del Lavoro e delle Politiche Sociali.\nGiornale Radio Sociale.\nIl Giornale Radio Sociale \u00e8 una testata giornalistica di informazione nata nel 2011 edita dal Forum del Terzo Settore.\nGli obiettivi dichiarati dalla testata sono quelli di \"proporre all'attenzione dei media e dell'opinione pubblica il tema del sociale e il suo potenziale narrativo, a partire dal racconto della societ\u00e0 e del territorio\".\nViene trasmesso sul territorio nazionale da diverse radio e webradio"}
{"id": "1640257", "revid": "124123", "url": "https://it.wikipedia.org/wiki?curid=1640257", "title": "Francesco Boncinelli", "text": "Biografia.\nFiglio di un orefice e ottavo di nove figli, si iscrive 16 anni ai corsi universitari di Pisa e si laurea in medicina a soli 21 anni. Inizia subito la pratica all'Ospedale di Santa Maria Nuova di Firenze; partecipa come medico poi alla Seconda guerra di indipendenza. Rientrato a Firenze svolge l'attivit\u00e0 di medico a Piombino, Sorano, Seravezza, Rosignano, Roccalbegna; nel 1865 entra nell'assistenza pubblica di Firenze e nel 1870 vince un concorso per medico condotto a Firenze, ruolo che manterr\u00e0 fino al 1880 quando lascia la condotta e passa a libero professionista. Nel 1889 diventa capo dell'Ufficio d'igiene del Comune di Firenze, ruolo che manterr\u00e0 fino al 1903, quando va in pensione.\nNegli ultimi anni della sua vita si dedica alla poesia dialettale, con lo pseudonimo di \"Brincello Ficcasenno\" (l'anagramma del suo nome), incarnando la fiorentinit\u00e0 negli aspetti pi\u00f9 genuini. Si occup\u00f2 anche di beneficenza e di studi scientifici.\nBiblioteca personale.\nPer sue volont\u00e0 testamentarie la sua biblioteca fu donata al Comune di Firenze, affinch\u00e9 fosse \"resa pubblica a profitto degli studiosi\"\"."}
{"id": "1640261", "revid": "53508", "url": "https://it.wikipedia.org/wiki?curid=1640261", "title": "Qi (stato)", "text": "Lo stato di Qi () fu un potente stato cinese del Periodo delle primavere e degli autunni e del Periodo dei regni combattenti. La sua capitale era Linzi, parte della odierna citt\u00e0 di Zibo nella provincia di Shandong. \nA partire dall'8 d.C. e per oltre 600 anni Zibo fu la capitale dello Stato di Qi. La citt\u00e0 divenne famosa per la produzione di ceramiche e di lacche.\nTOMBE: nelle campagne attorno a Zibo si possono trovare oltre 100 tombe risalenti al Periodo Qi, tra le maggiori vi sono le Tombe dei due Re (Erwang Zong), dove si trovano sepolti i due duchi Huan (regnante tra il 685 a.C. ed il 643 a.C.) e Jinggong (regnante tra il 547 a.C. ed il 490 a.C.). Altra tomba da ricordare quella di Guan Zhong (morto nel 645 a.C.).\nLo Stato di Qi, uno dei numerosi stati della dinastia Zhou, fu fondato intorno al 1046 a.C. Il suo primo sovrano fu Ji\u0101ng Shang, Il pi\u00f9 potente funzionario del tempo. La famiglia Ji\u0101ng regn\u00f2 per diversi secoli sullo Stato di Qi, e fu seguita dalla famiglia Tian nel 384 a.C., che dovette tenere testa ai potenti stati rivali.\nNel 288 a.C., il re Min di Qi \u00e8 dichiarato \"Imperatore dell'Est\", mente il sovrano di Qin \u00e8 considerato come l\"'Imperatore dell'Ovest\".\nLa sconfitta dello Stato di Qi, che viene conquistato nel 221 a.C. dallo Stato di Qin, completa l'unificazione della Cina."}
{"id": "1640266", "revid": "14566509", "url": "https://it.wikipedia.org/wiki?curid=1640266", "title": "Adriano V", "text": ""}
{"id": "1640269", "revid": "101175", "url": "https://it.wikipedia.org/wiki?curid=1640269", "title": "Motomondiale 1977", "text": "La stagione 1977 \u00e8 stata la ventinovesima del Motomondiale; in questa stagione i gran premi furono 13, grazie all'ingresso del GP del Venezuela, prima gara del Mondiale dalla stagione '67 a svolgersi al di fuori dell'Europa.\nSolo in due GP si disputarono le gare di tutte le classi e nessuna delle classi fu presente in tutti i gran premi in calendario.\nIl contesto.\nLa stagione fu segnata da due novit\u00e0:\nIn 500, secondo titolo consecutivo per Barry Sheene e la Suzuki, davanti alla Yamaha dello statunitense, Campione del Mondo della 750, Steve Baker. Nella classe 350, l'iride and\u00f2 a Takazumi Katayama, primo giapponese a conquistare il titolo di Campione del Mondo, in sella ad una Yamaha a tre cilindri costruita dalla filiale europea della Casa giapponese, su iniziativa di Kent Andersson e dell'ex sidecarista Rudi Kurth.\nDoppietta per la Morbidelli in 125 e 250: se Pier Paolo Bianchi nella ottavo di litro ebbe vita facile (7 vittorie su 12 gare), nella quarto di litro il titolo and\u00f2 sorprendentemente a Mario Lega, che riusc\u00ec a conquistare il titolo nonostante un solo GP vinto (quello di Jugoslavia), approfittando della rivalit\u00e0 all'interno del team Harley-Davidson tra Walter Villa, campione uscente, e Franco Uncini. Lega, inoltre, fu il primo pilota a vincere un titolo con due moto diverse (in Venezuela era in sella ad una Yamaha TZ privata). Nella 50, terzo titolo consecutivo per \u00c1ngel Nieto. Nei sidecar, l'inglese George O'Dell conquist\u00f2 il titolo senza vincere nemmeno una gara, puntando sulla regolarit\u00e0 dei piazzamenti (sulle sette gare della stagione, arriv\u00f2 due volte secondo e quattro volte terzo).\nLa stagione fu segnata da un terribile incidente al GP d\u2019Austria: durante la gara della 350 lo svizzero Hans Stadelmann perse la vita, mentre Johnny Cecotto, Patrick Fernandez, Dieter Braun e Franco Uncini si ferirono gravemente. L'incidente port\u00f2 i piloti della 500 a un clamoroso sciopero. Anche il GP di Jugoslavia fu funestato da due morti: l'italiano Giovanni Ziggiotto nelle prove della 250 e l'elvetico Ulrich Graf nella gara della 50 (che aveva vinto l'anno precedente).\n\u00c8 il primo anno nel quale il Tourist Trophy venne escluso dal calendario a causa della pericolosit\u00e0 del tracciato, sostituito dal GP di Gran Bretagna, svoltosi a Silverstone (per compensare il TT della perdita dello status di prova del Mondiale, la FIM organizzer\u00e0 un nuovo campionato, la Formula TT); al termine della stagione, inoltre, Agostini si ritir\u00f2 dalle competizioni motociclistiche.\nUna singolarit\u00e0 riguarda il terzo classificato al GP del Venezuela della 125, Ivan Palazzese, poco pi\u00f9 che quindicenne: per correre aveva dovuto mentire sull'et\u00e0. Il suo record di precocit\u00e0 sar\u00e0 battuto trent'anni dopo da Marco Melandri.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nNelle classifiche della classe regina furono presenti motociclette di due sole marche, Suzuki e Yamaha; mentre per\u00f2 la prima delle due case motociclistiche continu\u00f2 nella politica di affidare le proprie moto ufficiali ad un team gestito esternamente (nello specifico il britannico Heron), dopo due anni Yamaha decise di recedere dalla decisione similare e si ripresent\u00f2 con un team gestito internamente e che schierava Johnny Cecotto e Steve Baker.\nEntrambe le case continuarono anche a fornire a team e piloti privati le versioni \"clienti\" delle loro moto di punta, la Suzuki RG 500 e la Yamaha YZR 500.\nAl termine della stagione, composta da 11 prove (le 500 non corsero in Spagna e in Jugoslavia, il titolo fu di Barry Sheene su Suzuki che si aggiudic\u00f2 anche 6 prove. Al secondo posto, pur non avendo ottenuto alcuna vittoria, si piazz\u00f2 la Yamaha di Baker, precedendo la seconda Suzuki di Pat Hennen (vincitrice in Gran Bretagna).\nUno dei favoriti alla vigilia era ovviamente Cecotto ma, coinvolto nel grave incidente in Austria, dovette rinunciare a buona parte della stagione e dovette accontentarsi del quarto posto in classifica generale e della vittoria in due gran premi.\nIn occasione del Gran Premio motociclistico d'Austria in cui and\u00f2 in scena il boicottaggio da parte dei piloti principali, solamente 14 piloti si presentarono al via e solamente 6 giunsero all'arrivo.\nClasse 350.\nCome ormai ricorrente da alcuni anni, al via della 350 vi erano solo motociclette motorizzate Yamaha oltre a due Harley-Davidson ufficiali che, in questa annata non si rivelarono particolarmente competitive e la prima, guidata dall'iridato dell'anno precedente Walter Villa, giunse solo al 17\u00ba posto.\nNeutralizzata e quindi annullata la prova in Austria per il grave incidente, la stagione si svolse su 11 prove (non era prevista la categoria in Belgio); il titolo fu di Takazumi Katayama con 5 vittorie che precedette Tom Herron e Jon Ekerold.\nCome gi\u00e0 nella categoria superiore, tra i vincitori delle prove appariva Johnny Cecotto che vinse in due occasioni ma non riusc\u00ec a competere per le prime posizioni della classifica generale a causa della lunga assenza per infortunio.\nClasse 250.\nAnche nella quarto di litro il detentore del titolo 1976 Walter Villa non riusc\u00ec a ripetersi e, nonostante fosse stato il vincitore del maggior numero di GP stagionali (3), si piazz\u00f2 solamente al terzo posto, preceduto, oltre che dal vincitore Mario Lega, anche dal compagno di squadra in Harley-Davidson Franco Uncini.\nLa Harley Davidson HDB2 si impose in 5 delle 11 prove del calendario e nell'albo d'oro dei vincitori si iscrissero anche la Morbidelli con il vincitore del titolo, la Yamaha con Christian Sarron, Kork Ballington, Jon Ekerold e Takazumi Katayama (iridato in classe 350), nonch\u00e9 la Kawasaki con Mick Grant che port\u00f2 la KR 250 al successo in due occasioni.\nClasse 125.\nNella ottavo di litro, come nella classe 500, il detentore del titolo dell'anno precedente riusc\u00ec a riconfermarsi: Pier Paolo Bianchi su Morbidelli si impose in 7 delle 12 gare (le 125 non furono presenti in Cecoslovacchia), precedendo il compagno di squadra Eugenio Lazzarini e \u00c1ngel Nieto su Bultaco.\nIn occasione della trasferta per il Gran Premio motociclistico del Venezuela furono solo 16 i piloti al via e solo 7 di essi vennero classificati al termine della prova; non vennero cos\u00ec assegnati tutti i punti a disposizione.\nClasse 50.\nNella classe di minor cilindrata si impose un'altra volta \u00c1ngel Nieto che giunse in questo modo all'ottavo titolo in carriera e ottenne tre vittorie sulle sole 7 prove che il calendario prevedeva.\nDopo il secondo posto in classe 125, Eugenio Lazzarini su Morbidelli si ripet\u00e9 con lo stesso piazzamento anche nella 50; al terzo posto un altro pilota spagnolo Ricardo Tormo su Bultaco TSS MK2 come il vincitore.\nClasse sidecar.\nSorprendentemente, dopo anni di dominio da parte dei piloti tedeschi e svizzeri in testa alla classifica iridata delle motocarrozzette vi fu un equipaggio interamente britannico composto da George O'Dell e dai passeggeri Kenny Arthur-Cliff Holland mentre il pilota iridato in carica Rolf Steinhausen si dovette accontentare del quarto posto.\nFormula 750.\nLa stagione della Formula 750.\nLa Formula 750, alla prima edizione con validit\u00e0 di campionato mondiale dopo 4 anni di test, venne disputata su 11 prove, alcune disputate in un'unica gara, altre in due manche con somma totale dei tempi.\nLa prima prova fu antecedente al primo GP della stagione e fu la 200 Miglia di Daytona corsa il 13 marzo (prevista in due manche da 100 miglia ognuna ma di cui si disput\u00f2 solo la prima a causa delle avverse condizioni atmosferiche), seguita dalla 200 Miglia di Imola il 3 aprile (ricordata negli annali anche per essere stata la prima gara in cui \u00e8 stata presente la clinica mobile), da prove disputatesi nell'ordine in Spagna (1 sola manche e soli 14 piloti al via), Francia, Gran Bretagna, Austria (con la seconda manche annullata per maltempo), Belgio e Paesi Bassi. In seguito le competizioni si spostarono nel continente nordamericano per due prove disputatesi a Laguna Seca negli Stati Uniti d'America e a Mosport Park in Canada.\nLa conclusione della stagione avvenne il 25 settembre con l'ultima gara a Hockenheim.\nI risultati.\nIl titolo della Formula 750 del 1977 fu appannaggio del pilota statunitense Steve Baker in sella ad una Yamaha; per questa vittoria \u00e8 considerato il primo pilota statunitense ad essersi aggiudicato un titolo iridato del motomondiale.\nDa ricordare della stagione \u00e8 anche che l'ultima prova disputata in Germania vide la vittoria di Giacomo Agostini: fu questa la 123\u00aa e ultima vittoria del campione italiano che al termine dell'anno annunci\u00f2 il suo ritiro."}
{"id": "1640271", "revid": "124808650", "url": "https://it.wikipedia.org/wiki?curid=1640271", "title": "Jimmy Wang Yang", "text": "Carriera.\nWorld Wrestling Entertainment (2003\u20132005).\nDopo aver combattuto nella World Championship Wrestling (1991-2001), nella World Wrestling Federation (2001-2002), nella All Japan Pro Wrestling (2002) e nella TNA (2002-2003), James Yun debutt\u00f2 nella World Wrestling Entertainment con il ring name Akio, combattendo nel roster di \"SmackDown!\". Form\u00f2 con i giapponesi Sakoda e Tajiri un team chiamato \"Kyo Dai\", che per\u00f2 venne sciolto quando Sakoda venne rilasciato dalla WWE e Tajiri venne spostato a \"Raw\". A quel punto Akio cominci\u00f2 a combattere da solo nella divisione dei pesi leggeri, cercando pi\u00f9 volte di conquistare il WWE Cruiserweight Championship nelle varie Open Challenge senza per\u00f2 avere successo. Venne poi rilasciato dalla WWE il 5 luglio del 2005.\nRitorno in WWE (2006\u20132010).\nDopo una parentesi nella Ring of Honor (2005\u20132006), Yun ritorna in WWE questa volta con il ring name Jimmy Wang Yang e adottando la gimmick \"face\" di un redneck orientale vestito da cowboy. Yang debutta ufficialmente a \"SmackDown!\" il 29 settembre 2006 contro Sylvan, venendo per\u00f2 sconfitto illegalmente dall'avversario che aveva appoggiato i piedi sulle corde durante lo schienamento.\nCome negli anni precedenti in WWE, anche in questo caso Yang si dedica principalmente a cercare di conquistare il WWE Cruiserweight Championship detenuto da Gregory Helms, diventando presto il contendente n\u00b01 al titolo nel dicembre del 2006; viene per\u00f2 sconfitto da Helms ad Armageddon il 17 dicembre, fallendo l'assalto al titolo. Sconfigge poi William Regal, Dave Taylor e lo stesso Helms in un Tag team match assieme ai WWE Tag Team Champions Paul London e Brian Kendrick, dopo che Regal e Taylor avevano abbandonato Helms sul ring e permettendo a Yang di sconfiggerlo con uno dei suoi Moonsault. In seguito, in coppia con Matt Hardy, sconfigge nuovamente Helms e il suo vecchio rivale Sylvan. In un'altra occasione, in una Open Challenge a No Way Out del 18 febbraio del 2007, Yang riesce a sconfiggere Helms ma viene successivamente sconfitto da Chavo Guerrero, che divenne cos\u00ec il nuovo campione dei pesi leggeri. Fu allora che Yang cominci\u00f2 una faida con Guerrero, venendo sconfitto nuovamente a , il 27 giugno 2007, fallendo l'assalto al titolo. A The Great American Bash partecipa ad un'altra Cruiserweight Open Challenge (assieme anche a Funaki, Shannon Moore e Jamie Noble) che viene per\u00f2 vinta a sorpresa da Hornswoggle. Il 27 luglio si allea con Torrie Wilson e sconfigge Kenny Dykstra e Victoria in un Intergender Tag Team match. Il 12 ottobre Jamie Noble avverte Deuce 'n Domino che Yang stava dando problemi alla loro manager nonch\u00e9 sorella di Domino, Cherry. A questo punto Yang e Domino si affrontarono e fu il primo a trionfare con il suo caratteristico moonsault. Successivamente Deuce 'N Domino vennero sconfitti da Yang e Shannon Moore.\nHa fatto parte di un tag team assieme allo stesso Shannon Moore. Insieme al suo tag team partner all'inizio del 2008 ha dato l'assalto in pi\u00f9 occasioni ai WWE Tag Team Championship detenuti da John Morrison e The Miz e malgrado il team abbia disputato buoni match non \u00e8 riuscito a vincere i titoli. Yang e Moore continuano a combattere insieme, questa volta in un 2-on-1 Handicap match contro Big Show, dove vengono sconfitti. Il 1\u00ba gennaio 2008 viene sconfitto da Montel Vontavious Porter. Il 9 giugno 2008 Yang \u00e8 stato sospeso per 30 giorni per non aver superato un controllo antidoping nell'ambito del Wellness Program della federazione. Durante la sua sospensione il suo compagno di tag Shannon Moore \u00e8 stato rilasciato dalla WWE. Yang \u00e8 tornato a lottare nello show dell'11 luglio dove \u00e8 stato sconfitto da Brian Kendrick. Il 2 agosto a \"Saturday Night's Main Event\" Wang Yang viene pesantemente sconfitto da The Great Khali. Dopo alcune settimane di assenza \u00e8 tornato a lottare il 9 dicembre 2008, durante una puntata della \"ECW\", in un match di coppia con Kung Fu Naki contro The Miz e John Morrison; nonostante una buona prestazione Wang Yang e Kung Fu Naki perdono il match. Viene anche sconfitto da Umaga il 30 gennaio 2009. Nella puntata di \"Superstars\" del 10 settembre Yang viene pesantemente sconfitto da Kane. Verso la fine del 2009 si allea con Slam Master J formando un team: i due vengono sconfitti dalla Hart Dinasty (David Hart Smith e Tyson Kidd) sia il 10 dicembre a \"Superstars\" che il 18 dicembre a \"SmackDown\". Il 14 gennaio 2010, per\u00f2, ottengono la loro prima vittoria insieme sconfiggendo Charlie Haas e Mike Knox. Il 5 marzo viene sconfitto da Ezekiel Jackson a \"SmackDown\". In seguito viene pesantemente sconfitto da Drew McIntyre a \"SmackDown\" e si rivela essere il suo ultimo match, poich\u00e9 viene licenziato dalla WWE il 22 aprile dello stesso anno.\nCircuito indipendente (2010\u20132018).\nDopo il licenziamento Yang ha scritto su Twitter che faceva una vacanza a Orlando riferendosi alla sede del TNA, ma questa non ha affermato nessuna firma di un contratto con essa dicendogli che per lei poteva anche tornare da dove era venuto. Per\u00f2 Yang un match con la TNA lo ha disputato lo stesso, nella puntata di Impact Wrestling del 30 giugno 2011 contro l'ex WWE Low-Ki e Matt Bentley. Sei settimane dopo questo match, il wrestler di origini sudcoreane si \u00e8 lamentato tramite il suo Twitter di non essere stato ancora pagato, e anche che l'assegno datogli quattro settimane dopo il match disputato \u00e8 stato respinto. In seguito a questo strano episodio, un impiegato della TNA lo ha definito \"poco professionale\" per avere rivelato tali informazioni."}
{"id": "1640273", "revid": "171091", "url": "https://it.wikipedia.org/wiki?curid=1640273", "title": "Fiera di Sant'Orso", "text": "La Fiera di Sant'Orso (in francese Foire de Saint-Ours - pron. fr. : -, in patois valdostano \"F\u00e8ira de S\u00e8nt-Or\") \u00e8 una fiera millenaria di artigianato e di enogastronomia che si svolge nel centro di Aosta, il 30 e il 31 gennaio di ogni anno.\nStoria.\n\u00c8 dedicata all'omonimo santo (monaco eremita d'origine irlandese e vissuto ad Aosta, morto nel 529) e celebrato il 1\u00ba febbraio, al quale fu altres\u00ec dedicata la collegiata omonima presso il capoluogo, fondata intorno all'anno 1000 sui resti di una preesistente basilica paleocristiana. Cos\u00ec lo stesso anno fu per convenzione scelto anche come anno di nascita della fiera stessa. Nella tradizione, la fiera \u00e8 conosciuta semplicemente come in francese come \"la foire\", oppure \"la millenaria\"; oggi vi partecipano pi\u00f9 di mille artigiani.\nLa manifestazione \u00e8 anticipata dalla \"Foire de Saint-Ours de Donnas\", che ha luogo nel borgo storico del vicino paese di Donnas, in bassa Valle d'Aosta, due settimane prima, a met\u00e0 gennaio. Questo evento \u00e8 definito localmente come la \"petite foire\" (in francese, la \"piccola fiera\").\nTradizionalmente, il gesto che d\u00e0 inizio alla \"foire\" \u00e8 il dono che il santo fece ai poveri della citt\u00e0, dei tradizionali sandali \"sabot\", proprio nella zona della Collegiata. Aosta festeggia quindi per due giorni, partendo dalla piazza principale \u00c9mile Chanoux, con eventi, rievocazioni ed esposizioni di artigianato tradizionale e prodotti tipici. Queste tradizionali ricorrenze, alla sera, in Valle d'Aosta, prendono in patois valdostano il nome di \"veill\u00e0\" (= \"veglia\").\nI prodotti tipici.\nI prodotti tipici della fiera di Sant'Orso sono la grolla e la coppa dell'amicizia, i sabot e i \"sock-pioun\", gli attrezzi agricoli e la cesteria (cestini intrecciati e gerle), a cui si aggiungono i giocattoli tradizionali come i \"tat\u00e0\", il galletto e la \"cornaille\" intagliati (\"tsapot\u00e9\"), vari oggetti artigianali intagliati nel legno, scolpiti nella pietra ollare, realizzati in ferro battuto o in cuoio, tessuti in canapa e \"drap\", o ancora pizzi realizzati al tombolo.\nLa fiera \u00e8 anche un'occasione per visitare lAtelier, in cui vengono esposte opere artistiche degli artigiani di professione, e il padiglione enogastronomico, nel quale \u00e8 possibile degustare vini e produzioni agroalimentari tipiche della regione. I prodotti alimentari proposti sono quelli alla base della cucina valdostana.\nProverbio.\nIn patois valdostano, un proverbio descrive la tradizione secondo cui se il giorno di Sant'Orso (1\u00ba febbraio) il tempo \u00e8 bello, l'orso si gira nel suo pagliericcio e dorme ancora per 40 giorni, il che significa che far\u00e0 brutto per i 40 giorni successivi.\n\"Se feit cllier lo dzor de s\u00e8n-t-Or, l'or baille lo tor et dor eunc\u00f2 pe quarenta dzor\".\nOggi.\nOggi rimane l'evento culmine dell'artigianato e dell'enogastronomia valdostana, attirando ogni anno circa 150.000 visitatori da tutta la Valle d'Aosta e regioni vicine, anche quando cade di giorno feriale.\nDal 1969, per favorire il turismo estivo presso Aosta, \u00e8 stata istituita anche una fiera \"gemella\" di quella classica, chiamata \"Foire d'\u00e9t\u00e9\" (in francese, \"fiera d'estate\"), che si tiene nel mese di agosto."}
{"id": "1640274", "revid": "1924342", "url": "https://it.wikipedia.org/wiki?curid=1640274", "title": "Laura Bono (album)", "text": "Laura Bono \u00e8 l'eponimo album di debutto della cantante italiana Laura Bono.\nL'album, pubblicato nel 2005, \u00e8 stato ristampato l'anno successivo con l'aggiunta di cinque tracce: tre brani inediti e la versione in spagnolo di \"Oggi ti amo\" e \"Non credo nei miracoli\", brano con cui l'artista ha vinto nella categoria \"Giovani\" del Festival di Sanremo 2005."}
{"id": "1640285", "revid": "1718925", "url": "https://it.wikipedia.org/wiki?curid=1640285", "title": "Wii Remote", "text": ""}
{"id": "1640295", "revid": "1543377", "url": "https://it.wikipedia.org/wiki?curid=1640295", "title": "Canal Grande di Trieste", "text": "Il Canal Grande di Trieste \u00e8 un canale navigabile che si trova nel cuore del Borgo Teresiano, in pieno centro della citt\u00e0, a met\u00e0 strada circa tra la stazione ferroviaria e piazza Unit\u00e0 d'Italia, con imboccatura dal bacino di San Giorgio del Porto Vecchio.\nStoria.\nFu realizzato nel 1754-1756 dal veneziano Matteo Pirona, scavando ulteriormente il collettore principale delle saline, quando queste vennero interrate per permettere lo sviluppo urbanistico della citt\u00e0 all'esterno delle mura. \u00c8 stato costruito affinch\u00e9 le imbarcazioni potessero giungere direttamente sino al centro della citt\u00e0 per scaricare e caricare le loro merci.\nNella sua conformazione iniziale, il canale era pi\u00f9 lungo di come si presenta oggi, ed arrivava sino a lambire la chiesa di Sant'Antonio. La parte terminale del canale \u00e8 stata infatti interrata nel 1934, con le macerie derivanti dalla demolizione della citt\u00e0 vecchia, ricavando cos\u00ec l'attuale piazza Sant'Antonio. Nell'interramento si dice che sia stata sepolta anche una piccola nave torpediniera che si trovava l\u00ec ormeggiata in avaria ed abbandono dalla fine della guerra sebbene dalle fotografie dell'epoca, ritraenti i lavori di interramento, non si scorga alcuno scafo.\nI palazzi.\nSull'area del canale si affacciano:\nI ponti.\nIl canale \u00e8 attraversato oggi da due ponti e da una passerella pedonale.\nIl nome dei ponti deriva dal colore con cui erano dipinte in origine le loro strutture. All'epoca della loro costruzione i ponti erano girevoli o apribili, per permettere l'accesso al canale dei velieri per lo scarico delle merci. I ponti mobili furono successivamente sostituiti dagli attuali ponti fissi in muratura, che per\u00f2 consentono soltanto il passaggio di piccole imbarcazioni durante la bassa marea. Il Ponte Rosso fu sostituito nel 1925, e il Ponte Verde nel 1950. Con queste edificazioni il Ponte Verde e il Ponte Bianco divennero un'unica struttura.\nLe piazze.\nA fianco del Ponte Rosso si trova l'omonima piazza Ponterosso, sede di mercatino all'aperto di frutta, verdura e fiori. Nel tempo il vivace mercatino si \u00e8 notevolmente ridotto, e non si odono pi\u00f9 i caratteristici richiami che le venditrici, chiamate \"venderigole\", lanciavano ai loro clienti. Su un lato della piazza si trova una fontana (1753 \u2013 Giovanni Battista Mazzoleni), con al centro la statua di un puttino, familiarmente chiamato \"Giovannin de Ponterosso\", per il fatto che l'acqua che lo alimentava proveniva dal rione di San Giovanni.\nAlla fine del canale si trova invece la gi\u00e0 citata piazza Sant'Antonio, allestita a giardino, con una grande fontana al centro. Sulla piazza si affaccia il caff\u00e8 Stella Polare, uno dei caff\u00e8 storici di Trieste."}
{"id": "1640297", "revid": "767487", "url": "https://it.wikipedia.org/wiki?curid=1640297", "title": "Americananti", "text": "Americananti \u00e8 il terzo Album dell'Hardcore punk band di La Spezia Fall Out."}
{"id": "1640300", "revid": "729019", "url": "https://it.wikipedia.org/wiki?curid=1640300", "title": "Var\u0161avskaja", "text": "Var\u0161avskaja () \u00e8 una stazione della Metropolitana di Mosca, situata sulla Linea Kachovskaja. La stazione fu inaugurata l'11 agosto 1969; allora faceva parte della Linea Zamoskvoreckaja, ma dal 1995 la linea Kachovskaja si \u00e8 staccata da quest'ultima. Attualmente, Var\u0161avskaja \u00e8 l'unica stazione intermedia della linea pi\u00f9 breve della metropolitana moscovita.\nLa stazione \u00e8 stata disegnata dagli architetti Nina Al\u00eb\u0161ina e Natalija Samojlova secondo il tipico design moscovita degli anni sessanta: presenta due tunnel con quaranta pilastri quadrati, che sulla sommit\u00e0 sono ricoperti da marmo rosa-giallo. La pavimentazione \u00e8 in granito grigio, oltre ad asfalto sulle banchine. Le mura sono ricoperte da piastrelle in ceramica e da marmo blu; inoltre, vi sono altre opere in metallo che ritraggono l'orizzonte di Varsavia (opera di Ch. Rysin, A. Lapin, D. Bodniek)\nLa stazione si trova tra due importanti arterie dirette verso sud: la superstrada Var\u0161avskoe e la stazione ferroviaria Var\u0161avskaja, in direzione Paveleckij. L'ingresso orientale ha sottopassaggi che conducono direttamente alla banchina ferroviaria, mentre l'ingresso occidentale \u00e8 situato sotto l'incrocio a T della superstrada con il viale \u010congarskij, che la interseca.\nOltre la stazione vi \u00e8 un binario che conduce al deposito Zamoskvoretskoje, che serve le linee Zamoskvoreckaja e Kachovskaja. Proprio per questo, saltuariamente vi \u00e8 un servizio diretto tra Var\u0161avskaja verso tutte le stazioni dirette verso nord della linea Zamoskvoreckaja e viceversa. I treni che effettuano questo servizio sono composti da otto carrozze al posto di sei."}
{"id": "1640301", "revid": "287204", "url": "https://it.wikipedia.org/wiki?curid=1640301", "title": "Grotta di San Michele", "text": "Il termine grotta di San Michele (anche al plurale e nelle forme grotta dell'Angelo e grotta dell'Arcangelo) pu\u00f2 riferirsi a numerose grotte (turistiche, speleologiche o con chiese rupestri) presenti sul territorio italiano, dedicate al culto di San Michele Arcangelo."}
{"id": "1640302", "revid": "1833487", "url": "https://it.wikipedia.org/wiki?curid=1640302", "title": "'O pere e 'o musso", "text": "O pere e 'o musso \u00e8 un piatto tipico della cucina napoletana, il cui nome, in italiano, significa \"il piede e il muso\" e si riferisce alla sua composizione. Solitamente era venduto per strada in tipici carretti, attualmente in piccoli furgoncini adatti alla vendita che popolano gli angoli delle citt\u00e0 campane, \nPreparazione.\nIngredienti base.\nQuesta specialit\u00e0 culinaria napoletana si prepara con il piede di maiale (\"o pere\"). \"O musso\" \u00e8 invece il muso del vitello, anche se erroneamente lo si considera \"musso 'e puorco\". \"O pere e 'o musso\" infatti deriva da una tradizione popolare povera, fatta da gente che non gettava via nulla. Questi ingredienti vengono depilati, bolliti, raffreddati, tagliati in piccoli pezzi e serviti freddi, conditi con sale e succo di limone.\nPossibili aggiunte.\nTra gli ingredienti che compongono il piatto, oltre a quelli gi\u00e0 menzionati spesso vengono aggiunti anche:\ne le frattaglie:\nA volte il condimento de \"o pere e 'o musso\" prevede, a scelta del cliente, anche l'aggiunta di finocchi, lupini, olive e peperoncino.\nCibo da strada.\nQuesto tipo di prodotto \u00e8 reperibile nelle botteghe tradizionali e nelle macellerie e lo si trova frequentemente in vendita anche da postazioni ambulanti, come banchetti o carretti e mezzi motorizzati quali ad esempio le apecar.\nIn passato la salatura ambulante veniva effettuata per aspersione servendosi di un caratteristico strumento, un dosatore costituito da un corno animale bucato all'estremit\u00e0. Tale arnese \u00e8 ancora in uso presso alcuni venditori."}
{"id": "1640304", "revid": "114637635", "url": "https://it.wikipedia.org/wiki?curid=1640304", "title": "Graves de Communi Re", "text": " Graves de Communi Re \u00e8 un'enciclica sociale di papa Leone XIII, datata 18 gennaio 1901.\nAssieme alla Rerum Novarum, questa nuova enciclica rappresenta il compendio della politica sociale di Leone XIII. Il Pontefice inizia la sua enciclica analizzando le varie denominazioni usate per le istituzioni di carattere sociale e politico sorte dopo la Rerum Novarum, come i segretariati del popolo, le casse rurali, le societ\u00e0 di mutuo soccorso e di previdenza. Si felicita perch\u00e9 certe denominazioni, come socialismo cristiano, sono cadute in disuso; considera con favore la nascita di altre denominazioni, come \u201cazione popolare cristiana\u201d, detta anche semplicemente \u201cdemocrazia cristiana\u201d.\nPer la prima volta questo nome appare in un documento papale. Ma il Pontefice non lo intende in senso politico, bens\u00ec in senso ecclesiastico, come \u00ab\"benefica azione cristiana a favore del popolo\"\u00bb. Inoltre Leone XIII raccomanda l'unit\u00e0 dei cattolici in questa azione, sotto la direzione dell'Opera dei Congressi e dei Vescovi italiani. In questo modo il Papa esclude pure che questa \u00abazione\u00bb abbia un qualsiasi carattere politico."}
{"id": "1640306", "revid": "1305772", "url": "https://it.wikipedia.org/wiki?curid=1640306", "title": "School Days (videogioco)", "text": " \u00e8 un videogioco erotico pubblicato nel 2005 dalla 0verflow per PC e PlayStation 2 ed adattato in manga e in un anime di 12 episodi andato in onda nella seconda met\u00e0 del 2007.\nTrama.\nMakoto \u00e8 un ragazzo alle prese con i primi problemi di cuore. In particolare \u00e8 innamorato di una ragazza che vede ogni mattina sul treno, Kotonoha Katsura, ma alla quale ancora non ha rivelato i propri sentimenti. Un giorno, parlandone con Sekai Saionji, la sua compagna di banco, viene aiutato da questa a fare la conoscenza della ragazza e alla fine i due iniziano a frequentarsi assiduamente. Nel contempo anche Sekai si accorge di provare una certa attrazione per Makoto, ma il suo giuramento di aiutare la coppia a stare insieme le proibisce di rovinare il rapporto dei suoi due amici e dichiararsi.\nA questo punto per\u00f2 scopriamo che mentre Makoto non vede l'ora di sperimentare il sesso con la sua nuova partner, Kotonoha Katsura ha diversi problemi psicologici che le impediscono di accontentare subito il ragazzo. Sekai invita allora Makoto a provare con lei ci\u00f2 che vorrebbe fare con la sua ragazza, con la scusa di insegnargli ad essere un \"buon fidanzato\" nell'intimit\u00e0.\nMakoto inizia per\u00f2 a frequentare e ad andare a letto anche con tante altre ragazze, non rendendosi conto in questo modo di ferire i sentimenti di Kotonoha (con cui non ha mai chiuso definitivamente il rapporto) e della stessa Sekai, finch\u00e9 un giorno i nodi vengono al pettine e il ragazzo sar\u00e0 costretto a prendersi le proprie responsabilit\u00e0.\nL'anime rielabora solo uno dei finali della visual novel e principalmente ad essi \u00e8 dovuta la sua notoriet\u00e0 (difatti, fra positivi e negativi in tutto ve ne sarebbero ventuno).\nNel manga, invece, a perire sar\u00e0 unicamente la stessa Katsura, che verr\u00e0 uccisa da Sekai per gelosia e rinvenuta esanime dalla sorellina in un lago di sangue.\nMedia derivati.\nManga.\n\"School Days\" \u00e8 stato adattato in un manga, disegnato da Homare Sakazuki e serializzato sulla rivista \"Comp Ace\" di Kadokawa Shoten dal 26 maggio 2006 al 26 settembre 2007. Il 12 luglio 2007, 0verflow ha reso noto che il manga sarebbe stato raccolto in due volumi: il primo comprende 5 capitoli ed \u00e8 stato pubblicato il 26 luglio dello stesso anno, mentre il 26 novembre \u00e8 stato pubblicato il secondo volume con gli altri sette capitoli della serie.\nVari artisti hanno prodotto alcuni manga brevi di \"School Days\" raccolti in due antologie. La prima, intitolata \"School Days Comic Anthology\", fu pubblicata da Ohzora Publishing il 25 ottobre 2005 sotto l'etichetta P-mate Comics, e contiene nove storie brevi realizzate da singoli fumettisti. Il 25 febbraio 2008, Ichijinsha pubblic\u00f2 sotto l'etichetta DNA Media Comics la seconda antologia \"School Days Kotonoha Anthology\", una collezione di manga principalmente incentrati sul personaggio di Kotonoha Katsura.\nLibri e pubblicazioni.\nOltre che in alcuni manga, \"School Days\" ha ricevuto altri adattamenti cartacei. Il primo di questi \u00e8 stato \"School Days Visual Guide Book\", pubblicata da Jive il 16 settembre 2005, un artbook contenente diverse illustrazioni dei personaggi, bozzetti, scenggiature, storyboard e una gerarchia grafica delle scelte effettuabili dal giocatore associate alle singole scene del gioco. Edizioni separate per la serie televisiva anime e il gioco per Playstation 2 sono state pubblicate in seguito, rispettivamente il 1\u00ba dicembre 2007 e il 21 marzo 2008.\nCritiche all'anime.\n\"School Days\" \u00e8 una storia di ambientazione scolastica sostanzialmente atipica, nel senso che gran parte dell'opera rispecchia il classico dipanarsi della trama delle cosiddette serie \"harem\" a sfondo sentimentale (ovverosia, quelle in cui un unico personaggio maschile si ritrova circondato da diverse ragazze con cui intraprender\u00e0 o meno una relazione).\nA tre quarti dalla fine, per\u00f2, inizia a diventare chiaro che da commedia scolastica quale inizialmente pareva la storia si trasformi in una tragedia, pilotata in modo piuttosto lampante da una sceneggiatura che parodizza il genere stesso di appartenenza. In particolare il personaggio principale, Makoto, a differenza della piega romantica che assumerebbe il modello stereotipato di pertinenza, si trasforma in un insensibile e cinico ipersessuale conteso da diverse compagne di classe a cui, senza badare minimamente a possibili conseguenze del proprio operato, si concede indiscriminatamente.\nQuindi, il primo punto a cui sono seguite diverse critiche \u00e8 proprio questa spensieratezza di Makoto e la sua totale incapacit\u00e0 di valutare le proprie azioni e i sentimenti altrui.\nL'atipicit\u00e0 dell'anime \u00e8 riscontrabile soprattutto nel finale, con il violento atto che chiude la relazione tra i tre protagonisti; talmente violento che in Giappone \u00e8 stato trasmesso solo diverso tempo dopo il penultimo episodio, per via del richiamo a un fatto di cronaca nera realmente accaduto."}
{"id": "1640307", "revid": "107320553", "url": "https://it.wikipedia.org/wiki?curid=1640307", "title": "Azolla", "text": "Azolla \u00e8 un genere di pteridofite acquatiche appartenente alla famiglia delle Salviniaceae, caratterizzato da peli bicellulari.\nTassonomia.\nComprende 7 specie tutte di piccole dimensioni e fluttuanti sulla superficie delle acque.\nBiologia.\nLa piccola felce acquatica galleggiante appartenente alla famiglia delle Azollacee, \u00e8 originaria del centro e sud America ed \u00e8 stata introdotta in Europa e gran parte dell\u2019Asia. \nLe specie di \"Azolla\" formano delle simbiosi con il cianobatterio \"Anabaena azollae\", che vive all'interno di cavit\u00e0 formate dal lobo fogliare superiore della felce, in grado di fissare l'azoto atmosferico rendendolo cos\u00ec biodisponibile. Con tali cavit\u00e0 la felce fornisce al simbionte un ambiente protetto per la sua crescita e il suo sviluppo. Oltre al cianobatterio, le cavit\u00e0 contengono i peli epidermici della felce, coinvolti nel trasferimento dei metaboliti tra ospite e simbionte, una mucillagine di natura prevalentemente polisaccaridica, avvolgente il pacchetto algale, ed una popolazione batterica costituita soprattutto dal genere \"Arthrobacter\".\nSi tratta di una piccola piantina galleggiante costituita da un corto fusto ramificato con FOGLIE verdi a pi\u00f9 lobi che si alternano tra loro. Le radici fluttuanti sottili come capelli assorbono le sostanze nutritive disciolte nell\u2019acqua sviluppando in poco tempo nuove piante che ricoprono densamente la superficie dell\u2019acqua. Questa proliferazione apporta grandi benefici alla qualit\u00e0 dell\u2019acqua riducendone il carico organico ed aumentandone l\u2019ossigeno. Si adatta perfettamente a qualsiasi esposizione e temperatura purch\u00e9 non venga privata dei nutrimenti necessari che possono venire meno in acque troppo pulite. Con l\u2019arrivo dell\u2019autunno e conseguente abbassamento delle temperature diventa rossiccia e si riduce progressivamente fino a scomparire ma non prima di aver rilasciato sul fondo le spore che daranno il via ad un nuovo ciclo vegetativo nella primavera successiva.\nOmbreggiante, ossigenante ed esteticamente bella, pu\u00f2 essere coltivata sia in acquario/paludario o laghetto in acqua ferma."}
{"id": "1640316", "revid": "228587", "url": "https://it.wikipedia.org/wiki?curid=1640316", "title": "Rachel Marsden", "text": "Educazione e primi anni.\nCresciuta a Vancouver, nella Columbia Britannica, la Marsden fu folgorata dalla celebrit\u00e0 radiofonica canadese Jack Webster. Partecip\u00f2 a competizioni nazionali di nuoto, stabilendo anche dei record regionali nella Columbia Britannica. Ottenne un 'bachelor degree' (l'equivalente di una laurea breve italiana) e poi una laurea in giornalismo radiotelevisivo al British Columbia Institute of Technology.\nCarriera.\nMarsden inizi\u00f2 a lavorare nella stampa nei primi anni del 2000, scrivendo per siti web conservatori e per il \"The Washington Times\". Scrisse regolarmente editoriali sul \"National Post\" per molti mesi nel 2005, prima di entrare a far parte della redazione del \"Toronto Sun\" come opinionista settimanale, ruolo ricoperto fino a novembre 2007. Nel 2006 si trasfer\u00ec da Toronto a New York. Ha scritto molti editoriali criticando il concetto di Riscaldamento globale causato dall'uomo. I suoi commenti politici sono stati ripresi da altri giornali, tra cui il \"New York Post\" e NewsMax Media.\nMarsden \u00e8 stata un'ospite frequente del \"Dennis Miller Live\" fino a quando fu notata e divenne l'esperta di vicende canadesi per il \"The O'Reilly Factor\" in onda su Fox News Channel. Marsden lavora per Fox News dal 2004 al maggio 2007.\nFu promossa a componente del comitato di esperti nel \"Red Eye w/ Greg Gutfeld\", un talk show notturno. Un produttore di \"Re Eye\" la lod\u00f2 dicendo: \"Ha opinioni molto appassionate... \u00e8 eloquente, intelligente e riceviamo molte email in suo favore\". Il 30 maggio 2007 Marsden fu allontanata da \"Red Eye\" per ci\u00f2 che il \"New York Post\" defin\u00ec come un \"comportamento imprevedibile\" e scortata fuori dagli studi della Fox dalle guardie di sicurezza. Marsden disse che la sua uscita fu causata da un cambio nel format del programma, e che essere scortati fuori dal programma \u00e8 una procedura standard.\nNell'ottobre 2007 fu una componente del comitato di esperti nel programma della CNN \"The Situation Room\".\nNel 2008 Marsden lanci\u00f2 il \"Grand Central Political\", un sito web che unisce editoriali politici e opportunit\u00e0 di lavoro, presentando anche curriculum di persone orientate alla politica.\nAspetti controversi.\nNel 1997 fu coinvolta in un caso di molestie alla Simon Fraser University, quando la Marsden, allora studente, e Liam Donnelly, un istruttore di nuoto, si accusarono a vicenda di molestie sessuali.\nNel 2004 alla Marsden fu inflitta una \"conditional discharge\" (una condanna che non prevede detenzione) con un anno di libert\u00e0 vigilata, per molestie nei confronti del suo fidanzato a seguito di una rottura.\nNel settembre 2007, la Marsden scrisse sul suo blog un articolo su Tony Backhurst (pubblicandone anche una foto), un ufficiale della polizia provinciale dell'Ontario con cui aveva avuto una relazione, sostenendo che lui le avesse rivelato dei documenti segreti anti-terrorismo. Queste affermazioni portarono l'ufficiale sotto inchiesta. L'ufficiale present\u00f2 una denuncia alla polizia della regione di Simcoe, nell'Ontario, richiedendo che si procedesse contro la Marsden per molestie. L'avvocato di Backhurst sostenne che la Marsden aveva messo in pericolo l'ufficiale, un agente antiterrorismo sotto copertura, facendolo identificare e pubblicandone una fotografia. La polizia in seguito respinse la richiesta.\nIl 4 marzo 2008 la Marsden attir\u00f2 su di s\u00e9 l'attenzione dei media, quando sostenne che Jimmy Wales, il fondatore di Wikipedia, avrebbe usato Wikipedia stessa per rompere la relazione con lei, e mise all'asta su eBay una t-shirt e un maglione che lei sostiene essere appartenuto proprio a Wales.\nWales ha fornito la sua versione sulla vicenda in una dichiarazione pubblicata sul suo blog il 1\u00ba marzo 2008."}
{"id": "1640317", "revid": "159341", "url": "https://it.wikipedia.org/wiki?curid=1640317", "title": "Kulak", "text": ""}
{"id": "1640318", "revid": "1318658", "url": "https://it.wikipedia.org/wiki?curid=1640318", "title": "Prodotti agroalimentari tradizionali campani", "text": "I Prodotti Agroalimentari Tradizionali campani (PAT) riconosciuti dal Ministero delle politiche agricole alimentari e forestali, su proposta della Regione Campania sono i seguenti, aggiornati al 17 giugno 2015, data dell'ultima revisione dei P.A.T.:"}
{"id": "1640320", "revid": "1768939", "url": "https://it.wikipedia.org/wiki?curid=1640320", "title": "Gravissimas", "text": " Gravissimas \u00e8 un'enciclica di papa Leone XIII, datata 16 maggio 1901, scritta all'Episcopato portoghese sugli Ordini religiosi in Portogallo."}
{"id": "1640325", "revid": "287204", "url": "https://it.wikipedia.org/wiki?curid=1640325", "title": "Avraam Papadopoulos", "text": "Carriera.\nClub.\nFa parte dell'Aris dal 2001, quando firm\u00f2 il suo primo contratto ed entr\u00f2 nelle giovanili della squadra. Nel 2008 si trasferisce all'.\nCon queste due squadre ha giocato in UEFA Champions League, Coppa UEFA e UEFA Europa League; in particolare ha preso parte alle 2 partite di Coppa UEFA 2005-2006 dell'Aris Salonicco, squadra che in quella stagione militava in seconda serie.\nIl 1\u00ba settembre 2014, all'ultimo giorno di calciomercato, viene acquistato dai turchi del Trabzonspor a titolo gratuito.\nNazionale.\nDopo aver impressionato il CT della nazionale greca, Otto Rehhagel, \u00e8 stato convocato per la prima volta in occasione dell'amichevole contro la Repubblica Ceca del 5 febbraio 2008, vinta dagli ellenici.\nNon convocato per Euro 2008, viene successivamente convocato per i Mondiali 2010 (disputati da titolare) ed Euro 2012; in quest'ultima, in occasione della sfida inaugurale contro la Polonia (1-1), viene sostituito al 37' da Kyriakos Papadopoulos a causa di un infortunio che lo ha costretto a saltare il resto della competizione.\nStatistiche.\nPresenze e reti nei club.\n\"Statistiche aggiornate al 3 novembre 2016.\"\nCronologia presenze e reti in nazionale.\n \n \n "}
{"id": "1640329", "revid": "741864", "url": "https://it.wikipedia.org/wiki?curid=1640329", "title": "Reputantibus", "text": " Reputantibus \u00e8 un'enciclica di papa Leone XIII, datata 20 agosto 1901, scritta all'Episcopato della Boemia e della Moravia sull'uso della lingua nazionale."}
{"id": "1640342", "revid": "767487", "url": "https://it.wikipedia.org/wiki?curid=1640342", "title": "The Locos", "text": "The Locos \u00e8 un gruppo ska-punk spagnolo fondato nel 2005 dall'ex cantante Pipi degli Ska-p.\nStoria.\nIl primo album in studio \u00e8 \"Jaula de Grillos\", uscito nel 2006, dalla sonorit\u00e0 molto influenzata da quella degli stessi Ska-p, ma il 14 aprile 2008 in Spagna \u00e8 uscito il nuovo album, intitolato \"Energia Inagotable\". In alcuni paesi \u00e8 uscito il 9 maggio, ma tra questi non in Italia n\u00e9 in Francia, i principali sostenitori della band dopo la Spagna. Sul sito ufficiale si dice solo che verr\u00e0 aggiornato con delle date di uscita non appena ci saranno notizie certe, ma intanto \u00e8 possibile sentire l'inizio di ogni traccia di Energia Inagotable sempre su questo sito.\nDurante i loro concerti Pipi e compagni ripropongono i pezzi che hanno reso famosi gli Ska-p, come ad esempio: \"Simpatico Holgazan\", \"Cannabis\", \"Ni\u00f1o soldato\", \"Mis Colegas\", \"A la Mierda\" e \"Mestizaje\"."}
{"id": "1640349", "revid": "1305772", "url": "https://it.wikipedia.org/wiki?curid=1640349", "title": "Mezzaluna", "text": "Con Mezzaluna ci si pu\u00f2 riferire a:"}
{"id": "1640351", "revid": "767487", "url": "https://it.wikipedia.org/wiki?curid=1640351", "title": "Scissor Sisters (album)", "text": "Scissor Sisters \u00e8 il primo album in studio del gruppo musicale statunitense omonimo, pubblicato il 2 febbraio 2004 per la Polydor e per la Universal Records.\nL'album ha venduto oltre 7 milioni di copie in tutto il mondo."}
{"id": "1640354", "revid": "729019", "url": "https://it.wikipedia.org/wiki?curid=1640354", "title": "Dragon Age Pure", "text": " \u00e8 una rivista di manga giapponese pubblicata dalla Fujimi Shob\u014d. Usc\u00ec per la prima volta il 30 gennaio 2006 e venduta 3 volte l'anno. Successivamente, dopo la quarta uscita del 20 aprile 2007, la rivista divenne bimestrale. La \"Dragon Age Pure\" \u00e8 la versione speciale della pi\u00f9 famosa \"Monthly Dragon Age\", pubblicatrice di light novel, oltre che di manga."}
{"id": "1640355", "revid": "116628662", "url": "https://it.wikipedia.org/wiki?curid=1640355", "title": "Geografia della Columbia Britannica", "text": "La Columbia Britannica \u00e8 la provincia pi\u00f9 occidentale del Canada. \u00c8 bagnata ad ovest dall'Oceano Pacifico, a nord-ovest confina con l'Alaska, a nord con lo Yukon e i Territori del Nord-Ovest, a est con la provincia dell'Alberta e a sud con gli stati americani di Washington, Idaho e Montana.\nNella provincia dominano le catene montuose, spesso ricoperte da vaste foreste, mentre la linea di costa \u00e8 frastagliata da numerosi fiordi con acque profonde. Particolarmente numerose sono anche le isole, di cui la maggiore \u00e8 l'isola di Vancouver.\nLo spettacolare scenario che offre la natura della Columbia Britannica \u00e8 il risultato combinato dell'attivit\u00e0 tettonica e dei modellamenti dell'ultima era glaciale.\nLa maggior parte della popolazione si concentra sulle coste del Pacifico, in particolare nella regione di Vancouver, nel sud-ovest. La densit\u00e0 della popolazione \u00e8 bassa e la fauna selvatica occupa una parte preponderante di un territorio ancora in parte vergine, con una grande variet\u00e0 di ecosistemi naturali.\nAspetti generali.\nLa Columbia Britannica \u00e8 localizzata tra il 49\u00ba e il 60\u00ba parallelo nord, e tra i 114 e i 139 gradi ovest di longitudine. Il confine meridionale del 49\u00ba parallelo con gli Stati Uniti, \u00e8 stato ufficialmente istituito con il trattato dell'Oregon nel 1846, anche se l'isola di Vancouver rimane pi\u00f9 a sud (48\u00b0 50').\nLa superficie della Columbia Britannica \u00e8 di 944.735\u00a0km\u00b2, di cui 925.186 di terre e 19.549 di distese d'acqua (2,1%).\nIl litorale si estende per pi\u00f9 di 27.000\u00a0km ed \u00e8 disseminato da circa 6.000 isole, la maggior parte delle quali disabitata.\nMorfologia.\nLa Columbia Britannica \u00e8 una provincia vasta e diversificata, tanto nella sua geografia fisica, quanto nei suoi ecosistemi.\nSe globalmente la si pu\u00f2 definire una provincia montagnosa e fortemente boscosa, dal clima fresco e umido, \u00e8 altrettanto vero che sono presenti anche altri tipi di terreni e climi. In termini morfologici, sono presenti anche altopiani, pianure e bacini sedimentari, oltre alle formazioni montagnose; mentre in termini di clima troviamo il clima oceanico, il clima mediterraneo, semi-arido, sub-artico e alpino. Le foreste sono la vegetazione dominante, ma vi sono anche grandi praterie, zone umide e distese di macchia o tundra.\nLa Columbia Britannica ha cinque principali regioni geografiche:\nLa Columbia Britannica \u00e8 una delle regioni pi\u00f9 montagnose in tutto il Nord America. Il territorio \u00e8 costituito da una serie di catene montuose, prevalentemente orientate da nord verso sud. Queste montagne si sono formate in epoche differenti, testimoniate dalla diversa composizione delle rocce. Soggette a una variet\u00e0 di climi, sono habitat di vari tipi di piante e di animali. Il Monte Fairweather \u00e8 la vetta pi\u00f9 alta della Columbia Britannica, situata al confine con l'Alaska. Altra cima rilevante \u00e8 il Monte Waddington.\nDa est a ovest si trovano le seguenti catene montuose:\nVi \u00e8 poi un vasto altopiano interno nella parte centrale della provincia, 1000 metri sopra il livello del mare, circondato da alte montagne. Il Fraser \u00e8 uno spettacolare canyon scavato nella parte meridionale del pianoro. \nFiumi.\nI principali fiumi della provincia sono:\nLaghi.\nI laghi principali sono:"}
{"id": "1640356", "revid": "174694", "url": "https://it.wikipedia.org/wiki?curid=1640356", "title": "Onteniente", "text": ""}
{"id": "1640359", "revid": "109335423", "url": "https://it.wikipedia.org/wiki?curid=1640359", "title": "Bandiera dell'Isola Norfolk", "text": "La bandiera dell'Isola Norfolk \u00e8 stata adottata il 17 gennaio 1980.\n\u00c8 composta da tre bande verticali con proporzione 7:9:7, verde bianco e verde, con la banda centrale leggermente pi\u00f9 larga delle altre due.\nAl centro della banda bianca \u00e8 ritratto, in verde, il pino dell'Isola di Norfolk, \"Araucaria heterophylla\"."}
{"id": "1640369", "revid": "1924342", "url": "https://it.wikipedia.org/wiki?curid=1640369", "title": "Ta-Dah", "text": "Ta-Dah \u00e8 il secondo album del gruppo statunitense degli Scissor Sisters. Nell'album, uscito nel 2006, \u00e8 contenuta la hit internazionale \"I Don't Feel Like Dancin\"'."}
{"id": "1640371", "revid": "741864", "url": "https://it.wikipedia.org/wiki?curid=1640371", "title": "Urbanitatis Veteris", "text": " Urbanitatis Veteris \u00e8 un'enciclica di papa Leone XIII, datata 20 novembre 1901, scritta all'Episcopato cattolico della Grecia sulla fondazione del Seminario cattolico di Atene."}
{"id": "1640374", "revid": "287204", "url": "https://it.wikipedia.org/wiki?curid=1640374", "title": "491 (numero)", "text": "Quattrocentonovantuno (491) \u00e8 il numero naturale dopo il 490 e prima del 492."}
{"id": "1640380", "revid": "741864", "url": "https://it.wikipedia.org/wiki?curid=1640380", "title": "In Amplissimo", "text": " In Amplissimo \u00e8 un'enciclica di papa Leone XIII, datata 15 aprile 1902, scritta all'Episcopato cattolico degli Stati Uniti sulla situazione della Chiesa statunitense."}
{"id": "1640381", "revid": "76963", "url": "https://it.wikipedia.org/wiki?curid=1640381", "title": "La vera storia di Jack lo squartatore (miniserie televisiva)", "text": "La vera storia di Jack lo squartatore (\"Jack the Ripper\") \u00e8 una miniserie televisiva in due puntate del 1988. Diretta dal regista David Wickes e interpretata da Michael Caine, Armand Assante e Jane Seymour, racconta la sanguinosa vicenda dell'assassino Jack lo squartatore, che terrorizz\u00f2 la Londra vittoriana con i suoi macabri omicidi.\nTrasmessa nel Regno Unito sulla rete ITV l'11 e il 18 ottobre 1988 per coincidere con il 100\u00ba anniversario dei delitti di Whitechapel, e negli Stati Uniti il 21 e 23 ottobre dello stesso anno sulla CBS, in Italia \u00e8 andata in onda in prima serata su Canale 5 il 22 e 23 ottobre 1989.\nTrama.\nFrederick Abberline, ispettore capo della polizia di Scotland Yard, si mette con ostinazione sulle tracce dell'assassino che terrorizza la Londra del 1888 uccidendo prostitute nel malfamato quartiere di Whitechapel, scoprendo un terribile intrigo di palazzo atto a mantenere intatto il futuro della monarchia britannica. Per evitare uno scandalo politico e sociale, metter\u00e0 tutto a tacere.\nProduzione.\nBasata sulle ricerche storiche svolte dal regista, la miniserie ricostruisce con efficacia l'atmosfera dell'East End londinese di fine secolo."}
{"id": "1640383", "revid": "287204", "url": "https://it.wikipedia.org/wiki?curid=1640383", "title": "Campionato del mondo rally 2007", "text": "La stagione 2007 \u00e8 stata la 35\u00aa stagione riconosciuta dalla FIA del World Rally Championship.\nLa stagione si \u00e8 corsa dal 19 gennaio con il 75\u00ba Rallye Automobile de Monte-Carlo e conclusa il 2 dicembre con il 63\u00ba rally di Gran Bretagna.\nS\u00e9bastien Loeb vince il campionato piloti davanti alle Ford di Marcus Gr\u00f6nholm e Mikko Hirvonen mentre Ford vince il campionato costruttori."}
{"id": "1640384", "revid": "2022330", "url": "https://it.wikipedia.org/wiki?curid=1640384", "title": "Schiara", "text": "La Schiara (2.565 ) \u00e8 la montagna pi\u00f9 alta del gruppo della Schiara nelle Dolomiti Meridionali di Zoldo, situata in Veneto (Provincia di Belluno), tra i comuni di Belluno e Sedico, all'interno del Parco nazionale delle Dolomiti Bellunesi.\nLa prima ascensione al monte Schiara \u00e8 avvenuta il 17 settembre 1878 da parte di Gottfried Merzbacher con le guide alpine Cesare Tom\u00e8 e Santo Siorpaes. Si pu\u00f2 salire sulla vetta partendo dal Rifugio 7\u00ba Alpini (1.502\u00a0m) e percorrendo la Via ferrata Zacchi e la Via ferrata Berti. Dal rifugio si raggiungono anche altre vie di difficolt\u00e0 alpinistica, sia in arrampicata libera che in arrampicata artificiale."}
{"id": "1640385", "revid": "124239757", "url": "https://it.wikipedia.org/wiki?curid=1640385", "title": "Vanna Vinci", "text": "Biografia.\nNel 1987, dopo essersi diplomata all'Istituto Europeo di Design di Milano, ha aperto a Cagliari insieme ad un'amica lo studio grafico \"Mow Mow\".\nLa prima pubblicazione risale al 1990: due storie brevi riguardanti la mummia \"Naarik\", sul giornale \"Fumo di China\"\nCol tempo, all'attivit\u00e0 di autrice, ha affiancato quella di illustratrice, lavorando con gli editori EL, Einaudi Ragazzi, Tam Tam, Arnoldo Mondadori Editore, Fabbri e scrivendo sulle pagine della cultura dell'Unit\u00e0.\nNel 2011 ha collaborato con la Sergio Bonelli Editore (in realt\u00e0 l'aveva fatto anche in passato, avendo disegnato alcune storie di Legs, lo spin off di Nathan Never: vedasi ad esempio le ministorie allegate agli Speciali e la storia \"omaggio\" su Hugo Pratt presente nel numero 50 di Legs). Ha scritto la sceneggiatura di una storia di Dylan Dog, \"La villa degli amanti\", pubblicata nel maggio dello stesso anno sul Dylan Dog Color Fest 6.\nNel 2019 ha curato le illustrazioni del libro \"Omero \u00e8 stato qui\" (Bompiani) della scrittrice Nadia Terranova.\nHa insegnato all'Accademia di belle arti di Bologna e tiene lezioni anche nella scuola di fumetto \"Humpty Dumpty\" sempre nel capoluogo felsineo."}
{"id": "1640386", "revid": "287204", "url": "https://it.wikipedia.org/wiki?curid=1640386", "title": "Cocciniglia (colorante)", "text": "La cocciniglia \u00e8 un colorante ricavato dall'omonimo insetto appartenente alla famiglia della coccoidea, in particolare dalle femmine della specie \"Dactylopius\", \"Dactylopius coccus\" e della specie \"Kermes vermilio\". L'acido carminico, che \u00e8 la molecola colorata, pu\u00f2 essere estratto anche da batteri modificati a tale scopo.\nDescrizione.\nL'insetto secerne un liquido molto denso e intensamente colorato che usa come involucro per proteggersi dai predatori. Per produrre un chilogrammo di colorante occorrono circa 80-100.000 insetti.\nUna volta ottenuta la polvere macinando il carapace degli insetti, questa viene trattata con acqua calda per estrarre l'acido carminico.\nLa cocciniglia viene utilizzata per produrre una parte dei coloranti rossi utilizzati nell'industria alimentare (l'additivo alimentare E 120 \u00e8 un sale di alluminio dell'acido carminico) e, in misura minore, nella tintura dei tessuti.\nDato l'elevato costo, ultimamente viene spesso sostituita da coloranti o miscele di coloranti di origine sintetica come E122 - E124 - E132 nei prodotti alimentari commerciali (obbligatoriamente elencati in etichetta come additivi alimentari con la relativa sigla europea).\nIn alcuni soggetti pu\u00f2 dar luogo ad allergie.\nUsi.\nUn liquore dal tipico colore cremisi ottenuto con la cocciniglia \u00e8 l'alchermes che prende il nome dalla parola araba \"al-qirmiz\". Prima dell'avvento dei coloranti azoici, i prodotti rossi di pasticceria e molte altre bevande rosse come aperitivi, bitter, vermut e bevande gassate erano colorati con la cocciniglia."}
{"id": "1640388", "revid": "2039709", "url": "https://it.wikipedia.org/wiki?curid=1640388", "title": "Museo euromediterraneo delle arti contemporanee", "text": "Il Museo euromediterraneo delle arti contemporanee \u00e8 un museo di Palermo.\nIl museo \u00e8 ospitato all'interno del padiglione 19 dei Cantieri Culturali alla Zisa, dove i lavori di riqualificazione dell'immobile sono in corso. Il capannone che riguarda questo progetto si sviluppa su una superficie di quasi 2.000 metri quadrati.\nGli interni dell'edificio vedranno quindi la ridefinizione degli spazi con l'inserimento delle tecnologie e dei materiali necessari per le mostre e per altri eventi legati alle arti visive.\nUna volta ristrutturato, il padiglione potr\u00e0 anche essere suddiviso in pi\u00f9 ambienti, in modo che sia possibile articolare i percorsi espositivi. L'allestimento dei saloni per le esposizioni sar\u00e0 improntato a una massima flessibilit\u00e0 e fungibilit\u00e0 degli spazi, con attrezzature mobili (pannelli, pedane e supporti) per la sistemazione di quadri, sculture o installazioni e per lo svolgimento di mostre multimediali. Prevista anche una sala per proiezioni e conferenze.\nL'impianto elettrico e il circuito per la canalizzazione dei flussi d'aria, si svilupperanno sottotraccia nella pavimentazione e nelle pareti, in modo da salvaguardare l'estetica dei locali. Le pareti, inoltre, avranno uno speciale rivestimento per l'isolamento termico e, all'interno, un sistema di camere d'aria come terminale dell'impianto di climatizzazione, collegato a tre unit\u00e0 di controllo.\nL'allestimento del padiglione museale rappresenta il primo stralcio del progetto. Il secondo, ancora da finanziare, riguarder\u00e0 la successiva ristrutturazione di un altro corpo di fabbrica, adiacente al primo, da destinare a servizi e ad attivit\u00e0 complementari.\nAggiornamento 2012: Il primo stralcio \u00e8 stato completato. Il museo rimane tuttavia chiuso, in assenza di una collezione. L'elevato costo di gestione degli impianti rende inoltre onerosa l'apertura."}
{"id": "1640390", "revid": "1573940", "url": "https://it.wikipedia.org/wiki?curid=1640390", "title": "Dengeki hp", "text": " era una rivista giapponese di genere seinen pubblicata dalla MediaWorks, e focalizzata sulla pubblicazione di light novel. La prima uscita avvenne il 18 dicembre 1998, e venne pubblicata per 8 uscite 3 volte l'anno; dopo di ci\u00f2, cominci\u00f2 la sua pubblicazione bimestrale, sino al 10 ottobre 2007, data della sua ultima uscita.\nDal dicembre 2007 la \"Dengeki hp\" \u00e8 sostituita dal \"Dengeki Bunko Magazine\"."}
{"id": "1640394", "revid": "741864", "url": "https://it.wikipedia.org/wiki?curid=1640394", "title": "Quod Votis", "text": " Quod Votis \u00e8 un'enciclica di papa Leone XIII, datata 30 aprile 1902, scritta all'Episcopato dell'Impero austro-ungarico, circa la fondazione di una Universit\u00e0 cattolica."}
{"id": "1640396", "revid": "122224140", "url": "https://it.wikipedia.org/wiki?curid=1640396", "title": "Composizioni di Arnold Sch\u00f6nberg", "text": "Lista delle composizioni di Arnold Sch\u00f6nberg (1874-1951), ordinate per genere. Sch\u00f6nberg fu essenzialmente un autodidatta (prese lezioni di contrappunto dal cognato Zemlinsky e solo a 23 anni inizi\u00f2 a scrivere le prime composizioni), ma la sua produzione musicale fu abbondante."}
{"id": "1640397", "revid": "245318", "url": "https://it.wikipedia.org/wiki?curid=1640397", "title": "La vera storia di Jack lo Squartatore", "text": ""}
{"id": "1640401", "revid": "741864", "url": "https://it.wikipedia.org/wiki?curid=1640401", "title": "Quae Ad Nos", "text": " Quae Ad Nos \u00e8 un'enciclica di papa Leone XIII, datata 22 novembre 1902, scritta all'Episcopato della Boemia e della Moravia."}
{"id": "1640407", "revid": "767487", "url": "https://it.wikipedia.org/wiki?curid=1640407", "title": "Marcello Castoldi", "text": "Prima di dedicarsi al calcio pratic\u00f2 atletica e fu anche un primatista.\nCarriera.\nIn giovent\u00f9 aveva giocato col Dopolavoro Ferroviario di Milano; cresce poi nella Breda. Nel 1945 passa alla dove, esordisce in Serie B nel 1947. Dopo due campionati di Serie B passa al nel 1949 e dopo aver giocato 111 partite e segnato 7 reti con i neroazzurri, giunge per lui il momento dell'esordio in Serie A. L'occasione gli viene data da Paolo Mazza che ha riportato nel 1951 nella massima serie la sua SPAL e deve rimpiazzare Fulvio Nesti appena ceduto all'Inter. A Ferrara Castoldi resta 2 stagioni, esordendo contro la Fiorentina il 14 settembre 1952, dove disputa 65 gare segnando 3 reti. Mazza lo cede poi al Brescia dove disputa un altro campionato di Serie B per poi passare in prestito alla . Lascia definitivamente le \"Rondinelle\" nel 1956."}
{"id": "1640410", "revid": "224560", "url": "https://it.wikipedia.org/wiki?curid=1640410", "title": "Marca Veronese", "text": ""}
{"id": "1640416", "revid": "1442080", "url": "https://it.wikipedia.org/wiki?curid=1640416", "title": "Josef Hickersberger", "text": "Anche suo figlio Thomas Hickersberger \u00e8 stato un calciatore.\nCarriera.\nClub.\nLa sua carriera inizi\u00f2 nell'. Successivamente gioc\u00f2 nel Kickers Offenbach, Fortuna D\u00fcsseldorf, Rapid Vienna e in altri club. Fu membro della nazionale austriaca che gioc\u00f2 i mondiali del 1978.\nNazionale.\nDopo il ritiro da calciatore Hickersberger inizi\u00f2 la carriera da allenatore di squadre di calcio. Fu tecnico della nazionale austriaca ai mondiali 1990. La storica sconfitta contro le Isole F\u00e6r \u00d8er durante le qualificazioni per gli europei 1992 gli cost\u00f2 il posto in nazionale. Successivamente fu tecnico di club il Fortuna D\u00fcsseldorf (1990/1992) e l'Austria Wien (1993/94).\nHickersberger successivamente lavor\u00f2 nei paesi arabi e allen\u00f2 la nazionale del Bahrain.\nNel 2002 Hickersberger torn\u00f2 in Austria, per allenare il Rapid Vienna. Alla sua guida il team viennese vinse il campionato nel 2004-2005, dopo nove anni d'attesa. Dal 2006 al 2008 \u00e8 stato il commissario tecnico della Nazionale austriaca, che ha guidato agli europei casalinghi del 2008."}
{"id": "1640418", "revid": "741864", "url": "https://it.wikipedia.org/wiki?curid=1640418", "title": "Mirae Caritatis", "text": " Mirae Caritatis \u00e8 un'enciclica di papa Leone XIII, datata 28 maggio 1902, e dedicata al tema dell'Eucaristia."}
{"id": "1640419", "revid": "110157", "url": "https://it.wikipedia.org/wiki?curid=1640419", "title": "Museo di Santa Verdiana", "text": "Il Museo di Santa Verdiana, inaugurato nel 1999, \u00e8 ospitato in una struttura rustica denominata il Casalone, adiacente al santuario di Santa Verdiana, a Castelfiorentino, in provincia di Firenze. \nIl percorso espositivo si snoda per quattro sale dislocate su due piani. \nCome gli altri musei della Valdelsa e dalla Val di Pesa, raccoglie tutte le opere d'arte provenienti dalle chiese del territorio comunale. \nPiano terra.\nOltrepassato il bancone della biglietteria si entra immediatamente nella prima sala.\nSala 1.\nLe opere su tavola qui esposte sono veramente di primissimo piano:\nUna sezione importante \u00e8 dedicata ai codici miniati, esposti in due ampie vetrine: variamente datati dalla prima met\u00e0 del secolo XIV al 1712.\nSala 2.\nLe opere pittoriche qui esposte sono: \nQuesta sala presenta anche una sezione dedicata alle sculture:\nSala 3.\nSi tratta di una piccola saletta dove sono esposti i paramenti sacri e vari oggetti di oreficeria.\nPrimo Piano.\nTramite una scala posta nella seconda sala si accede al primo piano.\nSala 4.\nQui continua l'esposizione di numerose opere di oreficeria, ma anche opere pittoriche manieriste, nonch\u00e9 di Cosimo Gamberucci, Francesco Boldrini, Agostino Veracini e altri."}
{"id": "1640431", "revid": "741864", "url": "https://it.wikipedia.org/wiki?curid=1640431", "title": "Fin dal Principio", "text": " Fin dal Principio \u00e8 un'enciclica di papa Leone XIII, datata 8 dicembre 1902, scritta all'Episcopato italiano circa la formazione del clero nei Seminari."}
{"id": "1640432", "revid": "287204", "url": "https://it.wikipedia.org/wiki?curid=1640432", "title": "Alfa Romeo 128 RC.21", "text": "L'Alfa Romeo 128 RC.21 era un motore radiale aeronautico a 9 cilindri a singola stella prodotto in Italia nel 1939 dalla italiana Alfa Romeo Milano. Faceva parte di una serie di motori evoluti dallo Jupiter costruito su licenza della britannica Bristol Engine Company. Il modello 128 RC.21 era caratterizzato dall'adozione di un compressore a singola velocit\u00e0 e di un riduttore."}
{"id": "1640437", "revid": "287204", "url": "https://it.wikipedia.org/wiki?curid=1640437", "title": "Alfa Romeo 129 RC.32", "text": "L'Alfa Romeo 129 RC.32 era un motore radiale aeronautico a 9 cilindri a singola stella prodotto in Italia nel 1941 dalla italiana Alfa Romeo Milano. Faceva parte di una serie di motori evoluti dallo Jupiter costruito su licenza della britannica Bristol Engine Company. Il modello 129 RC.32 era caratterizzato dall'adozione di un compressore a singola velocit\u00e0 e di un riduttore."}
{"id": "1640438", "revid": "775372", "url": "https://it.wikipedia.org/wiki?curid=1640438", "title": "Dragon Magazine", "text": ", abbreviato spesso in \"Doramaga\" o \"DM\", \u00e8 una rivista giapponese di manga e light novel seinen, pubblicata a partire dal 30 gennaio 1988.\nMolte light novel famose sono state serializzate in questa rivista, come per esempio \"Full Metal Panic!\" o \"Slayers\".\nA partire dall'uscita del 19 marzo 2008, corrispondente alla 5\u00ba uscita dell'anno, ed in occasione del 20\u00ba anno di pubblicazione, la \"Dragon Magazine\" comincia ad essere venduta bimestralmente, cambiando anche il formato delle pagine, da A4 a B5."}
{"id": "1640439", "revid": "339392", "url": "https://it.wikipedia.org/wiki?curid=1640439", "title": "Monthly Dragon Magazine", "text": ""}
{"id": "1640442", "revid": "1543377", "url": "https://it.wikipedia.org/wiki?curid=1640442", "title": "Paolo Costoli", "text": "Costoli fece parte della prima, storica generazione di nuotatori italiani capace di imporsi in campo internazionale, assieme a Emilio Polli e Antonio Conelli.\nCarriera.\nSpecialista delle distanze medio-lunghe dello stile libero, \u00e8 considerato uno dei pi\u00f9 forti nuotatori italiani a cavallo delle due guerre mondiali. Nella sua carriera vinse 19 titoli italiani, tra cui 7 nei 1500\u00a0m in cui per dieci anni \u00e8 rimasto imbattuto (con 11 record detenuti).\nCon la nazionale ha partecipato ai Giochi olimpici di Amsterdam senza passare le batterie nei 400\u00a0m e venendo eliminato con la staffetta 4\u00d7200\u00a0m. Dal 1929 ha iniziato a vincere ai campionati italiani, e l'anno dopo si \u00e8 aggiudicato tutti i quattro titoli dello stile libero. Convocato ai Campionati europei del 1931 a Parigi, ha conquistato tre medaglie di bronzo: nei 400\u00a0m dietro a Istv\u00e1n B\u00e1r\u00e1ny e Jean Taris, nei 1500\u00a0m preceduto da Oliv\u00e9r Halassy e dal compagno di squadra Giuseppe Perentin e con la staffetta a soli due quinti di secondo dalla Germania assieme a Antonio Conelli, Sirio Banchelli ed Ettore Baldo.\nAi Giochi olimpici del 1932 di Los Angeles \u00e8 giunto in semifinale sia nei 400 che nei 1500\u00a0m. Due anni dopo, ai Campionati europei del 1934 \u00e8 tornato sul podio, argento in entrambe le gare preceduto da Jean Taris e davanti a Giacomo Signori nei 400\u00a0m e una di bronzo con la staffetta vinta con Massimo Costa, Guido Giunta e Signori.\nCome pallanuotista vinse quattro scudetti con la Rari Nantes Florentia. Abbandonato lo sport attivo, si dedic\u00f2 alla carriera di allenatore.\nMor\u00ec a 55 anni nella tragedia aerea di Brema del 1966 dove persero la vita tutti i componenti della nazionale italiana di nuoto e il telecronista della RAI Nico Sapio. La pi\u00f9 importante piscina comunale di Firenze \u00e8 oggi a lui intitolata.\nPaolo Costoli viene ricordato in un trofeo di nuoto master inserito nel calendario federale ideato da Patrizio Napolitano ed organizzato in collaborazione con la S.S. Lazio nuoto. Il trofeo si svolge a Roma nel mese di novembre. Nel 2015, il trofeo \u00e8 stato momentaneamente sospeso in attesa che l'impianto che lo ospita sia nuovamente agibile e riconvertito per il risparmio energetico.\nLa federazione italiana nuoto, FIN, a sua volta, commemora quel tragico evento con una competizione agonistica a carattere nazionale dal nome: \"Coppa caduti di Brema\".\nPalmar\u00e8s.\nPalmar\u00e8s da pallanotista.\nCampionato italiano.\n4 volte campione, nel 1933, 1934, 1937 e 1938, tutti con la Rari Nantes Florentia\nPalmar\u00e8s da nuotatore.\nCampionati italiani.\n16 titoli individuali e 3 in staffette, cos\u00ec ripartiti:\n\"nd = non disputati\""}
{"id": "1640443", "revid": "15756", "url": "https://it.wikipedia.org/wiki?curid=1640443", "title": "Michael Tippett", "text": "Biografia.\nTippett nacque a Londra da una famiglia originaria di Inghilterra e Cornovaglia. Sua madre era una suffragetta ed egli era cugino della leader delle suffragette Charlotte Despard.\nI suoi genitori, dopo aver perso la gestione di un albergo nel sud della Francia, decisero comunque di stabilirsi l\u00ec. Tippett e suo fratello rimasero in Inghilterra a studiare. Successivamente pass\u00f2 al \"Fettes College\" di Edimburgo, ma a seguito di alcune brutte esperienze personali si trasfer\u00ec alla \"Stamford School\". Questa circostanza, insieme alla scoperta di essere omosessuale, portarono Michael a vivere una giovinezza solitaria e molto stressante. Nonostante egli abbia rivelato subito le sue tendenze sessuali, sembra che abbia cominciato molto presto ad avere delle strane sensazioni che vennero poi trasfuse nelle sue composizioni. Prima di arrivare a Stamford, Michael non aveva avuto alcun contatto con la musica n\u00e9 aveva studiato specificamente alcuna materia che avesse attinenza con essa. Egli disse poi che mentre era a Stamford segu\u00ec delle lezioni di pianoforte ed ebbe modo di assistere ad un concerto diretto da Malcolm Sargent. Fu a quel punto che decise di diventare un compositore, senza sapere che cosa volesse dire e che cosa fare per diventarlo.\nSi iscrisse quindi al \"Royal College of Music\", dove studi\u00f2 composizione con Charles Wood e C.H.Kitson, e il precedente studio del contrappunto ebbe una notevole influenza sul suo futuro stile compositivo. Molte delle sue opere, nonostante le sonorit\u00e0 molto complesse, sono essenzialmente contrappuntistiche. Al Royal College of Music studi\u00f2 anche direzione d'orchestra con Adrian Boult e Malcolm Sargent. Negli anni venti, vivendo nel Surrey, si impegn\u00f2 nella direzione di coro|cori dilettantistici e dirigendo in teatri d'opera locali. Successivamente cominci\u00f2 ad insegnare al \"Morley College\".\nDiversamente dai suoi contemporanei William Walton e Benjamin Britten, Tippett inizi\u00f2 tardi a comporre e fu severamente critico sulle sue prime composizioni. All'et\u00e0 di trent'anni studi\u00f2 contrappunto e fuga con Reginald Owen Morris. Le sue prime composizioni mature, mostrano quanto lo avessero affascinato queste tecniche compositive.\nEx membro del partito comunista, nel 1953 usc\u00ec da esso per entrare nel partito trotskista.\nDalla met\u00e0 degli anni sessanta alla fine degli anni settanta fu in rapporto con la \"Leicestershire Schools Symphony Orchestra\", dirigendola regolarmente nelle sue esibizioni nel Regno Unito e nel resto d'Europa. Questo suo impegno fece s\u00ec che l'orchestra raggiungesse una qualit\u00e0 superiore ed egli port\u00f2 il gruppo a creare un repertorio costituito quasi esclusivamente di musiche scritte da compositori del XX secolo. Fra i compositori le cui musiche erano eseguite si possono citare Gustav Holst, Charles Ives, Gershwin, Hindemith e molti altri compositori britannici. Sotto la sua direzione, l'orchestra, normalmente formata da ragazzi fra i 14 ed i 18 anni, suon\u00f2 spesso per i concerti della BBC ed effettu\u00f2 diverse registrazioni discografiche. Molti solisti inglesi ebbero le loro prime esperienze esecutive con l'orchestra diretta da Tippett.\nEgli fu nominato baronetto nel 1966, ed insignito dell'\"Ordine dell'Impero Britannico\" nel 1983. Tippett continu\u00f2 a comporre e dirigere anche in et\u00e0 avanzata e la sua opera \"New Year\" venne rappresentata per la prima volta nel 1989. Quindi compose \"Byzantium\", un pezzo per soprano e orchestra eseguito nel 1991. La sua autobiografia, \"Those Twentieth Century Blues\" venne pubblicata nel 1991. Nel 1992 fu la volta di un quartetto d'archi. Nel 1995 il suo novantesimo compleanno venne celebrato con un evento speciale in Gran Bretagna, Stati Uniti e Canada, con la rappresentazione della sua ultima opera \"The Rose Lake\".\nNel 1996, Tippett si trasfer\u00ec dal Wiltshire a Londra. Nel 1997, mentre era a Stoccolma per una retrospettiva sulla sua produzione musicale, si ammal\u00f2 di polmonite. Fece ritorno a casa dove mor\u00ec nei primi giorni di gennaio del 1998.\nMusica.\nTippett fu considerato da molti una figura minore nel panorama della musica britannica. Forse per la sua obiezione di coscienza durante la seconda guerra mondiale o per la sua omosessualit\u00e0 dichiarata. Il suo pacifismo e l'obiezione di coscienza gli crearono seri problemi nel corso della seconda guerra mondiale. Nel 1943, al culmine della guerra, venne chiamato davanti ai giudici e, vista la sua persistenza nell'obiezione di coscienza, condannato ai lavori agricoli in una fattoria. Poich\u00e9 egli non diede seguito alla sentenza venne imprigionato per tre mesi.\nPer molti anni la sua musica, scritta per voce ed orchestra, fu considerata sgradevole e quindi difficile da eseguire. Essendo un intellettuale egli mantenne molteplici interessi in letteratura e filosofia di altri paesi anche molto lontani dalla sua cultura, cosa non comune fra i compositori britannici suoi contemporanei. I libretti delle sue opere, talvolta cavillosi, riflettevano il suo interesse appassionato nei dilemmi della societ\u00e0 umana e la forza durevole dello spirito umano.\nTippett non fu un compositore molto prolifico. Le sue opere, composte con grande lentezza, consistono in cinque quartetti d'archi, quattro concerti, quattro sinfonie, cinque opere e un piccolo numero di lavori vocali o corali. Questo composizioni possono essere catalogate in quattro distinti periodi. Il primo, dal 1935 al 1947, comprende i primi tre quartetti, il \"Concerto per doppia orchestra d'archi\", l'oratorio \"A Child of Our Time\" (composto su suo stesso libretto dietro incoraggiamento di Thomas Stearns Eliot ed eseguito per la prima volta dal \"Morley College Choir\") e la prima sinfonia. Questo periodo \u00e8 caratterizzato da una strenua energia contrappuntistica su lenti movimenti lirici. Il secondo periodo, dal 1947 alla fine degli anni cinquanta, comprende l'opera \"The Midsummer Marriage\", la \"Fantasia Concertante on a Theme of Corelli\", il concerto per pianoforte, e la seconda sinfonia; questo periodo \u00e8 caratterizzato da ricche tessiture e effervescenti melodie. Il terzo periodo, dagli anni sessanta agli anni settanta, vede una scrittura estremamente scarna caratterizzata da linee schematiche e semplicit\u00e0 di tessiture come nell'opera \"King Priam\", il \"Concerto for Orchestra\" e la seconda sonata per pianoforte. Il quarto periodo \u00e8 costituito da una ricca miscela di tutti gli stili precedenti, usando temi di altri compositori fra cui Ludwig van Beethoven e Modest Musorgskij. I lavori principali di questo periodo sono la terza sinfonia, le opere \"The Ice Break\" e \"New Year\", ed il grande lavoro corale \"The Mask of Time\"."}
{"id": "1640445", "revid": "419370", "url": "https://it.wikipedia.org/wiki?curid=1640445", "title": "Dum multa", "text": "La Dum multa \u00e8 l'ultima delle 86 encicliche di Leone XIII.\nCon essa, datata 24 dicembre 1902 e diretta all'episcopato dell'Ecuador, il papa condanna la legislazione matrimoniale di quel Paese, e in particolare il matrimonio civile."}
{"id": "1640456", "revid": "2184720", "url": "https://it.wikipedia.org/wiki?curid=1640456", "title": "I Don't Feel Like Dancin'", "text": "I Don't Feel Like Dancin' \u00e8 un singolo del gruppo musicale statunitense Scissor Sisters, pubblicato il 19 luglio 2006 come primo estratto dal secondo album in studio \"Ta-Dah\".\nIl brano \u00e8 stato scritto insieme ad Elton John, che ha anche suonato il piano per il gruppo, e al suo paroliere Bernie Taupin; \u00e8 stato inoltre la prima hit internazionale del gruppo. \u00c8 divenuto uno dei tormentoni estivi del 2006.\nDescrizione.\nIl singolo \u00e8 stato reso disponibile per il download digitale il 19 luglio 2006 ed \u00e8 stato pubblicato nei negozi il 4 settembre successivo. \"I Don't Feel Like Dancin\"' ha raggiunto la vetta della classifica dei singoli pi\u00f9 venduti in UK rimanendoci per 4 settimane e diventando il quarto singolo pi\u00f9 venduto dell'anno. \u00c8 stato frequentemente trasmesso in radio, raggiungendo la posizione numero 1 dell'airplay di alcuni paesi, tra cui l'Italia.\nIl ritmo della canzone, il suo arrangiamento, l'uso del falsetto ed il soggetto trattato hanno reso \"I Don't Feel Like Dancing\" soggetto di paragone con un brano del 1976 di Leo Sayer \"You Make Me Feel Like Dancing\".\nLa canzone ha un segmento, dopo il primo ritornello, che \u00e8 stato composto con il commodore 64."}
{"id": "1640459", "revid": "112800123", "url": "https://it.wikipedia.org/wiki?curid=1640459", "title": "Ex Deposito Locomotive di Sant'Erasmo", "text": "L'ex deposito Locomotive di Sant'Erasmo si trova a Palermo in via Messina Marine, vicino al molo di Sant'Erasmo ed alla foce del fiume Oreto e fu costruito come stazione ferroviaria nel 1882, durante la costruzione della linea Palermo - Corleone.\nAbbandonato nel 1956, \u00e8 un interessante esempio di archeologia industriale, dopo la sua ristrutturazione alla vigilia del Kals'art del 2004 \u00e8 stato trasformato in uno spazio multifunzionale per eventi culturali.\nLo spazio \u00e8 composto da un padiglione principale di 48 metri per 30 metri e un altro piccolo edificio annesso.\nLo spazio interno \u00e8 sovrastato da un'originale trama di capriate d'acciaio, con una copertura a falde inclinate. Particolarmente pregevoli sono il sistema di pilastri e capitelli e le caratteristiche colonne in ghisa tipiche delle strutture industriali del tempo.\nL'area antistante \u00e8 pavimentata con lastroni di marmo Billiemi."}
{"id": "1640464", "revid": "33277", "url": "https://it.wikipedia.org/wiki?curid=1640464", "title": "Fratelli di Nostra signora di Lourdes", "text": ""}
{"id": "1640471", "revid": "599013", "url": "https://it.wikipedia.org/wiki?curid=1640471", "title": "Frankie Hejduk", "text": "Carriera.\nHejduk ha iniziato la sua carriera nel Tampa Bay Mutiny, dove ha militato dal 1996 al 1998 collezionando 57 presenze e 5 reti. Nel 1998 si \u00e8 quindi trasferito in Europa, per giocare coi tedeschi del : l'esperienza in Germania non \u00e8 stata positiva, in quanto il calciatore statunitense \u00e8 sceso in campo solo per 19 volte in quattro campionati (segnando una rete). Nel 2002 \u00e8 stato acquistato dal club svizzero del San Gallo: ma dopo appena 7 presenze ha deciso di fare ritorno in patria, al Columbus Crew. Con quest'ultima squadra ha vinto la MLS nel 2008, prima di trasferirsi (2010) al Los Angeles Galaxy: nel 2011, anno del suo ritiro, ha vinto per la seconda volta il campionato locale.\nSe con i club la sua carriera non \u00e8 stata fortunata, altrettanto non si pu\u00f2 dire della sua avventura in Nazionale: con gli ha vinto per tre volte la Gold Cup (2002, 2005 e 2007) partecipando anche ai Mondiali del 1998 e del 2002."}
{"id": "1640476", "revid": "767487", "url": "https://it.wikipedia.org/wiki?curid=1640476", "title": "Onorio Busnelli", "text": "Carriera.\nGiocatore nel ruolo di interno, cresce nell'Atalanta. Ceduto nel 1946 al Piombino, torn\u00f2 a Bergamo l'anno successivo e dopo aver esordito in Serie A, esattamente il 23 novembre 1947 contro la , gioca in tre anni 51 partite nella massima serie e segna 9 reti. Ceduto al Fanfulla nel 1950, giocher\u00e0 con i lodigiani 71 partite in Serie B mettendo a segno 19 reti.\nTorna a giocare in Serie A nel 1952 con la SPAL di Paolo Mazza: qui rester\u00e0 tre stagioni, giocando 57 gare e segnando 3 reti su calcio di rigore.\nPass\u00f2 poi al Palermo che l'anno prima proprio la SPAL di Busnelli aveva condannato alla retrocessione con le reti di Giorgio Bernardin e Rinaldo Olivieri nello spareggio di Roma del 1954. Ritornati i rosanero in Serie A, Busnelli rest\u00f2 ancora un anno in Sicilia per poi chiudere la carriera nelle categorie inferiori in squadre della provincia di Bergamo alla fine degli anni cinquanta.\nIn carriera ha totalizzato complessivamente 112 presenze e 12 reti in Serie A e 96 presenze e 19 reti in Serie B."}
{"id": "1640478", "revid": "104458", "url": "https://it.wikipedia.org/wiki?curid=1640478", "title": "Brigitte Obermoser", "text": "Attiva tra la fine degli anni novanta e il decennio successivo, \u00e8 stata in grado in carriera di ottenere tre successi in Coppa del Mondo: uno in discesa libera, uno in supergigante e uno in slalom gigante.\nBiografia.\nStagioni 1994-1996.\nLa Obermoser, polivalente originaria di Altenmarkt im Pongau, ottenne i suoi primi risultati internazionali di rilievo ai Mondiali juniores di Lake Placid 1994, giungendo 20\u00aa nella discesa libera e 11\u00aa nel supergigante. Lo stesso anno, il 15 dicembre, esord\u00ec in Coppa Europa, piazzandosi 42\u00aa in slalom gigante a Gressoney-La-Trinit\u00e9.\nIl debutto in Coppa del Mondo avvenne nella stagione successiva, il 15 dicembre 1994 a Sankt Anton am Arlberg, dove fu 9\u00aa in discesa libera. Nella stessa stagione in Coppa Europa colse la prima vittoria, nonch\u00e9 primo podio, nella discesa libera disputata il 18 gennaio a Innerkrems. Nella medesima localit\u00e0 e specialit\u00e0 ottenne anche, il 1\u00ba febbraio dell'anno successivo, il suo secondo e ultimo successo nel circuito continentale.\nStagioni 1997-2002.\nIl 15 gennaio 1997 a Pra Loup in discesa libera conquist\u00f2 il suo ultimo podio in Coppa Europa (3\u00aa) e l'anno dopo venne convocata per i XVIII Giochi olimpici invernali di , suo esordio olimpico, concludendo 11\u00aa nella combinata. Il primo podio in Coppa del Mondo la Obermoser se l'aggiudic\u00f2 il 17 dicembre 2000 a \u00c5re, piazzandosi 3\u00aa in slalom gigante alle spalle dell'elvetica Sonja Nef e della compagna di squadra Anita Wachter; un mese dopo, il 18 marzo, conquist\u00f2 il primo successo, nella stessa specialit\u00e0, a Bormio.\nDebutt\u00f2 ai Campionati mondiali in occasione della rassegna iridata di Sankt Anton am Arlberg 2001, in cui fu 22\u00aa nella discesa libera, 29\u00aa nel supergigante e 11\u00aa nello slalom gigante; l'anno dopo partecip\u00f2 ai XIX Giochi olimpici invernali di , sua ultima presenza olimpica, ottenendo il 18\u00ba posto nella discesa libera e il 15\u00ba nello slalom gigante.\nStagioni 2003-2007.\nAi Mondiali di Sankt Moritz 2003, congedo iridato della Obermoser, si piazz\u00f2 4\u00aa nella discesa libera e 10\u00aa nel supergigante; il 2 marzo 2003 colse a Innsbruck Patscherkofel la sua ultima vittoria in Coppa del Mondo, in supergigante, mentre il suo ultimo podio nel circuito fu il 3\u00ba posto ottenuto nel supergigante di \u00c5re del 21 febbraio 2004.\nNel dicembre del 2004 sub\u00ec un grave infortunio al legamento del ginocchio destro che compromise la stagione. , a partecipare ai XX Giochi olimpici invernali di . L'ultima gara della sua carriera agonistica fu la discesa libera di Coppa del Mondo disputata il 1\u00ba dicembre 2006 a Lake Louise, che chiuse al 50\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante\nGS = slalom gigante\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nGS = slalom gigante"}
{"id": "1640483", "revid": "123118625", "url": "https://it.wikipedia.org/wiki?curid=1640483", "title": "Non me la menare", "text": "Non me la menare \u00e8 una canzone scritta e cantata dal gruppo musicale degli 883 nel 1991.\nDopo aver partecipato al programma televisivo condotto da Jovanotti intitolato \"1, 2, 3 Jovanotti\" con il nome di \"I Pop\", gli 883 partecipano al Festival di Castrocaro con questa canzone, arrivando in finale.\nParticolarit\u00e0 del brano \u00e8 l'utilizzo, per la terza strofa e annesso ritornello, del riff di batteria del celebre brano \"Shout\" dei Tears for Fears. Questo fatto \u00e8 reso pi\u00f9 evidente dalla scelta titolo del remix inserito poi in \"Remix '94\", appunto \"Shout Remix\".\nIl brano verr\u00e0 inserito nell'album d'esordio del gruppo, intitolato \"Hanno ucciso l'Uomo Ragno\", che \u00e8 uscito nel 1992. Nello stesso album \u00e8 inserita una versione gospel di questo brano interpretata dagli 883. Il brano \u00e8 contenuto anche in \"Remix '94\" e \"TuttoMax\". Nell'album \"Hanno ucciso l'Uomo Ragno 2012\" la canzone \u00e8 reinterpretata insieme a Entics.\nIl ritornello \u00e8 stato usato e riadattato nell'album \"Mouse Music\" dei Two Fingerz nella canzone \"Non capisco cosa vuoi\" con J-Ax e Max Pezzali."}
{"id": "1640492", "revid": "287204", "url": "https://it.wikipedia.org/wiki?curid=1640492", "title": "Cosa vuoi da me", "text": "Cosa vuoi da me \u00e8 un brano musicale di Samuele Bersani del 1995, pubblicato come secondo singolo estratto dall'album \"Freak\".\nSi tratta di una cover di \"Glastonbury Song\" del gruppo musicale britannico The Waterboys."}
{"id": "1640493", "revid": "1354930", "url": "https://it.wikipedia.org/wiki?curid=1640493", "title": "Giro del Capo 2008", "text": "Il Giro del Capo 2008, diciassettesima edizione della corsa, si svolse in cinque tappe dal 4 all'8 marzo 2009, per un percorso totale di 619,6\u00a0km. Fu vinto dall'austriaco Christian Pfannberger che termin\u00f2 la gara in 14h38'50\"."}
{"id": "1640494", "revid": "120478554", "url": "https://it.wikipedia.org/wiki?curid=1640494", "title": "L\u00e9on Krier", "text": "\u00c8 ritenuto uno dei pi\u00f9 influenti architetti del neourbanesimo e della nuova architettura classica. Il progetto pi\u00f9 conosciuto \u00e8 quello per il villaggio di Poundbury, a Dorset (Inghilterra), per il Principe del Galles. Krier ha avuto grande influenza sul movimento New Urbanism, specialmente negli Stati Uniti.\nL\u00e9on Krier \u00e8 sposato con l'artista Rita Wolff e attualmente vive in Provenza. Il fratello maggiore \u00e8 l'architetto Rob Krier.\nIl Piano Guida dell'intervento di riqualificazione e recupero della vasta area di San Donato (fiat-fondiaria) all'interno del quartiere di Novoli nel Comune di Firenze \u00e8 stato progettato e redatto da L\u00e9on Krier. In Italia, L\u00e9on Krier ha inoltre realizzato il nuovo quartiere urbano Citt\u00e0 Nuova di Alessandria in collaborazione con l'imprenditore locale Gabriele Saggini; e il complesso misto residenziale e artigianale Il Piombetto a Valenza Po (AL). \nCarriera.\nKrier inizi\u00f2 a studiare architettura presso l'Universit\u00e0 di Stoccarda, a met\u00e0 degli anni sessanta. Rinunci\u00f2 agli studi universitari andando a lavorare nel 1969 presso lo studio dell'architetto James Stirling a Londra. Krier lavor\u00f2 tre anni presso Stirling, dopo insegn\u00f2 all'Architectural Association e presso il Royal College of Art di Londra. Negli anni 1987-90 Krier fu il direttore del SOM, lo studio di architettura Skidmore, Owings and Merrill di Chicago.\nSebbene Krier sia famoso per la sua difesa dell'architettura classica e per un modello di ricostruzione tradizionale delle citt\u00e0 europee, un'attenta revisione dei suoi progetti mostra un cambiamento da un iniziale approccio Razionalista (progetto dell'Universit\u00e0 di Bielefeld, 1968) verso un approccio Postmoderno e infine classicista.\nSull'architettura.\nPer Krier gli edifici hanno un ordine razionale e tipologico: una casa, una piazza, una chiesa, un campanile, ma anche una colonna, una finestra, un tetto sono quelli che Krier chiama \"oggetti nominabili\", \"oggetti autentici\" e \"oggetti d'uso (di lunga vita)\". Nel ricercare un'architettura tipologica, i progetti di Krier sono stati definiti \"architettura senza stile\".\nSullo sviluppo della citt\u00e0.\nKrier ha scritto numerosi saggi (molti dei quali pubblicati sul giornale \"Architectural Design\" durante gli anni ottanta) contro la pianificazione modernista, specialmente contro la divisione della citt\u00e0 in zone funzionali (residenziale, industriale, commerciale, ecc.); Krier vede nell'urbanista moderno una figura tiranna."}
{"id": "1640505", "revid": "1573940", "url": "https://it.wikipedia.org/wiki?curid=1640505", "title": "Calappa granulata", "text": "La calappa (Calappa granulata ()) \u00e8 un crostaceo decapode della famiglia Calappidae, conosciuto anche come granchio melograno.\nDistribuzione e habitat.\nReperibile nel Mar Mediterraneo su fondali mobili da 15 fino a 400 metri di profondit\u00e0.\nDescrizione.\nCarapace dalla forma tozza, convessa, giallo a chiazze rosse. Le grosse chele, dello stesso colore del corpo, si adattano alla parte superiore del carapace. Fino a 12 centimetri.\nBiologia.\nTipicamente infossato sotto la sabbia, da cui lascia sporgere soltanto gli occhi. Si nutre di molluschi.\nRiproduzione.\nDurante i mesi estivi la femmina depone una notevole massa di uova di color giallo."}
{"id": "1640506", "revid": "767487", "url": "https://it.wikipedia.org/wiki?curid=1640506", "title": "Billy Hamilton", "text": "Carriera.\nA livello di club Hamilton gioc\u00f2 con le maglie di Sligo Rovers, Linfield, QPR, Burnley, Oxford United e Limerick City. Spesso convocato in nazionale fu tra I protagonisti della bella prestazione ai mondiali del 1982. Fece l'assist a Gerry Armstrong che sigl\u00f2 il gol decisivo nella vittoria nel primo turno contro i padroni di casa della Spagna e realizz\u00f2 una doppietta contro l'Austria nel secondo turno.\nOrmai in et\u00e0 pi\u00f9 avanzata, nel 1989, pass\u00f2 alla formazione del Distillery F.C. come giocatore/allenatore. In tre stagioni gioc\u00f2 per 72 volte realizzando 33 reti. Mantenne la carica di allenatore fino al 1995, dopo aver abbandonato la carriera di giocatore nel 1992."}
{"id": "1640508", "revid": "287204", "url": "https://it.wikipedia.org/wiki?curid=1640508", "title": "Coccodrilli (singolo)", "text": "Coccodrilli \u00e8 una canzone di Samuele Bersani pubblicata nel 1997 come primo singolo estratto dall'album Samuele Bersani.\nVideo musicale.\nIl relativo video \u00e8 stato girato a New York, dove si osserva Bersani eseguire il brano fra la folla."}
{"id": "1640510", "revid": "729019", "url": "https://it.wikipedia.org/wiki?curid=1640510", "title": "Federico Bianchi", "text": "Biografia.\nFiglio di un nobile comasco trasferitosi a Vienna, combatt\u00e9 contro i francesi in Italia (1796, quando cattur\u00f2 Gioacchino Murat), Germania e Svizzera (1799). Mise fine a una rivolta a Cattaro (1804) e prese parte alla campagna di Russia, ora al fianco di Napoleone (1812). Nel 1813 si distinse durante la battaglia di Lipsia.\nNel 1815 partecip\u00f2 alla guerra austro-napoletana: fu inviato in Italia con 20\u00a0000 soldati a sbarrare il passo di Murat, allora Re di Napoli, che intendeva conquistare la penisola. Ricevuto il comando di uno dei corpi, si diresse verso l'Italia meridionale allo scopo di tagliare la strada a Murat che combatteva nel nord. Incalzato dagli austriaci dopo la sconfitta di Occhiobello, Murat si stava ritirando verso l'Adriatico: l'abbandono di Forl\u00ec alle truppe del generale Adam Albert von Neipperg segn\u00f2 l'uscita di Murat dall'Italia settentrionale. Si realizzava cos\u00ec il piano di Bianchi, che infine inflisse al sovrano la sconfitta decisiva nella battaglia di Tolentino; a seguito del successivo trattato di Casalanza da lui firmato presso Capua, Ferdinando I delle Due Sicilie sal\u00ec sul trono napoletano. In segno di gratitudine, il nuovo monarca lo nomin\u00f2 \"Duca di Casalanza\" (dal nome del luogo dove fu firmato il trattato che pose fine alla guerra) con decreto dell'8 settembre 1815. Fu insignito anche del grado di feldmaresciallo.\nNel 1824 si ritir\u00f2 a vita privata trasferendosi in una tenuta a Mogliano Veneto (acquistata gi\u00e0 nel 1821) dove si dedic\u00f2 alla coltivazione della vite (l'azienda \u00e8 tutt'oggi continuata dai suoi discendenti). Ma nemmeno qui trov\u00f2 pace: durante i moti del 1848, visto come un rappresentante del potere austro-ungarico, fu arrestato e condotto a Treviso. La prigionia dur\u00f2 appena due mesi, poich\u00e9 poco dopo l'esercito imperiale riconquistava la citt\u00e0 e gli restituiva la libert\u00e0. Mor\u00ec in Stiria, nell'attuale Roga\u0161ka Slatina (\"Rohitsch-Sauerbrun\" in tedesco), dove si era trasferito per evitare un'epidemia di colera che imperversava a Mogliano.\nNel 1864 la salma fu trasferita nella sua villa e sepolta presso il mausoleo di famiglia."}
{"id": "1640511", "revid": "1310927", "url": "https://it.wikipedia.org/wiki?curid=1640511", "title": "San Jose Earthquakes", "text": "I San Jose Earthquakes sono una societ\u00e0 calcistica statunitense con sede nella citt\u00e0 di San Jose (California).\nStoria.\nSan Jose Earthquakes (1974-1988).\nI San Jose Earthquakes militarono nella North American Soccer League dal 1974 al 1984 e nelle cui ultime due stagioni milit\u00f2 con il nome di \"Golden Bay Earthquakes\".\nLa squadra fu attiva anche nel campionato indoor della NASL per tre stagioni e, nel 1982/1983, anno in cui il torneo al chiuso non si tenne per problemi economici, disput\u00f2 il torneo della Major Indoor Soccer League I. Dal 1985 al 1988 partecip\u00f2 alla Western Soccer Alliance\nIl nome Earthquakes deriv\u00f2 da un articolo di giornale apparso sul \"San Jose Mercury News\" ed \u00e8 riferito all'alta sismicit\u00e0 del suolo californiano (\"earthquake\" significa, infatti, \"terremoto\").\nRifondazione.\nParteciparono alla Major League Soccer dal 1995 al 2005, vincendo la MLS Cup nel 2001 e nel 2003 e il MLS Supporters' Shield nel 2005. Giocavano le partite interne nello Spartan Stadium, situato nel South Campus della San Jos\u00e9 State University, dove la squadra di casa (nota come i San Jose Clash dal 1995 al 1999) sconfisse il D.C. United per 1-0 nella prima partita della storia della MLS. Nel corso della stagione 2005 della MLS, nel dicembre di quell'anno, la franchigia fu messa in vendita e lo staff tecnico si trasfer\u00ec a Houston (Texas), dove gioca la Houston Dynamo, erede diretta del club.\nIl 18 luglio 2007 il Commissioner della Major League Soccer Don Garber ha annunciato che dal 2008 i San Jose Earthquakes sarebbero stati riammessi alla MLS, divenendo la 14\u00aa squadra della lega.\nLa nuova franchigia \u00e8 gestita da Lew Wolff (proprietario degli Oakland Athletics) e Ian Fisher.\nColori e simboli.\nLa prima formazione del San Jose Earthquakes aveva come colori il bianco e l'amaranto. La successiva reincarnazione del club, denominato San Jose Clash, che aveva come simbolo uno scorpione, indossava una maglia giallo e bianca con gli inserti verdi. Quando il club riassunse il nome originario, cambi\u00f2 i colori sociali in nero e azzurro.\nMascotte.\nLa franchigia ha avuto come mascotte dal 1996 al 1999 \"Jos\u00e9 Clash\", che venne sostituito dal 2000 al 2002 da \"Rikter the CyberDog\". Nel biennio 2004-2005 la mascotte fu \"Q\", che fu ripresa definitivamente dopo la rifondazione del club nel 2008.\nStrutture.\nStadio.\nLo stadio di casa dei San Jose Earthquakes fu per decenni lo Spartan Stadium, impianto nato nel 1933 per il football americano. Originariamente prevedeva 4.000 posti, tuttavia, nel corso delle ristrutturazioni seguenti, \u00e8 arrivato a contenerne pi\u00f9 di 30.000. Tuttora attivo, ha ospitato anche gli incontri di calcio femminile delle San Jose CyberRays dal 2001 al 2003, oltre ovviamente alla squadra di football della San Jos\u00e9 State University, la quale \u00e8 anche proprietaria dell'impianto.\nDal 2015 la societ\u00e0 si \u00e8 dotata di un proprio impianto, l'Earthquakes Stadium, noto con diversi nomi (Avaya Stadium, PayPal Park) a seconda della cessione dei diritti di denominazione ad aziende terze.\nTifoseria.\nGemellaggi e rivalit\u00e0.\nUna delle principali rivalit\u00e0 riguarda quella con il : simbolo del divario tra Nord e Sud della California, \u00e8 stata definita come la pi\u00f9 storica ed intensa rivalit\u00e0 nella lega. \nL'apice di questo scontro sportivo si raggiunse nei prima anni duemila; tra il 2001 ed il 2005, le due compagini californiane vinsero complessivamente quattro campionati (due a testa) e si contesero la vittoria nella finale dell'edizione 2001, che vide la vittoria di San Jose per la prima volta.\nOrganico.\nRosa 2021.\n\"Aggiornata al 4 giugno 2021\"."}
