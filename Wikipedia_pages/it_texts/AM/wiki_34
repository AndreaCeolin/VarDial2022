{"id": "1654764", "revid": "121815011", "url": "https://it.wikipedia.org/wiki?curid=1654764", "title": "Ilhabela", "text": "Ilhabela \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Caraguatatuba.\nCon l'aspetto generale montagnoso - formata dal Massiccio di S\u00e3o Sebasti\u00e3o e quello della Segheria, - l'isola do S\u00e3o Sebasti\u00e3o, la principale dell'arcipelago che costituisce il territorio del comune, si distingue come uno dei pi\u00f9 alti sporgenti geografici della costa di San Paolo, essendo i punti pi\u00f9 alti, il Picco di S\u00e3o Sebasti\u00e3o, con 1379 metri di altitudine, e il colle del Papagalo con 1307 metri.\nBagnata dall'oceano Atlantico, la citt\u00e0 si trova 135 chilometri dalla capitale dello Stato e 140\u00a0km dal confine con lo Stato di Rio de Janeiro. Si trova appena a sud del Tropico del Capricorno, che passa sopra la vicina citt\u00e0 di Ubatuba.\nLocalit\u00e0 balneare.\nPer soddisfare determinati requisiti stabiliti dalla legge dello Stato, Ilhabela \u00e8 una delle 15 contee considerate turistiche dello Stato di San Paolo. Questo garantisce al comune una maggiore dotazione finanziaria da parte dello Stato per promuovere il turismo regionale. Inoltre, il comune acquisisce il diritto di aggiungere accanto al suo nome il titolo di localit\u00e0 balneare.\nStoria.\nLe ricerche archeologiche condotte dal fine del 1990 mostrano che almeno quattro delle isole dell'arcipelago del Ilhabela erano abitate molto prima dell'arrivo degli europei in Brasile. Questo \u00e8 stato possibile grazie alla scoperta di siti archeologici pre-coloniale. Hanno trovato anche sull'isola di S\u00e3o Sebasti\u00e3o della ceramica, probabilmente prodotta dal tronco linguistico autoctone macro-Je. Non c'\u00e8 finora nessuna evidenza che ci fosse qualche villaggio nell'arcipelago del tronco linguistico tupi.\nIl 20 gennaio del 1502 la prima spedizione esplorativa inviata in Brasile dai portoghesi, guidati dal navigatore portoghese Gon\u00e7alo Coelho e portando a bordo il cosmografo italiano Amerigo Vespucci, ha trovato una grande isola, che secondo l'avventuriero tedesco Hans Staden, era chiamata dai Tupi di Maembipe (\"luogo di scambio delle materie prime e la redenzione dei prigionieri\"). Questa isola, come era stato fatto con altre importanti caratteristiche geografiche, \u00e8 stata nominata, dai membri della spedizione, con il giorno del santo, San Sebastiano, (\"S\u00e3o Sebasti\u00e3o\").\nIl primo colono dell'isola di S\u00e3o Sebasti\u00e3o \u00e8 il nobile portoghese Francisco de Escobar Ortiz che ha ottenuto da Pero Lopes de Sousa, il donatario di quella parte del Brasile, 100 leghe di terra per s\u00e9 e la sua generazione. Secondo scritto da Taques Pedro, Francisco Ortiz Escobar fu il proprietario dei due primi zuccherifici sull'isola.\nNel 1608 sono venuti altri coloni che si fissarano su entrambe le sponde del Canale S\u00e3o Sebasti\u00e3o. Il 16 marzo del 1636, sulla sponda opposta all'isola, fu creata la citt\u00e0 di S\u00e3o Sebasti\u00e3o. La nuova citt\u00e0 comprendeva anche il territorio dell'isola.\nAll'inizio del XIX secolo, quando l'isola di S\u00e3o Sebasti\u00e3o aveva circa tremila abitanti la sua citt\u00e0 principale era chiamata la Cappella della Madonna del Aiuto e Buono Successo, fu da allora iniziato un movimento per l'emancipazione dell'isola di S\u00e3o Sebasti\u00e3o dalla Vila de S\u00e3o Sebasti\u00e3o, movimento guidato dal capitano Giuliano de Moura Negrao, dal tenente Jos\u00e9 Garcia Veiga e da Carlos Gomes Pereira. Poco tempo dopo, il 3 settembre del 1805, il capitano generale (un posto equivalente oggi a governatore) Ant\u00f4nio Jos\u00e9 da Franca e Horta ha prommoso la \"Cappella di Nostra Signora del Buon Successo\" a condizione di Vila. Su raccomandazione del proprio capitano generale, il nuovo villaggio fu chiamato di \"Vila Bela della Principessa\" in onore alla principessa di Beira, l'Infanta Dona Maria Teresa Francisca de Assis Carlota Joana Josefa Xavier de Paula Micaela Rafaela Isabella Gonzaga di Braganza, figlia maggiore di D. Giovanni VI e D. Carlota Joaquina, sorella di D. Pietro I. Il nuovo nome, \"Vila Bela della Principessa\", fu ufficialmente installato il 23 gennaio del 1806.\nIl 21 maggio del 1934, il governo di S\u00e3o Paulo, in mezzo a una grave crisi economica che il Brasile stava attraversando, ha ristrutturato la divisione territoriale dello Stato, cancellando 18 piccoli comuni, tra cui quello di Vila Bela che \u00e8 tornato ad incorporarsi al territorio del villaggio di S\u00e3o Sebasti\u00e3o. L'estinzione del comune \u00e8 entrata in vigore il 5 dicembre del 1934.\nNel 1\u00ba gennaio del 1939, per l'imposizione del governo dittatoriale di Get\u00falio Vargas, con il decreto federale n. 2140 il nome di Villa Bella \u00e8 stato cambiato in Formosa. Infuriata, la popolazione ha iniziato un movimento popolare contro il nuovo nome fino a quando, nel 30 novembre del 1944, il governo dello Stato, con il decreto n. 14334, ha cambiato il nome del comune in Ilhabela.\nEconomia.\nL'economia della citt\u00e0 si basa sul turismo, commercio e nella edilizia, con la pesca e l'artigianato occupando posizioni secondarie in termini economici.\nTurismo.\nIl turismo rappresenta la risorsa economica principale durante l'estate. La popolazione arriva a moltiplicarsi per cinque volte in questa stagione. Ogni anno cresce il numero di turisti che la visitano. Ilhabela \u00e8 conosciuta per le sue spiagge, cascate, sentieri e borrachudos (un tipo di zanzara caracteristico della regione).\nGeografia fisica.\nTerritorio.\nLe isole principali sono nell'ordine di superficie, quella di S\u00e3o Sebasti\u00e3o, di Buzios, e la Vittoria dei Pescatori - tutte abitate. Sono anche parte delle isole dell'arcipelago, l'isola delle Capre, di Sumita, la Segheria, e la Castigliano. L'isola di S\u00e3o Sebasti\u00e3o - dove \u00e8 l'area urbana - si trova di fronte alla citt\u00e0 di S\u00e3o Sebasti\u00e3o e a Nord-ovest c'\u00e8 il comune di Caraguatatuba. Con 337,5\u00a0km\u00b2, l'isola di S\u00e3o Sebasti\u00e3o \u00e8 la seconda pi\u00f9 grande isola marittima in Brasile, superata solo da quella dell'isola di Santa Catarina, che ospita la maggior parte della citt\u00e0 di Florian\u00f3polis, la capitale dello Stato di Santa Catarina. Al suo bordo - con circa 130\u00a0km di estensione\u00a0\u2013 ci sono 45 spiagge principali e una dozzina di piccole spiagge situate, irregolarmente, ai piedi della scarpata.\nL'isola di S\u00e3o Sebasti\u00e3o \u00e8 separata dalla terraferma dal Canale di Toque-Toque, che possiede circa 18 chilometri di lunghezza e ampio circa di tre a cinque chilometri. Si pu\u00f2 raggiungere l'isola in traghetto da S\u00e3o Sebasti\u00e3o. L'isola ha un rilievo molto forte, con montagne di pi\u00f9 di mille metri di altezza. Queste formazioni di alta quota fanno una barriera per i venti che vengono dal mare. La distanza tra la pi\u00f9 meridionale e settentrionale parte dell'isola \u00e8 di oltre 22\u00a0km.\nUna delle caratteristiche di Ilhabela \u00e8 il predominio della foresta atlantica: la maggior parte del isola \u00e8 coperta di questa foresta umida tropicale.\nDi tutti i comuni coperti dalla Foresta Atlantica, Ilhabela \u00e8 uno di quelli che pi\u00f9 ha preservato la Natura, grazie ad un programma che limita l'espansione del disordine urbanistico.\nClima.\nIl clima della regione \u00e8 tropicale umido, con temperatura media annua di 24,8\u00a0\u00b0C e piovosit\u00e0 annua di 1.504 millimetri. Il mese pi\u00f9 caldo \u00e8 febbraio con una temperatura media di 28.2\u00a0\u00b0C e il pi\u00f9 freddo \u00e8 luglio con 20,7\u00a0\u00b0C, e la precipitazione \u00e8 pi\u00f9 concentrata nei mesi estivi.\nParco Statale di Ilhabela.\nIl Parco statale del Ilhabela, (\"Parque Estadual de Ilhabela\") \u00e8 stato creato il 20 gennaio del 1977, con una superficie di 27,025 ettari, che corrisponde a circa il 78% del territorio dell'isola.\nSpiagge.\nL'isola ha due facce ben distinte: il lato rivolto verso il continente \u00e8 il pi\u00f9 urbanizzato e densamente popolato, e le spiagge sono pi\u00f9 tranquille, per\u00f2 un poco pi\u00f9 inquinate.\nAl contrario i lati nord, sud ed ovest presentano una densita abitativa notevolmente minore, essendo praticamente prive di strade e infrastrutture. Gli unici insediamenti presenti sono quelli delle varie comunit\u00e0 cai\u00e7aras che risiedono sulle diverse spiagge. Si tratta di comunit\u00e0 isolate che vivono in modo semplice e tradizionale, soprattutto di pesca e in piccola parte del turismo dei visitatori.\nLa spiaggia di Castelhanos e quella di Bonete sono ben attrezzate e ospitano le comunit\u00e0 maggiori, oltre ad essere fra le pi\u00f9 belle spiagge del Brasile. La prima, Castelhanos, \u00e8 comodamente raggiungibile attraverso una strada di 23\u00a0km circa, in terra battuta, percorribile anche in auto in assenza di forti piogge, altrimenti percorribile in jeep, a piedi o in mountain bike. La spiaggia di Bonete, invece, \u00e8 raggiungibile solo in barca o tramite un bellissimo sentiero di circa 11\u00a0km, caldamente consigliato per la bellezza della vegetazione e del paesaggio una volta giunti a destinazione.\nQueste spiagge hanno le onde pi\u00f9 forti, il che le rende meta agognata dai surfisti.\nInfrastrutture e trasporti.\nL'accesso principale a Ilhabela, da chi viene da San Paolo o dal Vale do Paraiba, \u00e8 per autostrada dei Tamoios, che collega S\u00e3o Jos\u00e9 dos Campos a Caraguatatuba.\nIl collegamento tra S\u00e3o Sebasti\u00e3o e Ilhabela \u00e8 fatta dai traghetti, gestiti dalla Dersa. La travesia dura circa dai 15 ai 25 minuti."}
{"id": "1654765", "revid": "110157", "url": "https://it.wikipedia.org/wiki?curid=1654765", "title": "S\u00e3o Sebasti\u00e3o (San Paolo)", "text": "S\u00e3o Sebasti\u00e3o \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Caraguatatuba. La popolazione \u00e8 stata stimata nel 2019 a 88.980 abitanti. Trattandosi della superficie totale del comune 495.679 km\u00b2. Il comune \u00e8 formato dalla citt\u00e0 principale e dai distretti di Maresias e S\u00e3o Francisco da Praia."}
{"id": "1654766", "revid": "287204", "url": "https://it.wikipedia.org/wiki?curid=1654766", "title": "Ubatuba", "text": "Ubatuba \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Caraguatatuba.\nLa cittadina \u00e8 una localit\u00e0 balneare, oltre a numerose spiagge, poco al largo della costa, si trovano alcune isole come l'Ilha das Couves e l'Ilha Anchieta."}
{"id": "1654770", "revid": "838137", "url": "https://it.wikipedia.org/wiki?curid=1654770", "title": "Array associativo", "text": "L'array associativo \u00e8 un array i cui elementi sono accessibili mediante nomi, quindi stringhe anzich\u00e9 indici puramente numerici. Questo non comporta per\u00f2 l'obbligo di utilizzare solo un tipo di indice: alcuni elementi dell'array possono avere un indice numerico, altri un indice di tipo stringa.\nSegue un esempio in linguaggio PHP:\n$auto[\"marca\"] = 'FIAT';\n$auto[\"modello\"] = '500L';\n$auto[\"colore\"] = 'Blu';\n$auto[\"anno\"] = 1956;\n$auto[\"revisionata\"] = true;\nL'indice, racchiuso tra le parentesi quadre \u00e8 l'elemento attraverso il quale \u00e8 possibile accedere al valore corrispondente dell'array. In PHP poi, come con altri linguaggi interpretati, gli array possono avere valori di tipo diverso. Nell'esempio abbiamo valori di tipo stringa, intero, booleano."}
{"id": "1654772", "revid": "287204", "url": "https://it.wikipedia.org/wiki?curid=1654772", "title": "Laghi del Kosovo", "text": "I laghi del Kosovo sono i seguenti.\nLaghi principali"}
{"id": "1654773", "revid": "104458", "url": "https://it.wikipedia.org/wiki?curid=1654773", "title": "Ale\u0161 Gorza", "text": "Biografia.\nStagioni 1996-2007.\nGorza, sciatore polivalente attivo in gare FIS dal gennaio del 1996, esord\u00ec in Coppa Europa il 7 gennaio 1999 a Kranjska Gora in slalom gigante, senza concludere la prova, e in Coppa del Mondo il 21 dicembre 2001 nella medesima localit\u00e0 e nella medesima specialit\u00e0, senza qualificarsi per la seconda manche. Debutt\u00f2 ai Campionati mondiali in occasione della rassegna iridata di Sankt Moritz 2003, nella quale fu 4\u00ba nello slalom gigante e 12\u00ba nella combinata; nella stagione seguente colse i suoi unici due podi in Coppa Europa, due terzi posti in slalom gigante, a Sankt Moritz il 31 gennaio 2004 e a Pas de la Casa il 5 marzo seguente.\nAi Mondiali di Bormio/Santa Caterina Valfurva 2005 fu 24\u00ba nel supergigante, 18\u00ba nella slalom gigante e non complet\u00f2 la combinata; l'anno dopo prese parte ai XX Giochi olimpici invernali di , conquistando il 33\u00ba posto nel supergigante, il 15\u00ba nella combinata e non terminando lo slalom gigante e lo slalom speciale. Ai Mondiali di \u00c5re 2007 gareggi\u00f2 in tutte le specialit\u00e0, piazzandosi 39\u00ba nella discesa libera, 19\u00ba nel supergigante e non completando lo slalom gigante, lo slalom speciale e la supercombinata.\nStagioni 2008-2013.\nNella stagione 2007-2008 ottenne i suoi migliori risultati in Coppa del Mondo: il 21 febbraio conquist\u00f2 il suo primo podio, arrivando 3\u00ba nel supergigante di Whistler, e il 13 marzo successivo sal\u00ec per la seconda e ultima volta sul podio (sempre 3\u00ba in supergigante) durante le finali di Bormio. L'anno dopo, ai Mondiali di Val-d'Is\u00e8re 2009, fu 16\u00ba nel supergigante, 23\u00ba nello slalom gigante e non complet\u00f2 la supercombinata.\nI XXI Giochi olimpici invernali di e i Mondiali di Garmisch-Partenkirchen 2011 furono le ultime apparizioni olimpiche e iridate di Gorza: nel primo caso chiuse 11\u00ba nel supergigante e 10\u00ba nello slalom gigante, mentre nel secondo fu 22\u00ba nel supergigante. Si conged\u00f2 dalla Coppa del Mondo in occasione dello slalom gigante di Kranjska Gora del 5 marzo 2011, nel quale non termin\u00f2 la prima manche; in seguito prese ancora parte ad alcune competizioni minori (gare FIS, campionati nazionali) fino al definitivo ritiro, nel febbraio del 2013.\nPalmar\u00e8s.\nSouth American Cup.\nSouth American Cup - vittorie.\nLegenda:\nGS = slalom gigante"}
{"id": "1654784", "revid": "599013", "url": "https://it.wikipedia.org/wiki?curid=1654784", "title": "Carlo Trosc\u00e8", "text": "Carriera.\nGli inizi con la Maceratese.\nCalcisticamente parlando nasce nel vivaio della Maceratese che negli anni '70 ed '80 aveva gi\u00e0 lanciato altri giocatori verso le massime serie, come i fratelli Dino e Giovanni Pagliari.&lt;br&gt;\nGiovanissimo esordisce in prima squadra ed insieme a Porro forma una inesperta ma buona coppia di centrocampo.\nGli anni al Bologna.\nViene acquistato dal e viene svezzato da Gigi Maifredi. Gioca pochissimo in A cos\u00ec l'anno successivo, Franco Scoglio (neo allenatore), decide di mandarlo in prestito al Trento.&lt;br&gt;\nRitorna ai felsinei dove gioca costantemente per quattro stagioni tra B e C1 ;con i rosso-blu prima retrocede poi vi ottiene una promozione che sancisce il ritorno in cadetteria.&lt;br&gt;\nA Bologna ritrova, curiosamente, anche l'ex compagno di reparto, ai tempi della Maceratese, Alessandro Porro.\nFine carriera.\nTorna in C1 con l'ambiziosa maglia dell'Atletico Catania ma a fine stagione lascia la Sicilia per avvicinarsi a casa e risponde positivamente alla chiamata della . Gioca pochissimo e decide di lasciare le categorie professionistiche per passare al Gubbio, dove si sposta nel ruolo di difensore centrale e dove centra la promozione in C2.&lt;br&gt;Nella stagione '99/'00 veste i colori neroverdi del Pordenone Calcio, totalizzando 22 presenze e segnando una sola rete.&lt;br&gt;\nDal 2000 gioca con varie squadre dilettantistiche della zona di Macerata ;oggi \u00e8 ancora attivo ed \u00e8 allenatore della squadra, la Cluentina, del quartiere Piediripa di Macerata, in 1\u00aa categoria.\nIn carriera ha totalizzato complessivamente 4 presenze in Serie A e 54 presenze e 8 reti in Serie B, tutte nelle file del Bologna."}
{"id": "1654786", "revid": "1825398", "url": "https://it.wikipedia.org/wiki?curid=1654786", "title": "C\u00f4te-Nord", "text": "La C\u00f4te-Nord (Inglese: \"Northern Coast\"), con un'area di 247\u00a0627,06\u00a0km\u00b2 ed \u00e8 per dimensione la seconda regione amministrativa del Quebec, dopo Nord-du-Qu\u00e9bec. Si estende a Nord del Golfo di San Lorenzo. Nel censimento del 2006 risiedevano 95.911 abitanti.\nPopolazione.\nNel censimento del 2001 la popolazione ammontava a 97.766 abitanti, l'1% della popolazione provinciale, distribuita su 25 municipalit\u00e0. Baie-Comeau e Sept-\u00celes da sole concentrano poco meno della met\u00e0 di questi abitanti.\nGeografia fisica.\nLa C\u00f4te-Nord fu creata come amministrazione regionale nel 1966. Il territorio di questa regione include l'Isola d'Anticosti, l'Arcipelago Mingan, e il Bacino Manicouagan.\nSuddivisioni.\nMunicipalit\u00e0 Regionali di Contea\nMunicipalit\u00e0 indipendenti\nRiserve indiane"}
{"id": "1654790", "revid": "767487", "url": "https://it.wikipedia.org/wiki?curid=1654790", "title": "Mattia Masi", "text": "Carriera.\nClub.\nNella stagione 2001-2002 milita alla Colligiana. Nella stagione 2004-2005 ha vestito la maglia della San Marino. Dal 2006 al 2009 ha militato nel Poggibonsi. Nel 2009 \u00e8 passato alla Staggia Senese.\nNazionale.\nVanta 4 presenze nella Nazionale sammarinese, "}
{"id": "1654792", "revid": "1543377", "url": "https://it.wikipedia.org/wiki?curid=1654792", "title": "Christopher Sholes", "text": "Come comproprietario del brevetto del 1868 il suo modello typewriter lo rende tra i padri della macchina da scrivere.\nBiografia.\nSholes si trasfer\u00ec nella vicina Danville dove lavor\u00f2 come apprendista in una compagnia addetta al servizio stampa, dopo aver terminato tale apprendistato si trasfer\u00ec a Milwaukee nel Wisconsin nel 1837.\nNel 1841 lavor\u00f2 per 4 anni come editore al Southport Telegraph Inizi\u00f2 proficue collaborazioni con Samuel W. Soume e Carlos Glidden.\nGrazie al loro lavoro nel 1867 riuscirono a ideare un primo modello di macchina da scrivere, a questo ne segu\u00ec un altro che aveva la caratteristica di riuscire a scrivere solo lettere maiuscole l'anno seguente, nel 1868 e la brevettarono. Sholes continu\u00f2 gli studi sui meccanismi perfezionandoli.\nLa sua idea rivoluzionaria era sistemare la vecchia disposizione dei pulsanti delle macchine da scrivere, inizialmente in ordine alfabetico, seguendo un apposito ordine da lui studiato per impedire i numerosi inceppamenti frequenti all'epoca, in quanto le macchine non erano cos\u00ec veloci da seguire la rapidit\u00e0 di scrittura offerta dall'ordine alfabetico. Ide\u00f2 per questo la tastiera qwerty. Con queste idee riusc\u00ec alla fine a stipulare un contratto con la Remington che ne prevedeva la messa in commercio nel 1873."}
{"id": "1654802", "revid": "46291", "url": "https://it.wikipedia.org/wiki?curid=1654802", "title": "Bakerella", "text": "Bakerella \u00e8 un genere di piante epifite semi-parassite della famiglia Loranthaceae, endemico del Madagascar."}
{"id": "1654806", "revid": "339392", "url": "https://it.wikipedia.org/wiki?curid=1654806", "title": "Glucosamminoglicano", "text": ""}
{"id": "1654809", "revid": "4711", "url": "https://it.wikipedia.org/wiki?curid=1654809", "title": "Anwil Wloclawek", "text": ""}
{"id": "1654810", "revid": "339392", "url": "https://it.wikipedia.org/wiki?curid=1654810", "title": "Kim Kyung Ah", "text": ""}
{"id": "1654812", "revid": "14734947", "url": "https://it.wikipedia.org/wiki?curid=1654812", "title": "Seneca il giovane", "text": ""}
{"id": "1654813", "revid": "14734958", "url": "https://it.wikipedia.org/wiki?curid=1654813", "title": "Seneca il Giovane", "text": ""}
{"id": "1654818", "revid": "1924342", "url": "https://it.wikipedia.org/wiki?curid=1654818", "title": "Mercy (Duffy)", "text": "Mercy \u00e8 un singolo della cantante britannica Duffy, pubblicato l'11 febbraio 2008 come secondo estratto dal primo album in studio \"Rockferry\".\nNei negozi di dischi \u00e8 stato diffuso il 25 febbraio successivo dalla A&amp;M e dalla Polydor.\nDescrizione.\nLa canzone \u00e8 stata scritta da Steve Booker e da Duffy ed \u00e8 stata prodotta da Booker stesso. Il singolo \u00e8 stato uno dei maggiori successi del 2008, avendo raggiunto le prime posizioni delle classifiche di tutti i pi\u00f9 importanti paesi europei, tra cui il Regno Unito, in cui ha debuttato al primo posto, e la terza nella classifica mondiale. Ha riscosso un discreto successo anche in territori extraeuropei, raggiungendo la terza posizione in Giappone, l'undicesima in Canada e la ventisettesima negli Stati Uniti.\nIl singolo, primo grande successo della cantante, \u00e8 stato pubblicato in diversi formati che si differenziano tra loro per quantit\u00e0 di b-side contenute. Tra le varie versioni sono state inserite le canzoni \"Tomorrow\", \"Oh Boy\" e \"Save It for Yourself\".\nDurante il Lost Highway Tour, la band statunitense Bon Jovi ha eseguito frammenti di questa canzone incorporandola alla loro canzone \"I'll Sleep When I'm Dead\".\nVideo musicale.\nIl videoclip, diretto dalla regista Adria Petty, mostra Duffy esibirsi in un locale, su una pedana, mentre un gruppo di ballerini,\nvestiti e che ballano secondo lo stile Mod, si esibisce sullo sfondo. In seguito \u00e8 stata girata una seconda versione del video per il mercato statunitense. In questa nuova versione del video, la cantante esegue il brano in mezzo ad un gruppo di persone che danzano."}
{"id": "1654829", "revid": "580", "url": "https://it.wikipedia.org/wiki?curid=1654829", "title": "Atri (fiume)", "text": "Fiume della provincia di Salerno, affluente del fiume Tenza.\nIl corso del fiume.\nNasce alle pendici del monte Costa Calda e del Montecalvo col nome di \"Vallone di Vallimala\". Dopo aver solcato la valle omonima, dalla localit\u00e0 Votre prende il nome di Atri. Nel fiume, in localit\u00e0 San Leo, affluisce il ruscello Rio. Lungo il percorso, nel suo letto, in localit\u00e0 Vignola, sono ubicati due invasi naturali, denominati \"Sciumare\" e \"Chiatrella\", dove una volta, fino alla fine degli anni 70, era solito da parte della popolazione locale, fare i bagni in piena estate, fino alle soglie degli anni 80, quando dopo il sisma, tutto and\u00f2 in disuso. Dopo aver costeggiato, l'abitato di Campagna, l'Atri affluisce nel fiume Tenza in localit\u00e0 Pi\u00e8 di Zappino.\nToponimo.\nIl suo nome deriverebbe dal latino \"ater\" indicante probabilmente la poca luminosit\u00e0 del tratto costeggiante Campagna.\nPonti.\nIl corso del fiume \u00e8 guadato da quattro ponti, ed \u00e8 in fase di realizzazione un quinto; un tratto del fiume \u00e8 stato coperto e destinato ad area di parcheggio.\nGestione del bacino idrico.\nGli enti competenti alla gestione del fiume sono l'Autorit\u00e0 di bacino interregionale del fiume Sele e Autorit\u00e0 di bacino regionale Destra Sele. Parte dell'acqua \u00e8 prelevata dal \"Consorzio di Irrigazione e Miglioramento Fondiario Tenza\" per l'irrigazione di fondi agricoli."}
{"id": "1654834", "revid": "729019", "url": "https://it.wikipedia.org/wiki?curid=1654834", "title": "Vincenzo Rossello", "text": "Professionista dal 1946 al 1957, vinse due tappe al Tour de France e due al Giro d'Italia. Suo fratello Vittorio fu ugualmente corridore professionista dal 1946 al 1957. \u00c8 padre di Fabio e Nevio."}
{"id": "1654835", "revid": "1442080", "url": "https://it.wikipedia.org/wiki?curid=1654835", "title": "Indicatore", "text": ""}
{"id": "1654838", "revid": "14735205", "url": "https://it.wikipedia.org/wiki?curid=1654838", "title": "Cerimonia", "text": ""}
{"id": "1654839", "revid": "14735211", "url": "https://it.wikipedia.org/wiki?curid=1654839", "title": "Cerimonie", "text": ""}
{"id": "1654840", "revid": "14735220", "url": "https://it.wikipedia.org/wiki?curid=1654840", "title": "Ritualit\u00e0", "text": ""}
{"id": "1654842", "revid": "47767", "url": "https://it.wikipedia.org/wiki?curid=1654842", "title": "Uomo Gorilla", "text": ""}
{"id": "1654844", "revid": "599013", "url": "https://it.wikipedia.org/wiki?curid=1654844", "title": "Palazzo Mezzanotte", "text": "Il Palazzo Mezzanotte, o Palazzo della Borsa \u00e8 l'edificio che ospita la Borsa Valori di Milano, in piazza degli Affari. Fu costruito fra il 1927 e il 1932 su committenza della Camera di Commercio milanese e su progetto dell'architetto Paolo Mezzanotte allo scopo di unificare tutte le attivit\u00e0 borsistiche milanesi in un solo luogo.\nStoria.\nLe Borse prima di Palazzo Mezzanotte.\nLa prima Borsa del commercio di Milano fu istituita nel 1808 nei locali del Monte di Piet\u00e0 con Decreto di Napoleone Bonaparte. Il 30 ottobre del 1809 le contrattazioni furono per\u00f2 trasferite nel palazzo dei Giureconsulti in piazza dei Mercanti, in un salone di soli 250 metri quadrati che si rivel\u00f2 presto insufficiente alle crescenti attivit\u00e0 finanziarie che avevano in breve reso la Borsa di Milano la pi\u00f9 importante d'Italia. \nLa Camera di Commercio milanese dovette quindi pianificare la costruzione di una nuova Borsa che ne ospitasse pi\u00f9 degnamente le attivit\u00e0: l'area venne individuata nell'allora nuova piazza Cordusio e il progetto del palazzo affidato all'architetto Luigi Broggi: la nuova sede di piazza Cordusio venne quindi inaugurata nel 1901.\nDopo soli vent'anni, per\u00f2, anche la nuova Borsa Valori del Cordusio divenne insufficiente alle crescenti attivit\u00e0 che nel frattempo avevano visto anche la nascita della Borsa Merci, le cui attivit\u00e0 abbisognavano di una sede adatta.\nCon l'intento quindi di riunire tutte le attivit\u00e0 borsistiche, nel dicembre del 1925 il Commissario governativo della Camera di Commercio, senatore Angelo Salmoiraghi, deliber\u00f2 l'acquisto del Palazzo Turati di via Meravigli, allora sede dell'Unione Cooperativa di Milano e l'area compresa fra la stessa via e la retrostante piazza San Vittore al Teatro con l'intenzione di spostarvi le Borse milanesi.\nL'iniziale intenzione era di adattare palazzo Turati, \"attraverso facili trasfigurazioni\", in modo da potere ricevere i locali e le attivit\u00e0 della Borsa Valori e della Borsa Merci, ma ben presto l'architetto Paolo Mezzanotte, che era stato incaricato di predisporre un progetto per la trasformazione del palazzo, arriv\u00f2 alla conclusione che l'adattamento sarebbe stato talmente vasto da snaturare del tutto il Palazzo Turati. Si deliber\u00f2 quindi la costruzione di un nuovo palazzo, affidata al medesimo Mezzanotte, e che oggi ne porta il nome.\nLa progettazione e costruzione del palazzo.\nMezzanotte e il fratello Vittorio, ingegnere, iniziarono nel 1927 i rilievi per la costruzione del nuovo complesso; il primo cantiere venne aperto nell'agosto del 1929, per fare spazio alla nuova costruzione vennero demoliti un edificio commerciale di recente costruzione e due porticati che ospitavano dei negozi, mentre vennero preservati - seppur con qualche modifica - il Palazzo Turati, nel quale il nuovo palazzo si innestava, e l'atrio della galleria Buffoli sulla via Meravigli che era parte del Palazzo Turati.\nLa parte nuova del complesso venne innalzata sul fronte dell'allora stretta via San Vittore al Teatro, sulla quale la facciata originariamente prospettava: solo successivamente vennero demoliti alcuni fabbricati che occupavano l'attuale piazza Affari e che sorgevano dirimpetto al nuovo complesso; per liberare completamente la costruenda piazza venne demolito anche tutto l'isolato che sorgeva fra la piazzetta e la via San Vittore al Teatro.\nDurante i lavori furono rinvenuti nell'area i resti di un teatro romano che causarono rallentamenti nella costruzione per tutelare e valorizzare gli scavi. Sul lato dell'edificio \u00e8 presente una targa in marmo con lo schema dei ruderi del Teatro romano di Milano sottostante l'edificio.\nIl palazzo, che si estendeva per un totale di 6450\u00a0m\u00b2, fu inaugurato nell'ottobre del 1932.\nFu un palazzo all'avanguardia per l'epoca in Italia: fu il primo a prevedere l'esecuzione automatica delle chiamate simultanee degli ascensori, aveva un sistema di condizionamento dell'aria funzionante con acqua e vapore ed ospitava il pi\u00f9 grande quadro luminoso elettrico d'Italia che permetteva la visione della quotazione in tempo reale dei 78 titoli ammessi alla Borsa di Milano.\nLa monumentale facciata dell'edificio, in puro stile Novecento, \u00e8 alta 36 metri e poggia su una scalinata d'ingresso alta un metro e mezzo; \u00e8 realizzata in blocchi di marmo travertino e ospita sculture di Leone Lodi e Geminiano Cibau raffiguranti i quattro elementi naturali, considerati fonti della ricchezza economica.\nAll'interno del palazzo, l'enorme soffitto in vetro a scomparti lineari della \"sala del mercato dei cereali\" fu realizzato su disegno del pittore Carlo Bazzi dalla vetreria d'arte milanese Corvaya e Bazzi; la \"sala delle grida\", luogo dove si eseguivano le contrattazioni \"a chiamata\", \u00e8 illuminata dall'alto attraverso un grande velario in vetro inciso raffigurante la volta celeste e le sue costellazioni, realizzato su disegno di Gio Ponti dal vetraio d'arte ticinese Pietro Chiesa (1892-1948).\nDagli anni novanta ad oggi.\nA partire dall'inizio degli anni novanta, il mercato borsistico italiano ha interrotto le contrattazioni azionarie con le aste a chiamata, dando l'avvio all'informatizzazione degli scambi tramite sistema telematico vedendo un progressivo abbandono della Borsa \u201cgridata\u201d.\nOggi dove si svolgevano le contrattazioni \u00e8 presente un centro congressi, realizzato e gestito da Piazza Affari Gestione e Servizi Spa, societ\u00e0 del gruppo Borsa Italiana, che pu\u00f2 ospitare oltre 600 persone tra lo storico Parterre, le Sale Convegni nell'Underground, la Training Room, gli spazi di incontro e di ricreazione."}
{"id": "1654845", "revid": "1543377", "url": "https://it.wikipedia.org/wiki?curid=1654845", "title": "InstantRails", "text": "InstantRails \u00e8 una piattaforma di sviluppo web/database.\nInstantRails \u00e8 gratuito ed \u00e8 rilasciato sotto la GNU General Public License.\nComponenti.\nI componenti di base sono:\nInstantRails \u00e8 la versione adattata per Windows della piattaforma AMP (Apache, MySQL, PHP/Perl), togliendo PHP e Perl e sostituendoli con Ruby; \u00e8 in corso un progetto per realizzare un pacchetto completo precompilato per GNU/Linux.\nInstant Rails \u00e8 quindi un pacchetto software precompilato con Ruby, Rails, Apache, e MySQL; tutti pre-configurati e pronti all'uso. Non richiedono installazione; \u00e8 sufficiente copiare il pacchetto in una directory a scelta e avviare il servizio. \u00c8 installabile anche da un dispositivo esterno USB. Non modifica l'ambiente del sistema operativo. Deriva dal progetto EasyPHP (sito).\nTramite JRuby (http://jruby.sourceforge.net) \u00e8 possibile il collegamento con web server Java."}
{"id": "1654853", "revid": "287204", "url": "https://it.wikipedia.org/wiki?curid=1654853", "title": "Tour della Nazionale di rugby a 15 dell'Irlanda 1981", "text": "Nel 1981, la nazionale irlandese di rugby si reca per un contestato tour in Sudafrica. Motivo delle contestazioni la politica sudafricana di segregazione razziale.\nDal punto di vista dei risultati subiranno due sconfitte di misura dagli Springboks."}
{"id": "1654855", "revid": "14735359", "url": "https://it.wikipedia.org/wiki?curid=1654855", "title": "Lampade", "text": ""}
{"id": "1654856", "revid": "984922", "url": "https://it.wikipedia.org/wiki?curid=1654856", "title": "Acerra (fiume)", "text": "L'Acerra \u00e8 un piccolo fiume della provincia di Salerno, affluente del fiume Sele.\nCorso del fiume.\nNasce alle pendici dei Monti Picentini, in localit\u00e0 Piani di Puglietta, nel comune di Campagna. Dopo aver attraversato la localit\u00e0 Carpella e costeggiato l'abitato di Serradarce, intersecata la Strada statale 91 della Valle del Sele si inoltra in un vallone ai piedi della localit\u00e0 Varano-Oppidi ove crea un piccolo bacino utilizzato un tempo per l'approvvigionamento idrico degli abitanti. In prossimit\u00e0 della dismessa stazione ferroviaria di Tuoro-Serradarce in localit\u00e0 Tuoro, affluisce nel fiume Sele.\nIl toponimo, fino a documenti ottocenteschi, era denominato \"La Cerra\"."}
{"id": "1654857", "revid": "400694", "url": "https://it.wikipedia.org/wiki?curid=1654857", "title": "Tour della nazionale di rugby a 15 delle Samoa Occidentali 1981", "text": "Il Tour della nazionale di rugby a 15 delle Samoa Occidentali 1981 \u00e8 stata una gara di rugby a 15 tenutasi nelle Isole Figi nel 1981.\nStoria.\nNel 1981, la nazionale delle Isole Samoa di \"rugby a 15\" si reca in tour alle Isole Figi.\nSubisce una doppia sconfitta nei test mach con la nazionale figiana."}
{"id": "1654870", "revid": "767487", "url": "https://it.wikipedia.org/wiki?curid=1654870", "title": "Indicatore (controllo di gestione)", "text": "Nel controllo di gestione, con il termine indicatore si intende un parametro od un valore derivato da parametri capace di fornire un'informazione sintetica relativa ad uno specifico fenomeno, che possa risultare utile ai potenziali utenti.\nIn particolare, se si vuole ad esempio definire un parametro che aiuti a capire l'economicit\u00e0 ad esempio dei pasti erogati in una mensa, a partire dalla rilevazione del costo pieno dell'attivit\u00e0 di mensa in un anno dato e dalla misura del numero di pasti erogati, si pu\u00f2 costruire il semplice indicatore seguente:\nformula_1\nDove:\nDal confronto di eguali indicatori su diverse strutture o su diversi periodi temporali, si possono ricavare informazioni utili per governare la gestione verso risultati sempre pi\u00f9 in linea con quelli attesi.\nDa ritenere che nell'esempio citato ci si \u00e8 volutamente limitati a definire un indicatore semplificato. In realt\u00e0 sarebbe riduttivo confrontare unicamente i costi rispetto al numero di pasti erogati per ottenere un confronto di diverse strutture o di strutture su periodi temporali. Infatti sia l'organizzazione delle differenti strutture, sia parametri esterni quali la situazione quadro del contesto, sia l'evoluzione del mercato nel tempo, contribuiscono a determinare la consistenza di un indicatore di questo tipo."}
{"id": "1654871", "revid": "1391549", "url": "https://it.wikipedia.org/wiki?curid=1654871", "title": "Southern Pacific", "text": ""}
{"id": "1654882", "revid": "47767", "url": "https://it.wikipedia.org/wiki?curid=1654882", "title": "Naoto Date", "text": ""}
{"id": "1654884", "revid": "1318658", "url": "https://it.wikipedia.org/wiki?curid=1654884", "title": "Corti", "text": ""}
{"id": "1654893", "revid": "22475", "url": "https://it.wikipedia.org/wiki?curid=1654893", "title": "Wikinomics", "text": "Wikinomics. La collaborazione di massa che sta cambiando il mondo (\"Wikinomics: How Mass Collaboration Changes Everything\") \u00e8 un libro scritto da Don Tapscott e Anthony D. Williams, in origine pubblicato in inglese nel dicembre 2006 (in italiano nel 2007). Il saggio esamina il modo in cui alcune aziende nei primi anni del XXI secolo si sono avvalse con successo della collaborazione massiccia e diffusa (\"mass collaboration\" o anche produzione paritaria) e di tecnologie del mondo open source (ad esempio, iniziative wiki).\nUno dei messaggi fondamentali degli autori \u00e8 che la vecchia multinazionale monolitica, che crea valore sulla base di una struttura gerarchica chiusa, \u00e8 morta e sepolta.\nContenuti.\nSecondo Tapscott e Williams, la Wikinomics (traducibile con \"Wikinomia\") si basa su quattro principi: \"apertura, peering, condivisione e azione di portata globale\" e pu\u00f2 rappresentare un motore di innovazione e creazione di ricchezza su una scala mai raggiunta prima.\nL'utilizzo di collaborazioni massicce per iniziative aziendali, nella storia recente, si pu\u00f2 considerare come un passo ulteriore della tendenza delle aziende verso l'esternalizzare verso entit\u00e0 produttive esterne funzioni che in precedenza venivano svolte all'interno dell'azienda. La novit\u00e0 sta nel fatto che invece di un unico gruppo operativo organizzato aziendalmente per svolgere una sola ben determinata funzione, la collaborazione massiccia e diffusa si avvale di agenti individuali liberi che si riuniscono (in genere virtualmente) per cooperare al fine di migliorare una data operazione o per risolvere un problema. Per sottolineare questa differenza, questo genere di esternalizzazione viene anche chiamato sviluppo collettivo (o con il termine inglese \"crowdsourcing\"). Queste attivit\u00e0 esterne possono essere incentivate da qualche tipo di compenso, ma questo elemento non \u00e8 necessariamente presente.\nModelli di collaborazione diffusa.\nIl libro, inoltre, discute sette nuovi modelli di collaborazione diffusa:\nIl 5 febbraio 2007, l'ultimo capitolo del libro \u00e8 stato reso modificabile dai lettori.\nEconomia collaborativa.\nLe imprese possono sfruttare nuovi modelli per raggiungere e accrescere la competitivit\u00e0.\nIn particolare:"}
{"id": "1654894", "revid": "1498232", "url": "https://it.wikipedia.org/wiki?curid=1654894", "title": "Lola Ponce", "text": "Biografia.\nNasce nella Grande Rosario, in Argentina, da padre italiano e madre spagnola; in particolare il padre, H\u00e9ctor Ponce, \u00e8 un musicista e con un nonno d'origini genovesi, facente parte dell'orchestra di Osvaldo Fresedo.\nNel 2011, sul set della serie televisiva \"El Talisman\" incontra l'attore Aar\u00f3n D\u00edaz, a cui \u00e8 legata da allora, e con cui convola a nozze nell'ottobre 2014 a Marrakech. La coppia ha due figlie, nate rispettivamente nel 2013 e nel 2014.\nCarriera.\nFin da piccola dimostra uno spiccato talento e una voce interessante. In giovane et\u00e0 inizia a partecipare ai pi\u00f9 importanti festival del Sudamerica, e comincia a recitare in alcune telenovelas argentine. Abbandona quindi gli studi universitari per dedicarsi completamente alla sua passione artistica.\nNel 2001 incide il suo primo album, \"Inalcanzable\". L'anno dopo partecipa al casting spagnolo di \"Notre Dame de Paris\"; in seguito Riccardo Cocciante, produttore della versione italiana dell'opera, la sceglie per il cast e le affida il ruolo della gitana Esmeralda. Si trasferisce quindi in Italia per la preparazione artistica e linguistica dello spettacolo, che riscuoter\u00e0 un notevole successo.\nNel 2003 inizia la registrazione del disco \"Fearless\", pubblicato un anno dopo, al quale partecipa, fra gli altri, Rick Nowels. Nel 2004 pubblica \"I Can Do It\", un singolo in inglese; nello stesso anno \u00e8 in TV su Rai 1 al fianco di Giorgio Panariello con \"Ma il cielo \u00e8 sempre pi\u00f9 blu\".\nNel 2005 \u00e8 ospite al Festival di Sanremo con il brano \"Sleep\".\nNel 2008 vince il Festival di Sanremo in coppia con Gi\u00f2 Di Tonno, conosciuto ai tempi di \"Notre Dame de Paris\", con la canzone \"Colpo di fulmine\", scritta da Gianna Nannini: con la vittoria diventa la seconda cantante straniera ad aver vinto il Festival di Sanremo dopo Romina Power (non considerando gli anni in cui ogni canzone veniva cantata due volte con due esibizioni individuali di artisti diversi). Sempre con Di Tonno, la Ponce ha registrato una nuova versione di \"Io lo so\", canzone proveniente dal classico Disney \"La bella addormentata nel bosco\", in occasione dell'uscita in home video nell'edizione restaurata.\nNel marzo 2008 esce il disco \"Il diario di Lola\". L'anno dopo fa il suo debutto cinematografico in \"Polvere\", film del quale interpreta anche la colonna sonora; nello stesso anno recita anche nella seconda stagione della serie televisiva \"Butta la luna\", e conduce assieme al Mago Forest la trasmissione della Gialappa's Band \"Mai dire Grande Fratello Show\" su Italia 1. Durante l'estate 2009 registra la versione italiana del successo \"The rhythm is magic\" con la sua connazionale Marie Claire D'Ubaldo.\nIl 31 dicembre 2010 \u00e8 l'inviata in collegamento da Roma della trasmissione di Rai 1 \"L'anno che verr\u00e0\", condotta da Mara Venier e Pino Insegno. Sempre nello stesso anno partecipa allo show argentino \"Bailando por un sueno\". Nelle estati del 2010 e 2011 \u00e8 stata testimonial per Miss Bikini. Da giugno a settembre 2011 \u00e8 protagonista, in veste di presentatrice, del tour Festivalshow. All'inizio degli anni 2010 recita inoltre nella telenovela \"El Talisman\", coproduzione USA-Messico.\nNel 2016-2017 e successivamente nel 2022 veste nuovamente i panni di Esmeralda in Notre-Dame de Paris.\nNel 2021 partecipa alla prima edizione di \"Star in the Star\" arrivando seconda, interpretando come leggenda Mina."}
{"id": "1654898", "revid": "1568601", "url": "https://it.wikipedia.org/wiki?curid=1654898", "title": "Sian Ka'an", "text": "Sian Ka'an \u00e8 una riserva della biosfera situata nello stato messicano di Quintana Roo. \u00c8 diventato parco nazionale nel 1986 e patrimonio dell'umanit\u00e0 dell'UNESCO nel 1987.\nParte della riserva \u00e8 sulla terraferma, il resto fa parte del mare Caraibico, comprendendo una parte della barriera corallina. La riserva comprende anche 23 siti archeologici relativi alla civilt\u00e0 Maya.\nDescrizione.\nLa Riserva della Biosfera di Sian Ka'an (il cui nome maya significa \"Porta del Cielo\") si trova nella Penisola dello Yucat\u00e1n, tra le coordinate 19\u00b0 05' - 20\u00b0 07' di latitudine nord e 87\u00b0 22' - 88\u00b0 02' di longitudine ovest e ha un'area complessiva di 5280\u00a0km\u00b2.\nPriva di rilievi, la sua superficie prevalentemente calcarea ha favorito la formazione di alcuni tipici pozzi chiamati \"cenote\". Di fronte alla costa di Sian Ka'an, nel mare Caraibico, si trova la seconda pi\u00f9 grande barriera corallina al mondo, dopo la Grande barriera corallina sulla costa est dell'Australia. \nLa costa \u00e8 caratterizzata da ampie spiagge di sabbia bianca, piccole baie e mangrovie. Il clima \u00e8 caldo umido, e la stagione delle piogge si presenta in estate. Dato l'insufficiente drenaggio naturale della zona, durante tale epoca buona parte della sua superficie rimane allagata. Per la sua ubicazione sulle coste dei Caraibi, Sian Ka'an \u00e8 esposta ai cicloni tropicali che si formano nella conca del mar delle Antille nel periodo tra giugno e novembre.\nAl margine settentrionale si trova una parte del Sistema Ox Bel Ha, formato da una serie di grotte sottomarine."}
{"id": "1654899", "revid": "287204", "url": "https://it.wikipedia.org/wiki?curid=1654899", "title": "Costantino V (disambigua)", "text": ""}
{"id": "1654904", "revid": "110157", "url": "https://it.wikipedia.org/wiki?curid=1654904", "title": "Giardino Garibaldi", "text": "Il giardino Garibaldi, chiamato anche villa Garibaldi, \u00e8 un giardino pubblico di Palermo.\nStoria.\nIl giardino \u00e8 stato realizzato tra il 1861 e il 1864 dall'architetto Giovan Battista Filippo Basile a piazza Marina a Palermo, nello storico quartiere della Kalsa e fu intitolata all'eroe nazionale Giuseppe Garibaldi proprio per celebrare la nascita della nazione Italiana, da poco avvenuta.\nStruttura.\nLa villa ha le entrate in corrispondenza delle strade principali che convergono nella piazza ed \u00e8 limitata da una pregevole recinzione in ghisa risalente allo stesso periodo della creazione dello spazio verde prodotta dalla Fonderia Oretea. Nella villa troviamo busti scultorei tra i quali appunto quello di Giuseppe Garibaldi, Giuseppe La Masa, Rosolino Pilo, Francesco Riso, Giovanni Corrao, Raffaele De Benedetto, Luigi Tukory, rubato nel 2015 e ritrovato poco tempo dopo, e Nicola B\u0103lcescu oltre che fontane e chalet.\nDurante recenti scavi sono venuti alla luce parti di una pavimentazione composta da ciottoli.\nSpecie presenti.\nTra le tante piante esotiche che si trovano all'interno il maestoso \"Ficus macrophylla\" \u00e8 sicuramente l'attrazione principale essendo considerato l\u2019albero pi\u00f9 grande d\u2019Europa e uno dei pi\u00f9 vecchi d'Italia, con un'altezza di 30 metri, una circonferenza del tronco che supera i 21 metri ed una chioma con diametro di 50 metri.. Fra le piante presenti spicca la presenza di un esemplare di podocarpo dell'Himalaya (\"Podocarpus neriifolius\"), di una rarissima quercia di origine messicana (\"Quercus polymorpha\"), di una imponente gardenia arborea del Sudafrica (\"Gardenia thunbergia\"). In primavera \u00e8 possibile assistere alle fioriture multicolori di \"Sophora secundiflora\", dagli odorosissimi fiori viola, che si alternano alle infiorescenze gialle di \"Roldania petasitis\", a quelle arancioni di \"Leonotis leonurus\" e a quelle bianche di \"Sparrmannia africana\"."}
{"id": "1654906", "revid": "179125", "url": "https://it.wikipedia.org/wiki?curid=1654906", "title": "Win95", "text": ""}
{"id": "1654916", "revid": "125230827", "url": "https://it.wikipedia.org/wiki?curid=1654916", "title": "Fabrizio de Miranda", "text": "Ha contribuito, come studioso e come progettista, al progresso della costruzione metallica in particolare nell'ambito delle strutture in sistema composto acciaio-calcestruzzo, dei ponti in acciaio e dei ponti strallati.\nHa progettato, nel campo delle infrastrutture, molte opere importanti e con caratteristiche innovative tra cui i viadotti Coretta e Macinaie dell'Autostrada del Sole, la strada sopraelevata di Genova, il viadotto Italia dell'Autostrada Salerno-Reggio Calabria, il ponte all'Indiano a Firenze, i ponti Z\u00e1rate Brazo Largo in Argentina e il ponte di Rande in Spagna.\nBiografia.\nDi famiglia di antica nobilt\u00e0 spagnola, nasce a Napoli il 30 ottobre 1926 da Domenico, Ufficiale del Regio Esercito e Vera Padula, diplomata in pianoforte al Conservatorio e casalinga. Secondogenito di sette fratelli all'et\u00e0 di sei anni rimane orfano di padre. La mamma si risposer\u00e0 successivamente con il medico Vincenzo Catalano e avr\u00e0 gli ultimi due figli.\nNel periodo degli studi universitari si dedica con passione allo sport del nuoto e della pallanuoto divenendone un campione..\nSi laurea all'Universit\u00e0 degli Studi di Napoli Federico II l'8 luglio 1950 a pieni voti in Ingegneria civile (trasporti).\nNegli anni 1950-1951 \u00e8 interno nell'Istituto di Scienza delle costruzioni dell'Universit\u00e0 di Napoli, applicandosi nella sperimentazione del Laboratorio Ufficiale Prove Materiali sotto la direzione del prof. Adriano Galli. Contemporaneamente \u00e8 assistente alla cattedra di Meccanica applicata alle macchine del prof. Pericle Ferretti della stessa Universit\u00e0 e ricercatore borsista del Consiglio Nazionale delle Ricerche all'Istituto motori (IM) di Napoli nel campo della Meccanica delle vibrazioni e della ricerca al servizio del Ministero della Difesa.\nNel febbraio 1952 sposa Maria Chiara Piciocchi che gli dar\u00e0 otto figli. Accoglie quindi una interessante proposta di lavoro nell'industria, e si trasferisce a Milano.\nA Milano \u00e8 alle dipendenze della Societ\u00e0 Sarpom (Gruppo Fiat) e, successivamente, alle Officine Bossi, azienda di costruzioni metalliche del Gruppo Edison. Continua l'attivit\u00e0 universitaria negli anni 1952-1955 come assistente alla cattedra di Costruzioni delle macchine del prof. Italo Bertolini al Politecnico di Milano. Nel contempo il suo campo di studio si sposta nell'ambito delle strutture in acciaio e dei ponti e cos\u00ec nel 1955, su indirizzo del prof. Bertolini, passa all'Istituto di Tecnica delle costruzioni dello stesso Politecnico, allora diretto dal Prof. Luigi Stabilini.\nNel 1957 \u00e8 nominato Dirigente della Societ\u00e0 Ilva (Gruppo Italsider) e dal 1959 diventa Direttore dell'Ufficio di progettazione della societ\u00e0 Costruzioni Metalliche Finsider (Gruppo IRI), una delle principali societ\u00e0 italiane del tempo nel campo della carpenteria metallica pesante. Direzione tecnica che mantiene fino al 1967 quando la sede della societ\u00e0 si trasferisce da Milano a Livorno. In questo periodo, supportato da un numeroso gruppo di ingegneri e tecnici, ha modo di dirigere una notevole quantit\u00e0 di progetti, portati tutti alla realizzazione. Dal 1961 al 1966 ha frequenti rapporti di lavoro con la American Bridge Company (Gruppo United States Steel), una delle pi\u00f9 grandi societ\u00e0 di carpenteria metallica statunitensi operante nel campo dei ponti. Ha cos\u00ec modo di assimilare la scuola statunitense delle strutture in acciaio e dei ponti.\nNegli anni cinquanta e sessanta, anche la scuola tedesca, indiscussa leader europea (e mondiale) dei ponti strallati, \u00e8 fonte di interesse e di studio.\nNel 1965 consegue la libera docenza in Tecnica delle costruzioni.\nDal 1965 al 1996 insegna al Politecnico di Milano, inizialmente come professore incaricato e, dal 1981, come professore di ruolo associato confermato, tenendo corsi di \"Tecnica delle costruzioni\" alla Facolt\u00e0 di Architettura e di \"Costruzioni in acciaio\" alla Facolt\u00e0 di Ingegneria.\nDal 1965 al 1995 \u00e8 stato ininterrottamente membro di alcune commissioni nazionali e internazionali per le norme tecniche (C.N.R.; Ministero dei lavori pubblici; Eurocodici). In particolare ha contribuito alle Normative CNR 10011/67 - CNR 10016/70 \u2013 e alle Norme tecniche annesse alla Legge 1086 del 5-11-1971.\nNel 1966 \u00e8 tra i fondatori del Collegio dei tecnici dell'acciaio (CTA), unica associazione culturale dei tecnici del settore in Italia di cui \u00e8 stato presidente nel biennio 1970-1972.\nNel 1968, in qualit\u00e0 di vicepresidente del CTA, organizza e dirige il primo corso italiano post laurea, di perfezionamento nella progettazione di strutture in acciaio.\nNel 1968 fonda a Milano uno Studio di Progettazione di ponti e strutture di cui \u00e8 stato il titolare fino al 1991, e, da tale data diventa socio e presidente dell'omonimo studio (\"Studio de Miranda Associati\") insieme al figlio Mario e a Elena Gnecchi Ruscone . I suoi primi collaboratori furono gli ingegneri Virginio Stevanato, Andrea Verde e Michele Mele, e gli architetti Cesare Gioni e Gianfranco Radrizzani, nonch\u00e9 i disegnatori Agamennone, Malvich e Croce.\nNel corso degli anni sessanta e settanta partecipa a diversi concorsi nazionali ed internazionali di progettazione di ponti risultando sempre il primo classificato. Tra essi spicca il primo premio ex aequo al Concorso Internazionale di idee per il ponte sullo stretto di Messina come progettista del Gruppo Lambertini.\nHa realizzato, in Italia e all'estero, oltre mille opere per un totale di circa 700.000\u00a0m\u00b2 di impalcato da ponte, unitamente ad alcuni grandi progetti non realizzati. \nNella sua lunga attivit\u00e0 ha avuto intensi scambi culturali e professionali con numerose personalit\u00e0 di spicco dell'ingegneria civile tra cui, in particolare, Riccardo Morandi e Fritz Leonhardt..\nCome strutturista ha progettato alcune importanti opere di architettura. Tra quelle realizzate insieme a Guido Canella e Michele Achilli si ricordano gli edifici polifunzionali di Cesano Boscone (MI) (1976-79), di Peschiera Borromeo (MI) e del quartiere Monte d'Ago Q3 di Passo Varano ad Ancona (1985-89). Con Vittoriano Vigan\u00f2 l'ampliamento della sede della Facolt\u00e0 di Architettura del Politecnico di Milano (1984). Con Angelo Villa, Ludovico Tramontin ed Ermes Martinelli progetta le strutture del nuovo Padiglione fieristico di Pordenone (1997-98).\n\u00c8 autore di oltre cento pubblicazioni e detiene cinque brevetti di procedimenti statico-costruttivi. Nei decenni di insegnamento universitario, nonch\u00e9 attraverso i suoi libri, in particolare \"Strutture in acciaio per l'edilizia civile e industriale\" del 1970, \"Ponti a struttura d'acciaio\" del 1971 e \"Ponti strallati di grande luce\" del 1980, ha contribuito alla formazione in Italia di migliaia di ingegneri e architetti.\nRiposa nella tomba familiare al cimitero di Bruzzano, a Milano.\nProgettazione e ricerca.\nNel percorso professionale di Fabrizio de Miranda progettazione e ricerca sono strettamente congiunte. I problemi emersi nell'attivit\u00e0 professionale diventavano automaticamente i temi della ricerca e, una volta affrontati e risolti trovavano applicazione in soluzioni innovative. I suoi primi lavori scientifici sono nell'ambito della ingegneria meccanica (dinamica delle vibrazioni) maturati nel primo periodo di ricerca presso l'Universit\u00e0 e l'Istituto Nazionale dei Motori di Napoli. Dal 1954 la sua ricerca si sposta nel settore delle strutture in acciaio e dei ponti e, in particolare, dei ponti in acciaio e dei ponti strallati.\nIn questi ambiti di ricerca i suoi studi trattano dei problemi di dinamica e stabilit\u00e0, dei metodi di calcolo, della ottimizzazione degli schemi strutturali sulle grandi luci, della ricerca del peso strutturale minimo e dei procedimenti costruttivi ottimali.\nRicerca delle soluzioni ottimali.\nLa ricerca delle soluzioni ottimali \u00e8 stata il tema costante di molte pubblicazioni. Lo testimoniano gli studi, condotti fin dal 1954 sulle travi inflesse in acciaio a parete piena; sulle travi reticolari in acciaio; sulle sezioni composte soggette a pressoflessione; sulle sezioni composte acciaio-calcestruzzo soggette a flessione; sul peso strutturale dei ponti strallati.\nPi\u00f9 in generale tutta la sua ricerca progettuale \u00e8 sempre stata tesa a trovare le soluzioni ottimali sotto il profilo tecnico, economico ed estetico come risulta dai numerosi concorsi e appalti-concorso vinti su suoi progetti..\nConnubio tra l'acciaio e il cemento armato.\nUna caratteristica saliente delle strutture di Fabrizio de Miranda \u00e8 il connubio tra l'acciaio e il cemento armato. In una intervista alla rivista Costruzioni Metalliche egli diceva: \"Presto ho valutato come la soluzione migliore nella impostazione tipologica strutturale, fosse l'integrazione dei due materiali acciaio e calcestruzzo, in modo da ottimizzare le prestazioni di entrambi\". Oltre ai numerosi ponti in sistema composto acciaio-calcestruzzo, alcune opere particolarmente esemplari di questo positivo connubio tra acciaio e c.a. sono le strutture dell'ampliamento della Facolt\u00e0 di Architettura di Milano, le strutture del Centro civico polifunzionale di Monte d'Ago (AN) dove si trovano nella stessa struttura elementi in acciaio, elementi in c.a. ordinario, travi composte acciaio-c.a, travi reticolari in acciaio; sicuramente degno di nota anche il progetto del ponte stradale e ferroviario sul fiume Adda tra Paderno (CO) e Calusco (BG) in cui un arco sottile in c.a. di grande luce (270\u00a0m) si associa ad una travata reticolare in acciaio.\nPonti a struttura d'acciaio.\nNel secondo Novecento Fabrizio de Miranda si \u00e8 distinto decisamente nel campo dei \"Ponti a struttura d'acciaio\" che \u00e8 stato il suo campo d'azione privilegiato dando un contributo significativo all'evoluzione dei criteri di progettazione, dei metodi di calcolo e dei procedimenti costruttivi. Nel suo libro \"Ponti a struttura d'acciaio\", scritto nel 1970, si pu\u00f2 rileggere il percorso di progettista e di ricercatore nei primi due decenni di attivit\u00e0 in questo ambito. Dai primi ponti in sistema composto acciaio calcestruzzo fino ai grandi ponti strallati sui fiumi Paran\u00e0 de Las Palmas e Paran\u00e0 Guaz\u00f9 in Argentina. I contributi scientifico-tecnici pi\u00f9 originali sono quelli relativi a diversi sistemi di presollecitazione mediante la sconnessione di vincoli interni alle travate nei ponti in sistema composto acciaio - calcestruzzo.\nPonti strallati.\nIl problema delle grandi luci ha accompagnato tutto il percorso professionale di Fabrizio de Miranda fin dalla met\u00e0 degli anni cinquanta.\nUn notevole contributo \u00e8 stato dato allo studio dei cosiddetti ponti strallati, termine che egli coni\u00f2 per la prima volta nella memoria del 1971 dal titolo: \"il ponte strallato soluzione attuale del problema delle grandi luci\".\nLo studio di questa nuova tipologia di ponte inizi\u00f2 negli anni dal 1967 al 1969 in occasione della ricerca di uno schema strutturale adatto a risolvere il problema dell'attraversamento stradale e ferroviario dello stretto di Messina. La ricerca condusse al progetto presentato al Concorso internazionale indetto dall'A. N.A.S. nel 1969 che consegu\u00ec uno dei sei primi premi ex aequo. Detto progetto innovava decisamente la concezione dei ponti strallati fino ad allora realizzati proponendo una nuova concezione di ponte strallato analizzato come una grande travatura reticolare con strallatura continua e schema a ventaglio. Adottando questa nuova concezione strutturale il progetto del Gruppo Lambertini riusciva a proporre una luce libera di 1300\u00a0m (il primato mondiale di luce libera dei ponti sospesi era detenuto dal ponte di Verrazzano con 1298\u00a0m, quello dei ponti strallati era di circa 300\u00a0m) e dest\u00f2 grande interesse a livello internazionale.\nA partire dal 1970 i ponti strallati a comportamento reticolare continuo (la cosiddetta seconda generazione dei ponti strallati) si diffusero rapidamente in tutto il mondo e rappresentano, oggi (), la tipologia pi\u00f9 adottata per superare le grandi luci.\nDue contributi teorici significativi furono presentati nel 1971 e nel 1973 rispettivamente al III e al IV Congresso C.T.A., \"le Giornate italiane della costruzione in acciaio\", fornendo i criteri di progettazione, di calcolo e di verifica di questa nuova concezione di ponti strallati e offrendo un primo modello di calcolo, in forma chiusa, delle sollecitazioni flessionali nell'impalcato utilizzando lo schema della trave su suolo elastico continuo alla Winkler.\nL'idea del modello continuo del ponte strallato, unitamente all'approfondimento del problema della rigidezza degli stralli, fu ripresa e perfezionata nel 1979 da un ulteriore contributo condotto insieme ai professori Grimaldi A, Maceri F. e Como M.\nLa ricerca sulle grandissime luci \u00e8 continuata anche negli anni ottanta. In un convegno internazionale a Londra nel 1988 fu proposta un'evoluzione dello schema del ponte strallato per le grandissime luci per arrivare a superare i 2.000\u00a0m di luce.\nCreativit\u00e0 e innovazione.\nLa ricerca progettuale ha visto realizzate in Italia e nel mondo moltissime opere con caratteristiche innovative. Eccone alcune:\nLe tre mentalit\u00e0.\nNel 1990 Il Consiglio Nazionale delle Ricerche americano affid\u00f2 al \u201cTrasportation Research Board\u201d una ricerca sull'estetica dei ponti nel mondo e invit\u00f2 alcuni progettisti di ponti di vari paesi, tra cui Fabrizio de Miranda, a scrivere un saggio sul tema. \u201cThe three mentalities of successful bridge design\u201d fu il titolo che venne dato, dai curatori dell'Opera, al saggio. Il testo rivela e riflette, indirettamente, quelle che sono le caratteristiche salienti dell'autore. Per ottenere un risultato positivo devono trovarsi simultaneamente presenti al tavolo di lavoro del progettista di ponti, anche se non tutte nella stessa persona, tre mentalit\u00e0. Quella tecnico-scientifica per la parte statica, quella estetica per la parte architettonica e quella economica per gli aspetti costruttivi.\nIn Fabrizio de Miranda queste tre mentalit\u00e0, unitamente ad una non comune creativit\u00e0 progettuale e a una straordinaria capacit\u00e0 di disegno a mano libera, si trovano tutte in grado elevato. Lo testimoniano i primi premi conseguiti nei numerosi concorsi di progettazione di ponti; le sue pubblicazioni scientifiche che rivelano la capacit\u00e0 di affrontare in modo originale anche problemi molto complessi; la sua rapida carriera direttiva maturata nel periodo di lavoro nell'industria che rivela, oltre alla capacit\u00e0 organizzativa anche la propensione alla ricerca delle soluzioni pi\u00f9 economiche, fattore sempre determinante per l'acquisizione delle commesse; la sua consuetudine a lavorare con naturalezza insieme agli architetti dove le soluzioni tecniche si devono coniugare con gli aspetti architettonici rivela infine la sua profonda sensibilit\u00e0 ai valori estetici.\nLe sue opere si distinguono immediatamente per la pulizia delle linee strutturali, per la chiarezza degli schemi statici, per la simmetria e l'armonia delle proporzioni, per la razionale scelta dei materiali resistenti, per la modernit\u00e0 che dura nel tempo e per la cura dei particolari costruttivi.\nRiconoscimenti.\nConcorsi di progettazione.\nPrimi premi nei seguenti Concorsi:"}
{"id": "1654919", "revid": "599013", "url": "https://it.wikipedia.org/wiki?curid=1654919", "title": "J\u00f4f", "text": ""}
{"id": "1654921", "revid": "287204", "url": "https://it.wikipedia.org/wiki?curid=1654921", "title": "Jof", "text": ""}
{"id": "1654922", "revid": "1714743", "url": "https://it.wikipedia.org/wiki?curid=1654922", "title": "Riccardo Plantageneto, III duca di York", "text": "Fu uno dei membri della famiglia reale che svolsero funzioni di rilievo in Francia durante l'ultima fase della guerra dei cent'anni ed in Inghilterra durante la pazzia di Enrico VI. Proprio il suo conflitto, quale pretendente al trono inglese, con Enrico VI, fu uno dei fattori politici pi\u00f9 rilevanti dell'Inghilterra del XV secolo ed una delle cause scatenanti della guerra delle due rose, a cui Riccardo diede inizio, nel 1455. Pur essendo stato designato, dal parlamento inglese, quale legittimo successore di Enrico VI, non divent\u00f2 mai re, al contrario di due dei suoi figli: Edoardo e Riccardo.\nOrigine.\nFiglio del futuro terzo conte di Cambridge, Riccardo di Conisburgh (figlio minore, terzogenito di Edmondo di Langley, I duca di York, a sua volta figlio maschio quintogenito di Edoardo III d'Inghilterra) e di Anna Mortimer, figlia dell'erede al trono inglese, il conte di March, Ruggero Mortimer (1374-1398) e di Eleonora Holland (1373-1405), figlia di Tommaso Holland, 1\u00ba conte di Kent. Anna discendeva (era la bisnipote) dal figlio maschio terzogenito di Edoardo III, Lionello di Anversa che era anche il fratello di Edmondo di Langley (padre di Riccardo). Edmondo di Langley era il quarto figlio maschio sopravvissuto a Edoardo III e Filippa di Hainaut. La nonna paterna era Isabella di Castiglia che era la figlia di Pietro I di Castiglia e Maria di Padilla. Roger Mortimer era figlio di Edmondo Mortimer, terzo conte di March e di Filippa Plantageneta, l'unica figlia di Lionello di Anversa.\nBiografia.\nInfanzia (1411-1432).\nVenuto al mondo il 21 settembre 1411, Riccardo perse la madre pochi giorni dopo la nascita, a seguito delle conseguenze del parto.\nAll'et\u00e0 di quattro anni rimase orfano anche del padre, il conte di Cambridge il quale, nel luglio 1415, con altri nobili aveva organizzato una congiura, che si proponeva di porre suo cognato, Edmondo Mortimer, sul trono inglese al posto di Enrico V.\nRiccardo, privato di tutti i suoi titoli e beni, fu mandato al patibolo, il 5 agosto di quello stesso anno, a Southampton Green, Hampshire, senza che Riccardo potesse ereditarne n\u00e9 le terre, n\u00e9 il titolo.\nNello stesso anno, anche lo zio paterno Edoardo di Norwich, II duca di York, rimase ucciso nella battaglia di Azincourt del 25 ottobre 1415; pertanto, essendo Edoardo senza figli, Riccardo, suo parente maschio pi\u00f9 prossimo, gli subentr\u00f2 nel titolo, ereditandone le terre, nonostante qualche esitazione di Enrico V.\nData la sua condizione di orfano minorenne, le entrate e le terre (concentrate nel Lincolnshire, Northamptonshire, Yorkshire, Wiltshire e Gloucestershire) connesse al titolo di Duca di York, furono amministrate dalla corona che avrebbe potuto nominare o revocare il tutore affiancato al Duca.\nNell'ottobre del 1417, Enrico V assegn\u00f2 la tutela di Riccardo a Ralph Neville, primo conte di Westmorland e nomin\u00f2 Sir Robert Waterton quale istitutore: Neville, come era suo diritto, organizz\u00f2 il fidanzamento tra il tredicenne Riccardo a sua figlia Cecily Neville, che aveva allora nove anni.\nDopo la morte per peste, avvenuta in Irlanda, il 19 gennaio 1425, dell'altro zio, Edmondo Mortimer, anche lui senza eredi legittimi, il quattordicenne, Riccardo di York, l'unico figlio maschio di Riccardo e di Anna (l'unica dei fratelli di Edmondo ad avere avuto discendenza), divenne anche conte di March e conte dell'Ulster (e delle rispettive propriet\u00e0 in Galles e presso Ludlow) ottenendo una rendita valutata attorno alle 3.430 \u00a3, come mostra il \"Valor Ecclesiasticus\" con riferimento all'anno 1443-1444.\nQuando Ralph Neville mor\u00ec, nell'ottobre del 1425, lasci\u00f2 in eredit\u00e0 la tutela di York alla vedova Giovanna Beaufort (1375 - 1440).\nSui primi anni di vita di Riccardo si hanno poche informazioni. Riccardo fu nominato cavaliere il 19 maggio 1426 a Leicester da Giovanni di Lancaster, primo duca di Bedford. Il matrimonio con Cecilia Neville fu celebrato nell'ottobre del 1429 ed il 6 novembre fu presente all'incoronazione di Enrico VI d'Inghilterra nell'Abbazia di Westminster. In seguito Riccardo segu\u00ec Enrico in Francia e fu presente alla sua incoronazione come re di Francia il 16 dicembre 1431 a Notre-Dame. Il 12 maggio 1432 entr\u00f2 finalmente in possesso dell'eredit\u00e0 e del controllo delle sue propriet\u00e0.\nIn Francia (1436-1439).\nLe prime informazioni storiche su Riccardo di York riguardano la sua spedizione in Francia del maggio 1436. Le conquiste di Enrico V d'Inghilterra in Francia non potevano essere mantenute indefinitamente. Il Regno d'Inghilterra avrebbe avuto bisogno o di estendere le proprie conquiste per assicurarsi il dominio stabile sui francesi, o di concedere del territorio per poter ottenere un accordo negoziato.\nDurante la minor et\u00e0 di Enrico VI, il Consiglio approfitt\u00f2 della debolezza dei francesi e dell'alleanza con la Borgogna per aumentare i possedimenti inglesi. Nel 1435, a Rouen, il luogotenente di Francia, Giovanni, I duca di Bedford era morto all'improvviso e dopo la sua morte, errori diplomatici (la perdita dell'alleanza del duca di Borgogna, che in seguito al Trattato di Arras del 1435, cess\u00f2 di riconoscere le pretese del Re d'Inghilterra al trono di Francia) e le sconfitte militari furono la causa principale della perdita di molti territori francesi.\nA Riccardo, nominato luogotenente di Francia, fu affidato l'incarico di prendere misure provvisorie per cercare di mantenere i territori inglesi in Francia fino al momento in cui re Enrico avesse potuto assolvere pienamente ai propri compiti.Riccardo sbarc\u00f2 in Francia nel maggio 1436, quando Parigi (sua destinazione originaria) era caduta da circa un mese costrinse il suo esercito a stanziarsi in Normandia. In collaborazione coi capitani di Bedford, Riccardo ottenne alcuni successi, riconquist\u00f2 F\u00e9camp e mantenne il Pays de Caux, riuscendo a mantenere l'ordine e ad amministrare la giustizia nel ducato. In tale opera, tuttavia, il Duca lament\u00f2 spesso di non ricevere adeguato appoggio dalla corte, essendo spesso costretto a pagare le truppe con il danaro derivante dai propri possedimenti inglesi.\nIl suo mandato fu esteso oltre i dodici mesi iniziali e Riccardo ritorn\u00f2 in Inghilterra nel novembre del 1439. Nonostante fosse uno dei principali nobili del regno, al suo ritorno non venne inserito nel Consiglio di Enrico VI.\nDi nuovo in Francia (1440-1445).\nEnrico VI si rivolse di nuovo a Riccardo nel 1440 dopo il fallimento dei negoziati di pace. Fu nuovamente nominato luogotenente di Francia il 2 luglio con gli stessi poteri che erano stati garantiti a Bedford. Come nel 1437 pot\u00e9 godere della lealt\u00e0 dei sostenitori di Bedford compresi sir John Fastolf e sir William Oldhall.\nNel 1443 comunque Enrico invi\u00f2 in Francia un esercito di 8.000 uomini, guidato da John Beaufort, appena creato duca di Somerset, con l'intento di recuperare la Guascogna. Questo fatto tolse uomini e risorse a Riccardo in un momento in cui era in atto una strenua lotta per la difesa dei confini normanni. Oltre a ci\u00f2, anche i termini dell'incarico dato a Somerset fecero pensare a Riccardo che probabilmente il suo ruolo, in una Francia interamente in mano ai Lancaster, era stato ridotto puramente a quello di governatore della Normandia. Questo potrebbe essere stato l'inizio del rancore che Riccardo nutr\u00ec per la famiglia Beaufort, rancore che in seguito trov\u00f2 sfogo nella guerra civile.L'esercito inglese in Guascogna non riusc\u00ec ad ottenere nulla ed alla fine torn\u00f2 in Normandia dove Somerset mor\u00ec.\nLa politica inglese torn\u00f2 quindi ad essere orientata verso la ricerca di un accordo di pace (o almeno di una tregua), perci\u00f2 il resto del tempo trascorso da Riccardo in Francia fu impiegato nell'ordinaria amministrazione ed in questioni private. La duchessa Cecilia lo aveva accompagnato in Normandia e i suoi figli Edoardo, Edmondo ed Elisabetta nacquero a Rouen.\nIn Irlanda (1445-1450).\nAl termine dei cinque anni di incarico (torn\u00f2 in Inghilterra il 20 ottobre), Riccardo aveva probabilmente qualche ragionevole aspettativa di riconoscimento. Egli era stato comunque in qualche modo associato con gli inglesi in Normandia che si erano opposti alla politica di Enrico riguardo alla Francia, alcuni dei quali (come ad esempio sir William Oldhall e sir Andrew Ogard) lo avevano seguito in Inghilterra. Alla fine, nel dicembre del 1446, la luogotenenza and\u00f2 a Edmund Beaufort, II duca di Somerset, che era diventato conte di Somerset alla morte del fratello John. Tra il 1446 ed il 1447 Riccardo partecip\u00f2 alle riunioni del Consiglio di Enrico VI e del Parlamento, ma la maggior parte del suo tempo fu spesa nell'amministrazione delle sue propriet\u00e0 sulla frontiera gallese.\nLa morte di Humphrey di Lancaster, zio di Enrico VI, lasci\u00f2 Riccardo come apparente erede di Enrico, ma quest'ultimo non lo riconobbe mai ufficialmente e Riccardo continu\u00f2 ad essere escluso dalla corte.Inoltre il suo atteggiamento critico verso la resa da parte di Enrico VI del Maine e dell'Angi\u00f2 potrebbe aver contribuito alla nomina del 30 luglio a luogotenente d'Irlanda, in certa misura una misura prevedibile.\nLa durata della sua carica fu di dieci anni, il che lo escluse dal poter essere preso in considerazione per qualsiasi altro ufficio che riguardassero sia la Francia che l'Inghilterra per tutto quel periodo ma fu anche una maniera conveniente di rimuoverlo da altri incarichi.Affari privati lo trattennero in Inghilterra fino al giugno del 1449, ma quando infine part\u00ec, lo fece con Cecilia (all'epoca incinta) ed un esercito di circa 600 uomini.\nCi\u00f2 suggeriva che fosse previsto una residenza in Irlanda durevole, invece Riccardo (dichiarando scarsit\u00e0 di fondi per mantenere i suoi possedimenti inglesi) decise di tornare in Inghilterra. \nIn effetti le sue finanze avrebbero potuto avere qualche problema: negli anni quaranta era in credito di circa 40.000 sterline dalla Corona e le entrate dalle sue propriet\u00e0 iniziavano a diminuire.\nLeader dell'opposizione (1450-1452).\nNel 1450 le sconfitte ed i fallimenti dei dieci anni precedenti si trasformarono in grave inquietudine politica. A gennaio Adam Moleyns, Lord del consiglio privato del re e vescovo di Chichester, venne linciato. A maggio il consigliere capo del re William de la Pole, I duca di Suffolk fu ucciso mentre si stava recando in esilio. I Comuni richiesero che il re revocasse molte delle donazioni di terre e denaro che aveva fatto ai suoi sostenitori.\nIn giugno il Kent ed il Sussex si sollevarono. Condotti da Jack Cade (che assunse il nome di John Mortimer), i rivoltosi presero il controllo di Londra ed uccisero John Fiennes, primo barone di Saye e Sele, Lord Tesoriere d'Inghilterra. Ad agosto le ultime citt\u00e0 occupate dagli inglesi in Normandia caddero in mano ai francesi e i rifugiati si riversarono in Inghilterra.\nIl 17 settembre Riccardo approd\u00f2 a Beaumaris, sull'isola di Anglesey, in Galles. Dopo essere sfuggito ad un tentativo degli emissari di Enrico di intercettarlo ed aver raccolto durante il viaggio alcuni seguaci, egli arriv\u00f2 a Londra il 27 settembre. Dopo un inconcludente (e forse violento) incontro col re, Riccardo continu\u00f2 a reclutare seguaci, sia in Anglia orientale che nell'ovest. Le violenze a Londra furono tali che Somerset, che era tornato in Inghilterra in quanto richiamato da Enrico VI per fronteggiare Riccardo, venne fatto rifugiare nella Torre di Londra per la propria sicurezza. A dicembre il Parlamento elesse presidente il ciambellano di Riccardo, sir William Oldhall.\nL'atteggiamento pubblico di Riccardo fu quello del riformatore, chiese un governo migliore e l'incriminazione dei traditori che avevano perduto la Francia del nord. Giudicando dalle sue azioni successive, probabilmente ebbe anche un'altra mira: la rovina di Somerset (l'unico maschio ancora in vita del casato dei Lancaster). Sebbene ricoprisse anche alte cariche, Riccardo manc\u00f2 sempre di un appoggio maggioritario sia in parlamento che al di fuori di esso.Comunque nel febbraio 1451 Riccardo partecip\u00f2 alla definitiva stroncatura della ribellione del Kent, detta la \"mietitura delle teste\".\nNell'aprile del 1451, Somerset fu rilasciato dalla Torre di Londra e nominato Capitano di Calais. Quando, a maggio, Thomas Young, un parlamentare di Bristol, propose che Riccardo venisse riconosciuto come erede al trono, Young venne rinchiuso nella torre ed il Parlamento venne sciolto. Enrico VI fu sollecitato a promuovere tardive riforme che avrebbero in qualche modo dovuto ripristinare l'ordine pubblico e migliorare le finanze reali. Frustrato dalla sconfitta politica, Riccardo si ritir\u00f2 a Ludlow.\nNel 1452 riprov\u00f2 l'ascesa al potere, non tanto per diventare re egli stesso, quanto per farsi riconoscere come erede di Enrico VI, cercando nel contempo di eliminare la concorrenza del duca di Somerset (che, come discendente dei Beaufort, del casato dei Lancaster,era preferito da Enrico come successore). Riccardo marci\u00f2 da Ludlow verso Londra raccogliendo sostenitori durante il suo percorso, solo per poi trovare per\u00f2 le porte della citt\u00e0 sbarrate di fronte a lui per ordine del re. Riccardo quindi, col proprio esercito in grande inferiorit\u00e0 e sostenuto da poche famiglie nobili, si diresse nel Kent, per avere l'appoggio dei rivoltosi del 1450, ma senza successo, e fu fermato a Dartford dalle truppe lealiste e costretto a giungere ad un accordo con Enrico. Gli venne consentito di presentare al re le sue rimostranze contro Somerset, poi venne condotto a Londra e, dopo due settimane di arresti domiciliari, fu costretto ad un giuramento di sottomissione nella Cattedrale di San Paolo.\nLord Protettore.\nIl 13 ottobre 1453, nacque il figlio di Enrico VI, Edoardo di Lancaster, Principe di Galles, ma nello stesso periodo, il re cadde in uno stato di ebetismo totale. La regina, Margherita chiese la reggenza, ma nel marzo 1454, Riccardo di York fu nominato protettore del regno, ottenendo finalmente la posizione di peso che aveva desiderato, mentre la regina fu completamente esclusa dal governo e Somerset imprigionato nella Torre di Londra per essere giudicato. York mise Somerset sotto accusa, ma intervenne la regina Margherita per impedirne il processo. Oltre a ci\u00f2, molti seguaci di Riccardo sparsero la voce, mai provata, che il figlio del re non fosse suo, bens\u00ec di Somerset. La reggenza di Riccardo di York fu impegnata nell'affrontare il problema delle spese esagerate del governo. Il giorno di Natale del 1454, il re si riprese e l'influenza di Somerset riprese vigore, mentre Riccardo di York fu nuovamente isolato.Nel contempo, la guerra in Francia, nonostante un'avanzata inglese in Aquitania che aveva permesso la riconquista di Bordeaux volgeva al termine, con la sconfitta degli inglesi.York intanto aveva guadagnato un alleato importante, Richard Neville Conte di Warwick, uno dei pi\u00f9 influenti notabili e forse pi\u00f9 ricco di York stesso.\nInizio della guerra delle due rose (1455-1460).\nRiccardo e il conte di Warwick, nella primavera del 1455, raccolsero delle truppe, marciarono su Londra e alla fine di maggio, arrivarono a St Albans, gi\u00e0 occupata dalle truppe realiste, comandate dal Somerset, che sapendo di essere inferiore di numero, aveva ordinato di costruire delle barricate. Dopo un inutile tentativo di trattative, Riccardo diede ordine di attaccare ed entrati in citt\u00e0, combattendo per le strade e negli orti, i suoi sconfissero le truppe reali (il 22 maggio 1455 nella Prima battaglia di St Albans). Somerset perse la vita assieme al cugino di Riccardo, il conte di Northumberland, che militava coi Lancaster; il re, Enrico VI, fu leggermente ferito, in pratica prigioniero, fu condotto, prima, al Castello di Hertford, e poi a Westminster dove fu convocato il parlamento, che di malavoglia eman\u00f2 un'amnistia per tutti i ribelli e nello stesso tempo confermava Enrico re e suo figlio principe di Galles.\nIn novembre il re ebbe una ricaduta e Riccardo di York fu nominato protettore, per la seconda volta; prima della fine dell'anno, Enrico si riprese e pur rimanendo Riccardo come consigliere del re, i loro rapporti peggiorarono, soprattutto per le ingerenze della regina, Margherita d'Angi\u00f2, che, nell'agosto 1456, condusse Enrico nei possedimenti dei Lancaster e a Coventry organizz\u00f2 un incontro in cui Riccardo e i suoi amici dovettero giurare fedelt\u00e0 al re, ma dopo tale sottomissione si allontanarono nuovamente dalla corte e iniziarono a prepararsi ad un nuovo scontro.\nDopo che, nel marzo 1458, fu inscenata, nella Cattedrale di San Paolo, a Londra, una pacificazione fittizia, detta \"giornata d'amore\", da ambo le parti, si continu\u00f2 a preparare lo scontro armato: Riccardo, Warwich, con parte della guarnigione di Calais, di cui era comandante, e i loro alleati, dopo una parziale vittoria a Blore Heath, nello Staffordshire si erano riuniti, a Ludlow, nel settembre 1459, ma quando l'esercito realista cominci\u00f2 ad avanzare nello Shropshire, gli yorkisti si dispersero nella \"rotta di Ludford\", nello Shropshire.\nIl duca Riccardo e il suo secondogenito, Edmondo, conte di Rutland, si ritirarono prima in Galles e poi in Irlanda, dove furono accolti con entusiasmo, mentre l'erede di Riccardo, Edoardo, conte di March si ritir\u00f2 a Calais con Warwich. Il parlamento giudic\u00f2 i ribelli, in contumacia, colpevoli di tradimento.\nComunque il governo, nel tentativo di recuperare la sua perduta autorit\u00e0 esercit\u00f2 il potere in modo oppressivo e la popolazione, ma soprattutto i nobili divennero ostili ad Enrico VI e spalleggiarono le rivendicazioni degli York appoggiando, nel giugno del 1460, lo sbarco a Sandwich, nel Kent di Edoardo di March e Warwich, che, il 2 luglio entrarono a Londra e dato che le truppe regie erano divise, nella battaglia di Northampton (10 luglio 1460), trionfarono sulle truppe dei Lancaster che si erano riunite intorno al re, a Coventry. Dato che il re era stato fatto prigioniero, si attese l'arrivo di Riccardo, che convoc\u00f2 il parlamento, che si riun\u00ec in ottobre. Riccardo chiese esplicitamente di essere eletto re al posto di Enrico, ma il parlamento rifiut\u00f2, e dopo quindici giorni di discussioni, Enrico fu confermato re a vita, per\u00f2 Riccardo fu nominato suo erede, escludendo dalla successione il principe di Galles, Edoardo di Lancaster.Riccardo, nel frattempo, era stato nominato di nuovo protettore del regno, a causa della malattia di Enrico VI.\nLa regina Margherita, anche con l'appoggio degli scozzesi, aveva raccolto nel nord un imponente esercito che, nel dicembre di quello stesso anno era riunito nello Yorkshire e ora si stava avviando verso sud.Nel frattempo, Riccardo che si era ritirato nel suo castello di Sandal, presso Wakefield, per festeggiare il Natale, usc\u00ec per affrontare i lancasteriani in campo aperto, e, il 30 dicembre 1460, davanti alle porte della citt\u00e0. Durante la Battaglia di Wakefield Riccardo perse la vita, mentre suo figlio, Edmondo, conte di Rutland, fu pugnalato a morte dopo lo scontro.\nDopo la battaglia le teste di Riccardo e quella di suo figlio, Edmondo, furono poste su delle picche e portate in trionfo dai lancasteriani. La testa di Riccardo, con una corona, di carta e paglia, sul capo, fu poi posta su una delle porte di York, la \"Micklegate Bar\".\nRiccardo di York fu poi tumulato, assieme al figlio, Edmondo, nella chiesa di Fotheringhay, nel Northamptonshire, dove era gi\u00e0 stato tumulato lo zio, Edoardo di York e dove sar\u00e0 raggiunto dalla moglie, Cecily Neville.\nAlla morte di Riccardo il figlio maschio primogenito, Edoardo, divenuto il capo del casato di York, continu\u00f2 nelle ostilit\u00e0 e, poco pi\u00f9 di due mesi dopo la morte del padre e del fratello, il 4 marzo 1461, col nome di Edoardo IV, fu eletto re d'Inghilterra, per la prima volta, e con la vittoria di Towton (North Yorkshire), del 29 marzo 1461, mise fine alla prima fase cruenta della guerra delle due rose. Gli York dopo Edoardo IV ebbero altri due sovrani, Edoardo V, figlio di Edoardo IV (che di fatto non regn\u00f2 mai) e Riccardo III, figlio di Riccardo di York. Infine Elisabetta di York, figlia di Edoardo IV, fu la regina consorte del lancasteriano Enrico VII Tudor.\nDiscendenza.\nRiccardo da Cecily Neville ebbe tredici figli:"}
{"id": "1654925", "revid": "106567926", "url": "https://it.wikipedia.org/wiki?curid=1654925", "title": "Urs R\u00e4ber", "text": "Discesista in attivit\u00e0 tra la fine degli anni settanta e l'inizio del decennio successivo, \u00e8 stato in grado in carriera di conquistare due successi in Coppa del Mondo e, nel 1983-1984, la Coppa del Mondo di discesa libera.\nBiografia.\nR\u00e4ber ottenne il primo piazzamento in Coppa del Mondo il 1\u00ba febbraio 1979 a Villars-sur-Ollon in discesa libera (7\u00ba); nella stessa stagione in Coppa Europa vinse la classifica della specialit\u00e0, mentre in quella successiva esord\u00ec ai Giochi olimpici invernali: a fu 18\u00ba nella discesa libera.\nSempre in discesa libera ottenne il suo primo podio in Coppa del Mondo, sulla Saslong della Val Gardena il 20 dicembre 1982 (3\u00ba), e le sue due vittorie nel circuito, il 18 dicembre 1983 ancora in Val Gardena e il 7 gennaio 1984 a Laax. Nella stessa stagione ottenne anche il suo ultimo podio, il 2 febbraio sull'Olimpia delle Tofane di Cortina d'Ampezzo (2\u00ba), e vinse la Coppa del Mondo di specialit\u00e0. Ai XIV Giochi olimpici invernali di , sua ultima presenza olimpica, si classific\u00f2 al 5\u00ba posto; il suo ultimo piazzamento in carriera fu il 10\u00ba posto ottenuto nella discesa libera di Coppa del Mondo disputata il 4 marzo 1984 ad Aspen.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1654934", "revid": "1494169", "url": "https://it.wikipedia.org/wiki?curid=1654934", "title": "Concilio di Costantinopoli V", "text": ""}
{"id": "1654935", "revid": "4175", "url": "https://it.wikipedia.org/wiki?curid=1654935", "title": "Tour della Nazionale di rugby a 15 della Nuova Zelanda 1981", "text": "Nel 1981, gli All Blacks della nazionale neozelandese di Rugby Union, si recano in tour in Romania e Francia. "}
{"id": "1654937", "revid": "298229", "url": "https://it.wikipedia.org/wiki?curid=1654937", "title": "Concilio di Costantinopoli IV", "text": ""}
{"id": "1654941", "revid": "177966", "url": "https://it.wikipedia.org/wiki?curid=1654941", "title": "La casa di Giulietta", "text": ""}
{"id": "1654942", "revid": "254401", "url": "https://it.wikipedia.org/wiki?curid=1654942", "title": "Casa di Giulietta", "text": "La casa di Giulietta \u00e8 un palazzo medievale di Verona, situato in via Cappello, a poca distanza dalla centrale piazza delle Erbe.\nLa tragedia di Romeo e Giulietta ha trovato a Verona dei riscontri e la fantasia ha mescolato leggenda e realt\u00e0, tanto che sono stati riconosciuti vari luoghi in cui si sarebbe svolta la vicenda narrata da Shakespeare.\nStoria del palazzo.\nSono esistite effettivamente due famiglie di nome Montecchi e Capuleti (il nome esatto \u00e8 per\u00f2 Cappelletti): dei Cappelletti si ha conoscenza della loro presenza fino agli anni della permanenza di Dante a Verona, nella \"casa di Giulietta\", situata in prossimit\u00e0 di piazza Erbe, dove la loro presenza \u00e8 testimoniata dallo stemma del cappello sulla chiave di volta dell'arco di entrata al cortile della casa.\nI Montecchi, importanti mercanti ghibellini veronesi, furono veramente coinvolti in lotte sanguinose per il controllo del potere a Verona, in particolare con la famiglia guelfa dei Sambonifacio, ma non si hanno notizie di rivalit\u00e0 con i Cappelletti.\nI Montecchi e i Cappelletti vengono citati anche da Dante nella Divina Commedia ( v. 105-107).\nLa casa di Giulietta divenne nel XIV secolo un \"hospitium a Capello\", e la nuova famiglia Capello che vi risiedeva (e che prese probabilmente il nome dal luogo in cui abitavano) risulta aver esercitato il mestiere di \"speciari\" (cio\u00e8 farmacisti) ancora alla fine del XV secolo.\nDal XVII al XIX secolo divenne uno stallo con albergo (di pessima qualit\u00e0, vista la citazione che pare ne abbia fatto Dickens). Solo la torre d'ingresso risale al XIII secolo, anche se ha subito innumerevoli trasformazioni, compresi gli altri edifici che si affacciano sul cortile.\nDescrizione.\nL'aspetto della casa e dell'edificio attiguo, , \u00e8 stato modellato fra il 1937-1940 (sotto la direzione di Antonio Avena) tramite una serie di fantasiosi restauri voluti per ricreare l'antica scenografia rinascimentale, su ispirazione di un film americano del 1936, a sua volta ispiratosi al famoso dipinto ottocentesco di Hayez \"Il bacio\".\nAspetto turistico della casa di Giulietta.\nIl sito \u00e8 uno dei maggiori attrattori per i turisti che visitano Verona. Tale attenzione rende spesso molto affollato il cortile della casa, sul quale oltretutto sono stati aperti dei negozi di ricordini per turisti. L'andito che d\u00e0 accesso al cortile \u00e8 interamente ricoperto di graffiti e biglietti a tematica amorosa lasciati da molti visitatori.\nDall'estate 2015 fa da scenografia per alcune delle parti principali dello spettacolo itinerante Romeo e Giulietta, organizzato dal Teatro Nuovo di Verona: qui vengono recitate le famose scene del ballo e del balcone.\nNell'autunno del 2019 sono stati svolti importanti e meticolosi lavori di pulizia sull'arco e sui muri che portano al cortile della casa di Giulietta. Sono stati rimossi tutti i biglietti, gomme da masticare, cerotti, scritte che ricoprivano i muri. I muri sono stati imbiancati e completati con un avviso in varie lingue. L'avviso informa i visitatori che \u00e8 vietato imbrattare i muri e che i trasgressori saranno puniti con una multa di 3.000 euro oppure con un anno di prigione. Inoltre, a seguito dell'applicazione delle norme anti-Covid, non \u00e8 pi\u00f9 possibile toccare la statua di Giulietta. "}
{"id": "1654943", "revid": "122354115", "url": "https://it.wikipedia.org/wiki?curid=1654943", "title": "Concilio di Hieria", "text": "Il Concilio di Hier\u00eca, svoltosi nella cittadina di Hier\u00eca: situata sulla sponda asiatica del Bosforo, situata tra Crisopoli e Calcedonia, fu convocato nel 754 dall'imperatore bizantino Costantino V (741-775), in appoggio alla politica iconoclasta iniziata dal predecessore Leone III.\nI lavori del Concilio si svolsero dal 10 febbraio all'8 agosto, con la partecipazione di 338 vescovi orientali. Nessun patriarca era presente. Anastasio di Costantinopoli era morto poco prima e solo nell'ultima sessione del concilio, tenutasi nella chiesa di Santa Maria delle Blacherne a Costantinopoli, l'imperatore nomin\u00f2 come successore del primo Costantino II. Presiedeva l'assemblea Teodosio, vescovo di Efeso, convinto iconoclasta.\nGli atti del concilio non sono stati conservati, ma il decreto finale si trova citato negli atti del Secondo Concilio di Nicea. In esso i vescovi di Hieria affermano che un'icona che rappresenta Cristo pu\u00f2 essere considerata una raffigurazione o della natura divina ed umana fuse insieme (monofisismo) o unicamente della natura umana (nestorianesimo). La venerazione delle icone viene in tal modo condannata non solo come idolatria, ma come vera e propria eresia.\nIl Concilio si autoproclam\u00f2 settimo concilio ecumenico, ma la denominazione fu respinta dal successivo concilio di Nicea II (787) congiuntamente dalla Chiesa cattolica e da quella Ortodossa. Il Concilio di Nicea si contrappose mettendo in chiaro l'atteggiamento della Chiesa riguardo alle icone. Fu respinta l'iconoclastia, attraverso una distinzione tra venerazione delle immagini e adorazione, quest'ultima assolutamente rifiutata perch\u00e9 solo Dio pu\u00f2 essere adorato. Mise inoltre in chiaro la distinzione tra immagine concreta e rappresentazione, di fatto aprendo la strada alla raffigurazione artistica cristiana nei secoli a venire."}
{"id": "1654950", "revid": "228587", "url": "https://it.wikipedia.org/wiki?curid=1654950", "title": "Giardino inglese (disambigua)", "text": ""}
{"id": "1654951", "revid": "177966", "url": "https://it.wikipedia.org/wiki?curid=1654951", "title": "Verona e Shakespeare", "text": ""}
{"id": "1654953", "revid": "1543377", "url": "https://it.wikipedia.org/wiki?curid=1654953", "title": "Monte Alb\u00e1n", "text": "Monte Alb\u00e1n \u00e8 il nome moderno di un importante sito archeologico precolombiano dello stato messicano di Oaxaca, in Messico. La zona archeologica si estende su una bassa catena montuosa situata al centro della Valle di Oaxaca, dove si uniscono il suo ramo settentrionale di Etla, quello orientale di Tlacolula e quello meridionale di Zimatl\u00e1n/Ocotl\u00e1n (nota anche come Valle Grande). Oaxaca de Ju\u00e1rez, l'attuale capitale dello stato di Oaxaca, si trova a circa nove chilometri a est di Monte Alb\u00e1n.\nLa principale zona civico-cerimoniale del sito di Monte Alb\u00e1n \u00e8 situata a circa quattrocento metri dal fondo valle su una vasta area livellata artificialmente a un'altitudine di circa 1940 metri sul livello del mare. Oltre a questo nucleo monumentale il sito \u00e8 caratterizzato da diverse centinaia di terrazze artificiali e una dozzina di raggruppamenti di costruzioni piramidali che ricoprono la sommit\u00e0 e i fianchi della piccola catena montuosa (Blanton 1978). Le rovine archeologiche delle vicine colline di Atzompa e El Gallo a nord sono tradizionalmente considerate parte integrante dell'antica citt\u00e0.\nOltre al fatto di essere una delle prime citt\u00e0 della Mesoamerica l'importanza di Monte Alb\u00e1n deriva anche dal suo importante ruolo come centro socio-politico ed economico della civilt\u00e0 zapoteca, ruolo che ricopr\u00ec per quasi un millennio. Fondata verso la fine del periodo Formativo Medio attorno al 550 a.C., durante il periodo Formativo Terminale (ca.100 a.C.- 200 d.C.) Monte Alb\u00e1n divenne la capitale di uno stato espansionistico che domin\u00f2 una parte importante del territorio di Oaxaca, interagendo diplomaticamente e militarmente con altri stati mesoamericani quali Teotihuacan a nord (Paddock 1983; Marcus 1983). La citt\u00e0 gradualmente perse la sua egemonia politica durante il Classico Tardo (ca. 500-750 d.C.), al termine del quale risulta essere stata quasi totalmente abbandonata. Una limitata rioccupazione di alcune zone del sito, il riutilizzo opportunistico di tombe del periodo classico e sporadiche visite a fini rituali segnarono la storia archeologica del luogo durante il postclassico e nel primo periodo coloniale.\nPer quanto riguarda il nome del sito l'etimologia \u00e8 incerta. Tra le varie possibilit\u00e0 suggerite dai ricercatori negli ultimi decenni vi sono una possibile corruzione di un toponimo Zapoteco \"Danibaan\" (Collina Sacra), un riferimento coloniale a un soldato spagnolo di nome Montalb\u00e1n, o addirittura ai Colli Albani del Lazio. L'antico nome Zapoteco della citt\u00e0 \u00e8 ignoto, dal momento che le pi\u00f9 antiche fonti etnostoriche disponibili sono state compilate secoli dopo l'abbandono della citt\u00e0. Monte Alban significa \"montagna bianca\", nome dato dagli spagnoli, molto probabilmente per i fiori degli alberi che ricoprivano il sito archeologico.\nStoria delle ricerche.\nBen visibili da qualsiasi luogo della parte centrale della valle di Oaxaca, le rovine del Monte Alb\u00e1n hanno attratto visitatori ed esploratori fin dall'era coloniale. Tra gli altri Guillermo Dupaix studi\u00f2 il sito all'inizio del XIX secolo, J. M. Garc\u00eda ne pubblic\u00f2 una descrizione nel 1859 e A. F. Bandelier la visit\u00f2 e pubblic\u00f2 un proprio libro nel 1890. Per una prima vera e propria esplorazione archeologica si deve per\u00f2 attendere il 1902, anno in cui Leopoldo Batres, Ispettore Generale dei Monumenti del governo messicano sotto Porfirio D\u00edaz, diede inizio a degli scavi a larga scala alla ricerca di monumenti (Batres 1902). Fu per\u00f2 solo nel 1931 che il sito fu oggetto di scavi sistematici e scientifici sotto la direzione dell'archeologo messicano Alfonso Caso. Nei successivi diciotto anni Caso e i colleghi Ignacio Bernal e Jorge Acosta esplorarono vaste zone del centro monumentale del sito, e molto di quello che oggi \u00e8 visibile ai visitatori della zona archeologica venne scavato e ricostruito in quel periodo. Oltre a esplorare diverse dozzine di edifici di carattere residenziale e/o cerimoniale e scoprire alcune centinaia di tombe il contributo forse pi\u00f9 importante che risult\u00f2 dal lavoro di Caso e dei suoi colleghi fu la creazione di una cronologia ceramica per il periodo dalla fondazione del sito (circa 500 a.C.) alla fine del Postclassico nel 1521 d.C., cronologia tuttora usata dagli archeologi moderni.\nLo studio del periodo precedente alla fondazione di Monte Alb\u00e1n fu oggetto di ricerca da parte di Kent V. Flannery dell'Universit\u00e0 del Michigan, il cui \"Prehistory and Human Ecology Project\" fu da lui iniziato alla fine degli anni sessanta. Nei successivi vent'anni il progetto document\u00f2 lo sviluppo della complessit\u00e0 socio-politica della valle dal primo periodo Arcaico (ca. 8000-2000 a.C.) alla fase Rosario (700-500 a.C.) che precede la fondazione di Monte Alb\u00e1n, dati essenziali per la comprensione e studio delle origini e sviluppo di quest'ultimo. In questo contesto, i risultati pi\u00f9 significativi del lavoro di Flannery a Oaxaca derivano dagli scavi effettuati nel sito di San Jos\u00e9 Mogote nella Valle di Etla, il ramo settentrionale della Valle di Oaxaca, un progetto co-diretto con Joyce Marcus della University of Michigan (Flannery and Marcus 1983; Marcus and Flannery 1996).\nUn ulteriore importante passo nello studio del sito di Monte Alb\u00e1n venne raggiunto con il progetto \"Prehistoric Settlement Patterns in the Valley of Oaxaca\" iniziato da Richard Blanton e da altri colleghi nei primi anni settanta. \u00c8 solo con il loro lavoro di mappatura del sito che per la prima volta si estese lo studio del sito oltre alla zona monumentale centrale esplorata da Caso (Blanton 1978). Successive fasi del progetto guidate da Blanton, Gary Feinman, Steve Kowalewski, Linda Nicholas e altri estesero la copertura della mappatura a tutta la Valle di Oaxaca e oltre, producendo un'incredibile quantit\u00e0 di dati sullo sviluppo dell'intera regione fino alla conquista spagnola (Blanton et al. 1982; Kowalewski et al. 1989).\nCronologia del sito.\nCome indicato dagli studi di Blanton la collina del Monte Alb\u00e1n sembra essere stata disabitata prima del 500 a.C. In quel periodo San Jos\u00e9 Mogote era il principale centro abitato della regione, nonch\u00e9 centro politico ed economico del Chiefdom che probabilmente controllava gran parte della valle di Etla (Marcus and Flannery 1996). Il resto della Valle di Oaxaca era molto probabilmente amministrato da altri tre o quattro centri indipendenti, tra cui Tilcajete nella parte meridionale del Valle Grande e Yeg\u00fcih nel braccio orientale di Tlacolula. Competizione e guerre sembrano avere caratterizzato la fase Rosario, e studi suggeriscono l'esistenza di una \"zona cuscinetto\" non occupata tra San Jos\u00e9 Mogote e le citt\u00e0 avversarie a sud e a est (Marcus and Flannery 1996). \u00c8 in questa terra inabitata che alla fine del periodo Rosario venne fondata Monte Alb\u00e1n, raggiungendo in breve tempo una popolazione stimata a 5200 abitanti alla fine del periodo seguente (fase Monte Alb\u00e1n Ia, ca. 500-300 a.C.). Questo deciso incremento della popolazione venne accompagnato da un altrettanto rapido declino di San Jos\u00e9 Mogote e dei vicini siti satellite, il che fa presupporre che le \u00e9lite di questi ultimi siano stati coinvolti nella fondazione della futura capitale Zapoteca. Questo rapido accentramento di popolazione viene chiamato \"Monte Alban Synoikism\" da Marcus e Flannery (1996:140-146) riferendolo a simili comportamenti avvenuti nell'area mediterranea in antichit\u00e0. Nonostante in passato si pensasse (Blanton 1978) che le vicine citt\u00e0 di Tilcajete e Yeg\u00fcih avessero subito un abbandono dello stesso tipo, indicazione forse di una partecipazione nella fondazione di Monte Alb\u00e1n, pi\u00f9 recentemente ci\u00f2 sembra improbabile, soprattutto nel caso di Tilcajete. Un recente progetto diretto da Charles Spencer ed Elsa Redmond dell'American Museum of Natural History di New York ha dimostrato che invece di essere abbandonato quest'ultimo sito crebbe in popolazione durante le fasi Monte Alb\u00e1n Ia e Monte Alb\u00e1n Ic (ca. 500-300 a.C. e 300-100 a.C., rispettivamente), e probabilmente si oppose attivamente all'incorporazione nel nascente stato di Monte Alb\u00e1n (Spencer e Redmond 2001).\nAll'inizi del periodo Formativo Terminale (fase Monte Alb\u00e1n II, ca. 100 a.C.- 200 d.C.) Monte Alb\u00e1n raggiunse una popolazione stimata di 17200 persone (Marcus e Flannery 1996:139), diventando una delle pi\u00f9 grandi citt\u00e0 dell'intera Mesoamerica. L'aumento del potere politico fu accompagnato da una imponente espansione militare, che risult\u00f2 nell'occupazione del resto della Valle di Oaxaca stesso, oltre che di diverse vallate limitrofe quali la Ca\u00f1ada di Cuicatl\u00e1n a nord e quelle di Ejutla e Sola de Vega a sud (Balkansky 2002; Spencer 1982; Redmond 1983; Feinman e Nicholas 1990). In questo periodo e nel susseguente Classico Antico (fase Monte Alb\u00e1n IIIA, ca. 200-500 d.C.) Monte Alb\u00e1n divenne capitale di uno dei principali stati regionali in Mesoamerica. Come detto in precedenza dati e monumenti rinvenuti a Monte Alb\u00e1n indicano complesse interazioni politiche e diplomatiche tra lo stato di Monte Alb\u00e1n e quello di Teotihuacan, dove gli archeologi hanno trovato un quartiere abitato da Zapotechi provenienti dalla valle di Oaxaca (Paddock 1983). Nel corso del Classico Tardo (fase Monte Alb\u00e1n IIIB/IV, ca. 500-1000 d.C.) l'influenza del sito dentro e fuori la valle decrebbe, e le \u00e9lite delle citt\u00e0 assoggettate iniziarono a reclamare la propria indipendenza. Tra questi centri sono degni di nota Cuilapan e Zaachila nella Valle Grande e Lambityeco, Mitla e El Palmillo nella parte orientale di Tlacolula. Quest'ultimo luogo \u00e8 attualmente oggetto di scavi da parte di Gary Feinman e Linda Nicholas del Field Museum di Chicago (Feinman e Nicholas 2002). Alla fine del Classico la vecchia capitale venne in buona parte abbandonata, e il potente stato centralizzato di Monte Alb\u00e1n venne rimpiazzato da una realt\u00e0 frammentata divisa in dozzine di piccole citt\u00e0-stato indipendenti, situazione politica che rimase praticamente invariata fino all'arrivo degli spagnoli\nMonumenti.\nIl centro monumentale di Monte Alb\u00e1n \u00e8 la Piazza Principale, che misura approssimativamente 300x200 metri. I principali edifici cerimoniali e residenziali si trovano qui o nelle immediate vicinanze, e molti di essi sono stati esplorati e restaurati da Alfonso Caso, Ignacio Bernal e Jorge Acosta. A nord e a sud la Piazza Principale \u00e8 delimitata da grandi piattaforme accessibili dalla piazza attraverso delle scale monumentali. Sui lati orientale e occidentale vi sono numerose piccole piattaforme su cui si trovavano templi e residenze per le persone altolocate, nonch\u00e9 uno dei due campi di gioco alla palla rinvenuti a Monte Alb\u00e1n. Una direttrice nord-sud di piattaforme artificiali occupa il centro della piazza, usate probabilmente per strutture cerimoniali.\nUna caratteristica di Monte Alb\u00e1n \u00e8 l'importante numero di monumenti in pietra scolpita trovati nella zona cerimoniale. Tra gli esemplari pi\u00f9 antichi vi sono i cosiddetti \"Danzantes\", scoperti in gran parte nelle vicinanze dell'Edificio L e rappresentanti uomini nudi in pose contorte, alcuni dei quali con i genitali mutilati. L'interpretazione del XIX secolo che rappresentassero danzatori (da cui il nome) \u00e8 ormai screditata, e questi monumenti, risalenti ai primi tempi dell'occupazione del sito (fase Monte Alb\u00e1n I), mostrano con molta probabilit\u00e0 prigionieri di guerra torturati e sacrificati, alcuni identificati per nome, e potrebbero rappresentare i capi di villaggi e zone conquistate dal nascente stato zapoteco. Fino a oggi sono stati ritrovati oltre trecento \"Danzantes\" e alcuni di quelli meglio conservati si possono ammirare al museo del sito archeologico.\nUn tipo diverso di pietre scolpite sono state rinvenute nell'Edificio J al centro della Piazza Principale, un edificio caratterizzato da una singolare forma a punta di freccia e da un orientamento diverso dagli altri edifici della zona monumentale. Le mura dell edificio sono adornate da circa 40 pietre scolpite databili alla fase Monte Alb\u00e1n II, pietre che con molta probabilit\u00e0 indicano dei specifici nomi di luogo, a volte accompagnati da altri caratteri scolpiti o da rappresentazioni di teste rovesciate. Alfonso Caso fu il primo a identificare in queste pietre un elenco propagandistico di luoghi o citt\u00e0 conquistati e/o controllati dallo stato di Monte Alb\u00e1n. In effetti alcune identificazioni dei luoghi elencati sull'Edificio J sono state proposte (Marcus 1992), e in almeno un caso (la Ca\u00f1ada de Cuicatl\u00e1n) scavi archeologici archeologici hanno trovato prove di una conquista e colonizzazione da parte zapoteca (Redmond 1983; Spencer 1982).\nMolti degli artefatti rinvenuti nel corso delle esplorazioni archeologiche a Monte Alb\u00e1n in oltre un secolo di lavoro sono esposti al Museo Regional de Oaxaca nell'ex convento di Santo Domingo de Guzm\u00e1n a Oaxaca. Il museo contiene, tra l'altro, molti oggetti scoperti nel 1932 da Alfonso Caso nella tomba numero 7, una tomba Zapoteca del periodo Classico riusata opportunisticamente nel Postclassico per la sepoltura di alcuni individui di etnia Mixteca. La variet\u00e0 e ricchezza degli oggetti rinvenuti nella Tomba 7 ne fanno una delle sepolture pi\u00f9 spettacolari rinvenute nelle Americhe (Caso 1932).\nLa zona monumentale del sito archeologico \u00e8 aperto al pubblico ed \u00e8 una delle principali destinazioni turistiche per coloro che visitano Oaxaca. I sentieri del posto vengono anche usati per jogging, escursionismo e birdwatching\nIl sito nei media.\nNel 1998 il sito venne utilizzato per le riprese del film La otra conquista."}
{"id": "1654957", "revid": "22475", "url": "https://it.wikipedia.org/wiki?curid=1654957", "title": "Turok (videogioco)", "text": "Turok \u00e8 un videogioco FPS del 2008, sviluppato da Propaganda Games e pubblicato da Touchstone Pictures per PlayStation 3, Xbox 360 e Microsoft Windows. Si tratta del \"reboot\" della serie di videogiochi \"Turok\".\nTrama.\nPrologo.\nJoseph Turok \u00e8 il nuovo membro della compagnia Whiskey, un team creato per catturare Roland Kane e riportarlo sulla Terra. Kane \u00e8 un criminale ricercato per crimini di guerra, nonch\u00e9 mentore del protagonista e comandante del gruppo militare Wolf Pack. Costui \u00e8 riuscito a fuggire dalla Terra e a isolarsi in un pianeta sperduto. Il gioco inizia con un flashback che mostra l'ingresso di Turok nel Wolf Pack. Appena la nave del team raggiunge l'orbita del pianeta, un missile lanciato proprio dal pianeta l'abbatte, facendola precipitare.\nIl pianeta perduto.\nMiracolosamente salvi e appena fuori dal relitto, i superstiti si accorgono che il pianeta non \u00e8 desolato come dovrebbe essere: assomiglia molto alla Terra durante il Mesozoico: spietati dinosauri assetati di sangue popolano le giungle, attaccando tutto ci\u00f2 che si muove. Tuttavia i feroci dinosauri non sono l'unico pericolo del pianeta: un esercito di soldati, chiamato MG (Mendel-Gruman) sotto il controllo di Kane setaccia l'intero pianeta alla ricerca dei sopravvissuti della Whiskey Company. In questo capitolo Turok incontra per la prima volta il Tyrannosaurus rex \"Mamma Scarface\" che divora alcuni soldati MG che lo stanno attaccando.\nSangue amaro.\nTurok e Slade avanzano esplorando il pianeta alla ricerca dei resti della nave e si imbattono in una stazione MG, dove scoprono che il pianeta \u00e8 in fase di terraformazione. Dopo aver fatto piazza pulita dei soldati, si riforniscono di armi e munizioni e s'incamminano nuovamente nella giungla.\nLa valle mortale.\nTurok e Slade sperano di superare una valle attraversando un ponte visto in una mappa nella stazione MG appena superata ma, giunti sul luogo, scoprono che il ponte \u00e8 distrutto. Costretti a cercare un'altra strada, i due soldati devono vedersela con un Giganotosaurus che, fortunatamente, viene attaccato da un enorme branco di Utahraptor. Slade trova una caverna che si inoltra nel sottosuolo, dove dovranno affrontare degli Utahraptor albini. Mentre sta per uscire dalle grotte, Turok vede crollare il passaggio che lo avrebbe condotto all'esterno. Dopo aver affrontato un periglioso percorso in solitaria, trova la via di fuga. Appena uscito dalla caverna, Turok e Slade sconfiggono un Dilophosaurus e un branco di Utahraptor. Alla fine del combattimento, i due soldati incontrano un terzo sopravvissuto che si unisce a loro.\nIncontri.\nTurok e i suoi due compagni continuano la ricerca del resto della nave e, dopo aver sconfitto una pattuglia di soldati MG che era sul luogo, riescono a raggiungere il luogo dello schianto dove incontrano il resto della squadra. Ad un tratto, l'accampamento \u00e8 attaccato da un manipolo di guerrieri MG. \u00c8 grazie all'aiuto di Turok e alla sua maestria nel combattimento che i sopravvissuti riescono a sconfiggere la pattuglia, nonostante siano in netta inferiorit\u00e0 numerica. Il piccolo gruppo di sopravvissuti si raduna al punto di impatto della nave per decidere la strategia da adottare. Cole, preso il comando della squadra, ordina a Turok di trovare l'unit\u00e0 COMM a lungo raggio con la quale chiamare la squadra di recupero.\nFantasmi nell'ombra.\nDurante la ricerca del comunicatore, Turok trova un altro superstite: Cowboy. Con lui torner\u00e0 al campo, ma, durante il ritorno al campo base, Cowboy viene colpito da una freccia. Dopo aver riportato il ferito al campo, Turok, assieme a Gonzales e Foster, continua la ricerca del prezioso trasmettitore.\nMadre superiora.\nDurante la ricerca, Turok, Gonzales e Foster trovano un vecchio avamposto pieno di soldati MG e difeso da due cecchini. Foster viene ucciso, mentre gli altri due riescono a fare piazza pulita e a resistere all'offensiva MG. Gonzales trova il comunicatore ma viene divorato dalla Tyrannosaurus rex sfregiata, che porta con s\u00e9 anche il comunicatore. Turok segue Mamma Scarface e, dopo avere attraversato il suo nido e la sua prole, si confronta con lei. Durante la lotta, Turok ferisce ancora il muso del dinosauro, ma, prima che possa darle il colpo di grazia, l'eroe viene scagliato oltre un terrapieno e sviene. Quando si risveglia \u00e8 gi\u00e0 notte e si avventura nella giungla infestata di pericoli per riportare al campo l'unit\u00e0 COMM.\nCampi della morte.\nTurok riesce a tornare al campo con il comunicatore. Al campo viene accolto da Cowboy che gli \u00e8 riconoscente per averlo salvato, mentre Slade continua a non fidarsi di lui e ad accusarlo di essere una spia. Improvvisamente una freccia scagliata da John Grimes, vecchio compagno d'armi di Turok, uccide Cole. Il gruppo viene attaccato da una squadra d'assalto MG supportata da un carro armato dalle fattezze di un ragno meccanico. Turok abbatte il carro armato con un lanciamissili, mettendo in rotta i nemici. Ci\u00f2 nonostante la situazione \u00e8 grave per la compagnia Whiskey, tre uomini sono morti e l'unit\u00e0 COMM \u00e8 andata distrutta. Logan prende il comando e manda Turok, Slade e Carter ad indagare su alcune luci che s'intravedono in lontananza.\nPagliuzza pi\u00f9 corta.\nI tre s'incamminano nella foresta, Turok si accorge che qualcosa li sta seguendo. Il gruppo trova un laboratorio abbandonato e scopre che le luci intraviste nel cielo sono i fari di un APC semisepolto. Entrato nel laboratorio, il gruppo scopre che Kane sta studiando la tossina di un insetto locale e trova la posizione di una navetta spaziale situata in una stazione abbandonata. Ma il gruppo viene attaccato da scorpioni giganti. Carter viene trascinato sotto terra, mentre Turok e Slade tentano di raggiungere un elicottero abbandonato;quando hanno quasi raggiunto il velivolo, il terreno sotto di loro cede e i due finiscono in una caverna sotterranea.\nFuori combattimento.\nAl suo risveglio Turok si trova da solo e armato unicamente di un lanciafiamme. Comincia a cercare il compagno attraverso caverne vulcaniche infestate dagli scorpioni; giunto in una vasta caverna Turok trova un sinistro lago sotterraneo. Mentre sta per attraversare un ponte di pietra, Turok vede Slade nascosto che gli fa cenno di fare piano; all'improvviso un mostruoso serpente marino emerge dalle acque. Turok riesce ad ucciderlo e scampato il pericolo, i due proseguono verso la superficie. Dopo aver attraversato una base MG sotterranea, escono finalmente dalle caverne.\nLa fine degli eroi.\nI due si ricongiungono con il resto della squadra e si dirigono verso la base in cui si trova la navetta. Dopo avere sconfitto un convoglio MG, il gruppo si divide: Turok, Logan, Shepard e Jericho cercano di entrare nella stazione dalla porta principale mentre il resto della squadra tenta di accedere attraverso un'altra entrata. Il gruppo di Turok viene attaccato da un elicottero e Logan, cercando di distruggerlo con il lanciamissili, perde la vita. Turok recupera l'arma e distrugge l'elicottero, permettendo loro di raggiungere l'ingresso della base.Grazie al sacrificio di Jericho, Turok e Shepard riescono entrare.\nSale sulla ferita.\nEntrati nella stazione, Turok e Shepard neutralizzano i soldati MG e si ricongiungono al resto della squadra, il gruppo riunito raggiunge la nave spaziale ma scopre che \u00e8 stata distrutta da un crollo. Rientrati nella base scoprono da una registrazione che Kane vuole usare la tossina come arma biologica. Ci\u00f2 che resta del team fugge dall'impianto.\nFine della strada.\nAppena usciti dalla base, Turok e Shepard s'imbattono in uno sciame di velenose Meganeure, i pericolosi insetti da cui Kane ha estratto la tossina. Dopo essersi riunito al resto del gruppo, Turok guida i compagni verso il quartier generale di Kane. L'edificio \u00e8 ben difeso e uno dei membri del team rimane ucciso. Durante lo scontro che segue, il Tyrannosaurus rex irrompe sulla scena decimando le difese MG, permettendo a Turok di entrare nell'edificio.\nFar breccia.\nEntrato, il gruppo decide di sabotare il piano di Kane e Turok si offre di piazzare delle bombe sui generatori dell'impianto. Dopo aver fatto esplodere il generatore, i sopravvissuti vengono catturati da Kane, che uccide Cowboy. Un'esplosione provvidenziale salva la vita a Turok e ai due compagni rimasti, permettendo per\u00f2 a Kane di scappare.\nOcchio per occhio.\nI tre superstiti trovano una nave spaziale e stanno per fuggire dal pianeta, quando Turok decide di rimanere per confrontarsi con Kane, mentre Shepard e Slade decollano. Turok prima di arrivare da Kane deve sconfiggere gli ultimi soldati MG, ben pi\u00f9 pericolosi di quelli precedenti. Turok viene attaccato da una navetta guidata da Kane e riesce ad abbatterla con un lanciamissili semiautomatico. Dopo il disastroso impatto, i due sono finalmente faccia a faccia. Nonostante Turok sia stato allievo di Kane, riesce a sconfiggerlo proprio nel campo in cui il maestro era migliore: il coltello. Dopo una breve lotta, la lama di Turok si pianta nel petto del mentore. L'eroe si alza esausto solo per assistere all'arrivo della Tyrannosaurus rex \"Mamma Scarface\". Con pochissime armi a disposizione, Turok riesce a piantare una granata nel cranio del dinosauro attraverso l'orbita vuota e a farlo cos\u00ec esplodere, uccidendo una volta per tutte Mamma Scarface. In quel momento, la nave della Whiskey Company torna per recuperare Turok: Slade ha finalmente accettato Turok e ha deciso di tornare a salvarlo. I tre sopravvissuti, Turok, Slade e Shepard lasciano il pianeta ostile una volta per tutte dirigendosi verso casa.\nModalit\u00e0 di gioco.\nIl gameplay \u00e8 simile a quello della maggior parte degli sparatutto in prima persona, con una forte attenzione alla componente di sopravvivenza in ambienti naturali pericolosi. I nemici umani, sotto la guida di Kane, sono la principale minaccia per il giocatore, anche se i dinosauri possono spesso essere trovati vaganti durante il gioco. I dinosauri agiscono come una forza neutrale e volendo il giocatore pu\u00f2 usarli a suo vantaggio; infatti potr\u00e0 istigare i dinosauri ad attaccare le forze di Kane. Questo pu\u00f2 essere fatto attirando l'attenzione dei dinosauri con i bengala, sparando alle uova ecc. L'I.A. dei dinosauri non \u00e8 limitata ad un nemico specifico, grazie a questo lo stesso dinosauro pu\u00f2 attaccare, ad esempio, sia un altro dinosauro che un alleato o un nemico di Turok.\nPropaganda Games ha inserito un ulteriore meccanica di gioco, lo stealth. Turok pu\u00f2 usare il suo coltello per uccidere i nemici senza essere visto dagli altri avversari e quindi passare inosservato. Questi elementi di gioco sono stati resi opzionali, il che significa che il giocatore non \u00e8 mai costretto a utilizzare dinamiche stealth, se non lo desidera.\nQuesto Turok usa una versione pesantemente modificata dell'Unreal Engine.\nGiocabile in modalit\u00e0 multiplayer fino a 16 giocatori in scenari infestati dai dinosauri con cinque modalit\u00e0 diverse (disponibili dall'inizio):\nIl \"Raptor map pack\" include altre cinque nuove mappe:\nVeicoli.\nOgni tanto nel gioco, si incontreranno anche dei veicoli MG che per\u00f2 non potranno essere guidati."}
{"id": "1654959", "revid": "109227855", "url": "https://it.wikipedia.org/wiki?curid=1654959", "title": "Gruppo Lambertini", "text": "Il Gruppo Lambertini prende il nome dall'Ing. Guido Lambertini che promosse e coordin\u00f2 un gruppo di ingegneri per partecipare al Concorso internazionale di idee per il Ponte sullo Stretto di Messina bandito dal Ministero dei lavori pubblici nel 1969.\nIl Gruppo present\u00f2 un progetto di ponte strallato a tre grandi luci (540 m + 1300m + 540m) e campate di riva, che merit\u00f2 uno dei sei primi premi ex aequo.\nComponenti.\nDel Gruppo facevano parte come membri effettivi: l'Ing. Guido Lambertini (capogruppo), il Prof. Ing. Giulio Ceradini, il Prof. Ing. Fabrizio de Miranda, il Prof. Ing. Carlo Lotti, il Prof. Ing. Carlo Pandolfi e alcuni consulenti esterni: l'Ing. Enzo Beneo, consulente geotecnico e geotettonico, l'Ing. Gianguido Borghese per le relazioni esterne, il Prof. Pietro Caloi, l'Ammiraglio Luigi Di Paola per i problemi di navigazione nello Stretto, e il Prof. Ing. Fritz Leonhardt come esperto di ponti.\nOgni membro del gruppo era a capo di una propria organizzazione (impresa di costruzioni, societ\u00e0 di ingegneria, studio professionale, dipartimento universitario) con numerosi specialisti nei rispettivi ambiti che collaborarono al progetto.\nAll'interno del Gruppo, Guido Lambertini ebbe il ruolo di coordinatore e studi\u00f2 le attrezzature per la realizzazione, Fabrizio de Miranda elabor\u00f2 il progetto del ponte strallato, Giulio Ceradini si occup\u00f2 delle verifiche sismiche, Carlo Lotti e Carlo Pandolfi studiarono il sistema delle fondazioni in mare (profondit\u00e0 del fondale ca. 100 m).\nStoria.\nDopo il concorso del 1969, e in vista della seconda fase del concorso (che per\u00f2 non si fece mai) riservata ai sei progetti vincitori ex aequo come era stata richiesta dalla commissione giudicatrice per scegliere tra i sei progetti premiati il progetto da realizzare, Fritz Leonhardt fu cooptato come membro effettivo del gruppo e partecip\u00f2 attivamente alla seconda edizione del progetto del 1982. Infatti, nel 1982, dopo la costituzione della societ\u00e0 concessionaria Stretto di Messina S.p.A., il Gruppo Lambertini present\u00f2 a tale societ\u00e0 il proprio progetto di ponte strallato aggiornato portando le tre grandi campate rispettivamente a 600 m, 1800 m, 600 m, eliminando in tal modo le pile in acqua delle campate di riva.\nTale progetto aggiornato veniva incontro all'esigenza di offrire una maggior sicurezza alla navigazione nello Stretto.\n\u00c8 interessante notare che, a distanza di alcuni decenni dal concorso, le idee proposte dal gruppo Lambertini sono state realizzate in altri paesi del mondo confermando quindi la fattibilit\u00e0 del progetto. Infatti il sistema di fondazioni del Ponte di Akashi Kaiky\u014d, il ponte pi\u00f9 grande del mondo (ultimato nel 1998), \u00e8 molto simile a quello proposto dal progetto del gruppo Lambertini nel 1969 e, inoltre, tra il 2008 e il 2016 sono stati realizzati ben quattro ponti strallati di luce compresa tra i mille e i millequattrocento metri di luce."}
{"id": "1654963", "revid": "1543377", "url": "https://it.wikipedia.org/wiki?curid=1654963", "title": "Giovanni II Bentivoglio", "text": "Biografia.\nFiglio del condottiero Annibale I Bentivoglio e di Donnina Visconti, Giovanni venne armato cavaliere a nove anni. In seguito alla morte del cugino Sante Bentivoglio, del quale spos\u00f2 la fresca vedova Ginevra Sforza, divenne primo cittadino di Bologna nel 1464. Bench\u00e9 la citt\u00e0 fosse governata da un senato formato dalle famiglie pi\u00f9 importanti, Giovanni comand\u00f2 in modo assolutistico sulla citt\u00e0 come fosse sua signoria. Appassionato d'arte, si circond\u00f2 di artisti, su tutti Lorenzo Costa, e intellettuali facendo diventare Bologna, gi\u00e0 sede di una prestigiosa universit\u00e0, ancor di pi\u00f9 un centro culturale, creando una corte anomala, ma assolutamente squisita ed avanzata, tale da far impallidire le vicine corti estensi o montefeltrine. \u00c9 universalmente riconosciuto come uno dei pi\u00f9 grandi principi rinascimentali. Fu legato in amicizia ad un altro protagonista del Rinascimento, Lorenzo de' Medici.In politica estera, cerc\u00f2 di mantenere la pace con Sforza, Medici e Papa.\nVerso i primi di ottobre 1480 sub\u00ec un tentativo di avvelenamento da parte di Girolamo Riario, che aveva corrotto un suo cameriere: questi, dato da bere una prima volta al proprio signore, mise il veleno nel secondo bicchiere e glielo pose dinanzi pieno di vino, ma poi lo rimosse prima che fosse bevuto. Giovanni, accorgendosi di questo mutamento, domand\u00f2 al servitore perch\u00e9 avesse tolto il bicchiere e questi gli rivel\u00f2 d'aver ricevuto ordine di avvelenarlo ma di essersene poi pentito, cosicch\u00e9 Giovanni riconoscendo la sua buona natura gli perdon\u00f2 la vita.\nNel 1488, Giovanni scopr\u00ec un piano della famiglia Malvezzi, che aveva cercato anche l'appoggio di Lorenzo il Magnifico, per eliminare i Bentivoglio. Giovanni fece esiliare tutta la famiglia. Nello stesso periodo fece costruire una torre accanto al suo palazzo.\nNel 1500, Giovanni ospit\u00f2 i signori di Pesaro e Rimini, Giovanni Sforza e Pandolfo Malatesta fuggiti via con l'avanzata del conquistatore Cesare Borgia che alla fine decise di attaccare Faenza, il cui signore era Astorre Manfredi, nipote di Giovanni, figlio di sua figlia Francesca. Giovanni aiut\u00f2 anche Astorre, ma dopo lunga e eroica resistenza Faenza capitol\u00f2 il 7 marzo 1501. Per punire i Bentivoglio, il Borgia avanz\u00f2 verso Bologna. Consapevole della sua inferiorit\u00e0 numerica, Giovanni cerc\u00f2 di usare la diplomazia inviando i suoi ambasciatori a trattare con Cesare. Questi chiese e ottenne Castel Bolognese e la promessa di aiuti militari.\nNel 1501 venne scoperta un'altra congiura organizzata stavolta dalla famiglia Marescotti. Gi\u00e0 in precedenza per\u00f2 alcuni oppositori dei Bentivoglio avevano cercato l'appoggio di Cesare Borgia per deporre Giovanni. La repressione stavolta, consigliata da Ginevra, fu pi\u00f9 aggressiva: molti esponenti furono uccisi. Alle lotte civili, seguirono una grave carestia nel 1504 e un forte terremoto nel 1505.Intanto i membri dei Malvezzi e Marescotti scampati alle persecuzioni riuscirono a trovare l'appoggio del papa Giulio II che intim\u00f2 a Giovanni di lasciare la citt\u00e0 con la sua famiglia. In realt\u00e0 Giulio II era intenzionato a riavere il controllo di Bologna. Accordatosi con Luigi XII di Francia, che era stato costretto a mettere a disposizione di Giulio II il proprio esercito, che avrebbe ottenuto un sicuro rifugio a Milano e la conservazione dei propri averi, Giovanni decise di partire la notte del 2 novembre 1506. Nove giorni dopo Giulio II entr\u00f2 trionfalmente a Bologna. Allontanatisi i Bentivoglio, i loro rivali saccheggiarono e distrussero la dimora di famiglia.\nI figli di Giovanni, Annibale II ed Ermes, tentarono di riprendere il potere ma vennero sconfitti a Casalecchio. Giovanni venne imprigionato e processato ma dichiarato innocente. Mor\u00ec a Milano nel febbraio del 1508 e venne sepolto nella locale chiesa di San Maurizio.\nDiede a Lorenzo Costa l'incarico di raffigurare la sua numerosa famiglia. Il dipinto si trova ancora oggi nella chiesa di San Giacomo Maggiore.\nMatrimonio e discendenza.\nDopo la morte del cugino, ne spos\u00f2 la vedova nel 1464, Ginevra Sforza, la quale gli diede infatti sedici figli di cui undici raggiunsero l'et\u00e0 adulta:\nEbbe anche numerosi figli naturali."}
{"id": "1654970", "revid": "481349", "url": "https://it.wikipedia.org/wiki?curid=1654970", "title": "Locomotive (software)", "text": "Locomotive \u00e8 una piattaforma di sviluppo web/database.\nLocomotive \u00e8 gratuito ed \u00e8 distribuito con la Licenza Apache V2.0.\nComponenti.\nI componenti di base sono:\nLocomotive \u00e8 la versione adattata per macOS della piattaforma AMP (Apache, MySQL, PHP/Perl), togliendo PHP e Perl e sostituendoli con Ruby e Rails. \u00c8 scritto utilizzando AppleScript, Objective C, Ruby, su ambiente GUI (User Interface) Cocoa.\nLocomotive \u00e8 quindi un pacchetto software precompilato con Ruby, Rails, Apache, e MySQL; tutti pre-configurati e pronti all'uso. Non richiedono installazione; \u00e8 sufficiente copiare il pacchetto in una directory a scelta e avviare il servizio. \u00c8 installabile anche da un dispositivo esterno USB. Non modifica l'ambiente del sistema operativo.\nLa versione Mac OS X-5 (Leopard) prevede l'integrazione completa nel sistema operativo di tutte le funzionalit\u00e0 di Ruby e Rails, rendendo superfluo l'uso di Locomotive.\nTramite JRuby (http://jruby.sourceforge.net) \u00e8 possibile il collegamento con web server Java."}
{"id": "1654973", "revid": "124597471", "url": "https://it.wikipedia.org/wiki?curid=1654973", "title": "Arrows A18", "text": "La Arrows A18 fu una vettura di Formula 1 disegnata da Frank Dernie e impiegata dalla scuderia inglese nel corso della stagione 1997. Spinta da un motore Yamaha V10 in esclusiva e preparato dall'esperto John Judd era costruita in carbonfibra, ed era gommata Bridgestone.\nLa stagione.\nSviluppata nel corso della stagione dall'esperto John Barnard, uscito dalla Ferrari, la Arrows A18 visse una prima parte di stagione disastrosa dimostrandosi molto lenta e spesso poco affidabile, tanto che nella prima gara dell'anno in Australia il campione uscente Damon Hill fu costretto al ritiro per cedimento del motore gi\u00e0 nel giro di ricognizione.\nNella seconda parte dell'anno si ebbero dei miglioramenti, e Hill riusc\u00ec a segnare il primo punto stagionale a Silverstone dove giunse sesto, ma fu nel Gran Premio d'Ungheria che il pilota britannico sfior\u00f2 l'impresa: partito in terza posizione, Hill sfrutt\u00f2 il notevole rendimento delle gomme Bridgestone alle elevate temperature dell'Hungaroring e si port\u00f2 in testa alla gara dove rimase fino al penultimo giro, quando a causa di un problema al cambio venne raggiunto e superato dalla Williams di Jacques Villeneuve, giungendo comunque secondo. Il britannico si rese protagonista di altri due \"exploit\" in Austria, dove rimase a lungo in zona punti prima di essere superato da Michael Schumacher, e nell'ultima gara dell'anno a Jerez dove si qualific\u00f2 quarto.\nMeno redditizio fu il suo compagno di squadra Pedro Paulo Diniz (assunto essenzialmente per il suo ricco pacchetto di sponsor, che permetteva di pagare l'oneroso stipendio di Hill) che ottenne solo 2 punti frutto del quinto posto al N\u00fcrburgring, mentre giunse settimo, a ridosso della zona punti, a Spa dove la scuderia festeggi\u00f2 il suo 300\u00ba Gran Premio.\nL'annata si chiuse quindi con l'ottavo posto in campionato, con un bottino di 9 punti"}
{"id": "1654976", "revid": "120673468", "url": "https://it.wikipedia.org/wiki?curid=1654976", "title": "Girolamo Siciolante da Sermoneta", "text": "Biografia.\nFu allievo di Leonardo da Pistoia. La sua prima opera di cui si ha notizia \u00e8 una pala conservata anticamente a Valvisciolo ma attualmente conservata a nel Castello Caetani a Sermoneta; invece, a Piacenza dipinse la \"Sacra Famiglia con San Michele\" (1545-1546). A Roma, entr\u00f2 a far parte della bottega di Perin del Vaga, con cui partecip\u00f2 alla decorazione dell\u2019appartamento farnesiano a Castel Sant'Angelo. Nel 1548 dipinge la \"Madonna con sei Santi\" nella basilica di San Martino Maggiore di Bologna.\nTra il 1548 ed il 1549, con l'aiuto di Jacopino del Conte, termina, con stile raffaellesco degli affreschi rappresentanti il \"Battesimo di Clodoveo e Remigio\" nella cappella interna della chiesa di San Luigi dei Francesi iniziata e lasciata incompiuta da Perin del Vaga. Negli anni 1560 dipinse la \"Vita della Vergine\" nella chiesa di San Tommaso ai Cenci ed una \"Crocifissione\" nella basilica di San Giovanni in Laterano a Roma.\nNel 1563 collabor\u00f2 agli affreschi della Sala Regia in Vaticano, dove lasci\u00f2 uno dei suoi maggiori capolavori, \"La donazione di Pipino re dei Franchi alla Chiesa.\"\nSempre a Roma dipinse una \"Trasfigurazione\" per la basilica di Santa Maria in Ara Coeli, una \"Nativit\u00e0\" nella chiesa di Santa Maria della Pace, una \"Crocifissione\" per la chiesa di Santa Maria in Monserrato ed un \"Martirio di Santa Caterina\" nella basilica di Santa Maria Maggiore nel 1568. Ad Ancona dipinse una \"Madonna col bambino in trono e Santi\" per la chiesa di San Bartolomeo, asportata in epoca nepoleonica ed ora depositata presso la parrocchiale di Calcinate (BG).\nDipinse una serie di affreschi monumentali nel Palazzo Baronale di Cisterna di Latina distrutto nella Seconda guerra mondiale. Tra il 1554 ed il 1560 dipinse l'affresco \"La morte di Adone\" nella sala di Adone nel Palazzo Orsini a Monterotondo.\nRealizz\u00f2 nel 1570 lo Stendardo di Lepanto, oggi conservato nel Museo Diocesano del Parco dei Monti Aurunci, Gaeta."}
{"id": "1654983", "revid": "167080", "url": "https://it.wikipedia.org/wiki?curid=1654983", "title": "Sol invictus", "text": ""}
{"id": "1654989", "revid": "1945163", "url": "https://it.wikipedia.org/wiki?curid=1654989", "title": "Management cockpit", "text": "Il management cockpit (o cruscotto aziendale o \"quadro strumenti aziendale\") \u00e8 uno strumento di presentazione delle informazioni a supporto delle decisioni aziendali. Esso viene realizzato a supporto del singolo \"decision maker\" ai vertici dei dipartimenti aziendali.\nSolitamente, un \"management cockpit\" viene realizzato con applicazioni che si distinguono per l'eccellente capacit\u00e0 di sintesi, mostrando i principali indicatori di performance aziendale in maniera ergonomica, al fine di rappresentarne con immediatezza l'andamento dei fenomeni rispetto agli obiettivi prefissati o agli standard aziendali. L\u2019obiettivo di un cruscotto aziendale non si riduce al semplice controllo gestionale di performance, ma si allarga anche agli aspetti strategici e manageriali, oggetto della direzione d\u2019impresa .\nA ogni indicatore sono legati, in una struttura ad albero (\"value tree\"), gli indicatori di livello inferiore a esso correlati, via via fino alla reportistica di livello base."}
{"id": "1654997", "revid": "56818", "url": "https://it.wikipedia.org/wiki?curid=1654997", "title": "Ere astrologiche", "text": ""}
{"id": "1654998", "revid": "83531", "url": "https://it.wikipedia.org/wiki?curid=1654998", "title": "Arrows FA1", "text": "La Arrows FA1 fu la prima vettura di Formula 1 impiegata dalla scuderia inglese al suo esordio nel campionato nel corso della stagione 1978. Fu disegnata da Tony Southgate e Dave Wass, in monoscocca d'alluminio. Era spinta dal tradizionale motore Ford Cosworth DFV, aveva il cambio Hewland FGA400 ed era gommata Goodyear. La vettura fu al centro di una battaglia legale tra la scuderia Arrows e la Shadow da dove provenivano la maggior parte dei suoi tecnici. Per la scuderia americana infatti la FA1 non \u00e8 altro che la copia della Shadow DN9. Un tribunale dar\u00e0 ragione a Don Nichols e l'Arrows sar\u00e0 costretta a non utilizzare pi\u00f9 la vettura FA1.\nOttenne buoni risultati come il secondo posto di Riccardo Patrese nel Gran Premio di Svezia e due sesti posti, sempre col pilota padovano."}
{"id": "1655005", "revid": "1869172", "url": "https://it.wikipedia.org/wiki?curid=1655005", "title": "Arthur Danto", "text": "Carriera.\nDopo aver studiato Arte e Storia alla Wayne State University, si laurea alla Columbia University nel 1952.\nSpecializzato in pop-art, espressionismo astratto e arte concettuale, \u00e8 noto per i suoi articoli su riviste come \"The Journal of Philosohy\" e \"The Nation\" e per le sue numerose pubblicazioni di Filosofia e critica d'arte.\nIn seguito alla Laurea Honoris Causa in Filosofia che gli \u00e8 stata conferita nell'ottobre 2007 dall'Universit\u00e0 di Torino, sono stati tradotti in italiano alcuni dei suoi libri pi\u00f9 importanti: \"La trasfigurazione del banale\" (Laterza, 2008), \"La destituzione filosofica dell'arte\" (2008), \"L'abuso della bellezza\" (2007), \"Dopo la fine dell'arte\" (2008), \"Andy Warhol\" (2010), \"Oltre il Brillo Box\" (2010)."}
{"id": "1655006", "revid": "1543377", "url": "https://it.wikipedia.org/wiki?curid=1655006", "title": "Premio letterario di prosa latina", "text": "Il Premio letterario di prosa latina era un concorso nazionale di prosa latina, bandito nel 1939 dall'Istituto nazionale di studi romani, con l'intento di premiare gli studenti pi\u00f9 meritevoli del Regno d'Italia.\nIl concorso era distinto in tre sezioni: per gli insegnanti ed i cultori di latino, per gli studenti universitari e per gli alunni delle terze classi dei licei classici di tutto il Regno.\nI concorrenti della I sezione dovevano presentare una composizione a stampa originale, in prosa latina, pubblicata in data non anteriore al 1937.\nAi concorrenti della II e III sezione venne assegnato un tema di prosa in latino.\nTutte e tre le sezioni furono giudicate da una commissione centrale.\nI vincitori del concorso, rappresentanti tutte le regioni italiani, furono ricevuti da Benito Mussolini a Palazzo Venezia in Roma il 13 novembre 1939, per la premiazione.\nVenne consegnato ai vincitori un assegno di lire 1.000 quale rimborso per le spese viaggio, ed un soggiorno di due giorni a Roma per visite turistiche da effettuarsi alla fine dell'anno scolastico.\nVincitori.\nI vincitori del premio provenivano da tutte le regioni italiane:\nIl vincitore nazionale della III sezione del premio fu Luigi Gasperoni."}
{"id": "1655009", "revid": "14737062", "url": "https://it.wikipedia.org/wiki?curid=1655009", "title": "Marco Junio Bruto", "text": ""}
{"id": "1655011", "revid": "14737099", "url": "https://it.wikipedia.org/wiki?curid=1655011", "title": "Proconsolato", "text": ""}
{"id": "1655015", "revid": "113673064", "url": "https://it.wikipedia.org/wiki?curid=1655015", "title": "Stazione meteorologica di Gressoney-La-Trinit\u00e9", "text": "La stazione meteorologica di Gressoney-La-Trinit\u00e9 \u00e8 la stazione meteorologica di riferimento per la localit\u00e0 alpina di Gressoney-La-Trinit\u00e9. \u00c8 possibile vedere i dati registrati con cadenza oraria relativi a questa stazione e alle altre presenti sul territorio regionale presso la pagina riferita ai dati meteo della Valle d'Aosta. \u00c8 controllata direttamente dalla Societ\u00e0 Meteorologica Italiana.\nCoordinate geografiche.\nLa stazione meteorologica \u00e8 situata nell'Italia nord-occidentale, in Valle d'Aosta, nel comune di Gressoney-La-Trinit\u00e9, in localit\u00e0 D'Ejola, a 1.850 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -3,6\u00a0\u00b0C, mentre quella del mese pi\u00f9 caldo, luglio, \u00e8 di +12,7\u00a0\u00b0C.\nLe precipitazioni medie annue superano i 1200\u00a0mm, distribuite mediamente in 101 giorni, con un picco in primavera, estate ed autunno inoltrato ed un minimo relativo in inverno ."}
{"id": "1655024", "revid": "767487", "url": "https://it.wikipedia.org/wiki?curid=1655024", "title": "R\u00f3nald G\u00f3mez", "text": "Carriera.\nClub.\nHa fatto il suo debutto con il Carmelita nella stagione 1992-1993. Nel 1994, pass\u00f2 alla Liga Deportiva Alajuelense.\nG\u00f3mez gioc\u00f2 anche per Deportivo Saprissa con cui ha competuto nella Coppa del Mondo per Club FIFA del 2005 in Giappone, Sporting Gij\u00f3n ed H\u00e9rcules (Spagna), Municipal (Guatemala), (Grecia), Al Qadisiya (Kuwait), Irapuato (Messico) ed Apoel FC, di Cipro.\nNazionale.\nG\u00f3mez \u00e8 stato anche un membro della squadra Nazionale della Costa Rica con la quale ha segnato 24 gol in 91 partite e ha gareggiato nella Coppa del Mondo FIFA del 2002 in Giappone e Corea del Sud e nella Coppa del Mondo FIFA del 2006 in Germania.\nEsperienza come allenatore.\nR\u00f3nald G\u00f3mez assume l'incarico di nuovo direttore tecnico del Carmelita, a partire dal 21 dicembre 2008, giorno in cui termina il suo contratto col Saprissa.\nStatistiche.\nG\u00f3mez in breve.\nGol in Costa Rica.\n71; 9 con Carmelita, 45 con Alajuelense e 17 con Saprissa. Il primo lo segn\u00f2 al Saprissa (2-2, con Carmelita) il 20 settembre 1992.\nmai nessuno\nTitoli in Costa Rica.\nSei; uno con Alajuelense (1995-1996) e cinque col Saprissa (2005-2006, 2006-2007, Invierno 2007, Verano 2008 ed Invierno 2008).\nRisultati internazionali di club.\nCampione della Concacaf, 2005, e terzo posto nel Mondiale per Club della FIFA (2005).\nSelezioni.\nGiovanile (1992), olimpica (1993-96) e maggiore (1993-2008). Due Mondiali (2002 e 2006). Tre Coppe America (1997, 2001 e 2004), Giochi Panamericani (1995), due Uncaf, tre Gold Cup ed una Coppa Kirin in Giappone.\nGol all'estero.\nPrimo gol.\nRonald G\u00f3mez segn\u00f2 il suo primo gol all'estero con lo Sporting Gij\u00f3n contro il Siviglia (1-1), al minuto 61, il 21 ottobre 1996, nello Stadio El Molin\u00f3n, Spagna.\nStagione con pi\u00f9 gol.\n19 con l'OFI Creta, Grecia, nel 1999-2000.\nGol esteri.\n78; due con lo Sporting Gij\u00f3n, quattro con l'H\u00e9rcules di Alicante, 22 col Municipal del Guatemala, 39 con l'OFI Creta, due con Al Qadisiya kuwaitiano, due con l'Irapuato e sette con l'Apoel."}
{"id": "1655028", "revid": "124948515", "url": "https://it.wikipedia.org/wiki?curid=1655028", "title": "Sei bellissima/Come si fa", "text": "Sei bellissima \u00e8 un lavoro della cantante pop rock piacentina Fiordaliso, per met\u00e0 album di cover di brani gi\u00e0 realizzati da altri autori ed interpreti, e per met\u00e0 raccolta di successi dell'artista stessa.\nIl disco, edito dall'etichetta NAR International, registrato nel 1997, \u00e8 stato pubblicato originariamente nel 1998, con 11 pezzi; ripubblicato una seconda volta, nel 2002, sempre con lo stesso titolo (ripreso dalla cover del noto pezzo di Loredana Bert\u00e8 del 1975), con le stesse 11 tracce, ma in un diverso ordine di lista tracce; e ristampato, infine, nel 2004, in una terza edizione, con 13 canzoni, con il nuovo titolo \"Come si fa\", tratto da uno dei 2 nuovi brani aggiunti alla seconda ristampa (l'altro \u00e8 \"Ahi Ahi Ahi\" - entrambi usciti su un singolo del 1998), in cui viene ripristinato l'ordine dei brani della versione del 2002. \"Come si fa\" e \"Ahi ahi ahi\" vengono inseriti, rispettivamente, come traccia d'apertura e traccia numero 2.\nCuriosamente, del lavoro \u00e8 uscita prima la versione cantata in lingua spagnola, nel 1997, intitolata \"Como te amar\u00e9\" (dall'adattamento del brano, originariamente in italiano, dal titolo \"Cosa ti farei\"), e poi quella in lingua italiana. La versione in spagnolo, pubblicata dall'etichetta Divucsa/Musart, \u00e8 stata commercializzata in Spagna e in Messico, dove ha ottenuto un grande successo, nel periodo in cui la cantante, praticamente ritiratasi dalle scene italiane 1996-2001, era attiva nei paesi latini.\nTracce.\n\"Sei bellissima\" (1998).\nLa prima edizione di Sei bellissima, del 1998, presenta la stessa lista tracce della versione del 2004, ovviamente senza le prime due tracce, \"Come si fa\" e \"Ahi ahi ahi\", originariamente uscite su uno stesso singolo, aggiunte a posteriori nell'ultima ristampa."}
{"id": "1655032", "revid": "339392", "url": "https://it.wikipedia.org/wiki?curid=1655032", "title": "Riccardo Plantageneto", "text": ""}
{"id": "1655034", "revid": "287204", "url": "https://it.wikipedia.org/wiki?curid=1655034", "title": "Ronald Gomez", "text": ""}
{"id": "1655037", "revid": "3115", "url": "https://it.wikipedia.org/wiki?curid=1655037", "title": "Daewoo Kalos", "text": "La Kalos \u00e8 un'utilitaria prodotta dalla casa automobilistica coreana GM Daewoo dal 2002 al 2008. \u00c8 stata venduta in Europa dal debutto fino al 2004 con il marchio Daewoo mentre dal gennaio del 2005 fino al 2008 con il marchio Chevrolet in seguito ad una riorganizzazione voluta dalla General Motors (proprietaria dei due marchi). \u00c8 stata sostituita dal modello Aveo.\nIl contesto.\nIl progetto della Kalos noto come \"T200\" nasce come erede della Lanos (\"T100\") e viene approvato dai vertici Daewoo nel 2000. Le prime fasi di progettazione dei componenti telaistici hanno luogo presso il \"Worthing Technical Centre\" in Inghilterra dove viene sviluppata gran parte della meccanica. In seguito si aggiungeranno i contributi del \"Centro di Ricerche e Sviluppo\" di Bupyong in Corea del Sud e l'elaborazione dello stile da parte della Italdesign di Giorgetto Giugiaro: la Kalos viene concepita come un'auto che possa andare bene ad un pubblico molto vasto e facoltoso, infatti lo stesso Giugiaro proporr\u00e0 una linea tradizionale ma innovativa che inaugurer\u00e0 il nuovo family feeling della casa coreana. Inizialmente venne esposto il concept car denominato \"Daewoo Kalos Dream\" al Salone dell'automobile di Parigi nel 2000 e dopo una breve pausa agli sviluppi del progetto avvenuta nel 2001, in seguito alla grave crisi finanziaria che colpi la casa madre, ripresero i progetti con l'esposizione al Salone di Francoforte di una seconda concept car derivata dalla \"Kalos Dream\". In contemporanea all'esposizione della seconda versione ebbe inizio anche la sperimentazione dei 119 prototipi collaudati in tutto il mondo a cui si aggiunsero 31 auto utilizzate per i crash test e per la verifica della sicurezza e 39 vetture di pre-produzione utilizzate per la verifica della qualit\u00e0 complessiva del prodotto. Globalmente i prototipi della Kalos hanno percorso oltre 2,2 milioni di chilometri.\nLa Kalos definitiva debutta al Salone dell'automobile di Ginevra nel marzo del 2002; rispetto alla progenitrice Lanos \u00e8 pi\u00f9 corta di circa 19 centimetri. Lo stile abbandona le classiche forme curve che hanno caratterizzato la produzione Daewoo per adottare uno stile spigoloso e votato ad una maggiore sportivit\u00e0 per andare incontro soprattutto alle richieste del pubblico europeo. Il frontale viene dominato da ampi fanali spigolosi che incorporano gli indicatori laterali di direzione mentre la calandra ospita una banda cromata centrale, il marchio della casa viene applicato sul cofano motore mentre nei paraurti troviamo una sottile presa d'aria che incorpora i fendinebbia (proposti come optional). La fiancata invece viene caratterizzata dalle bombature in rilievo dei passaruota e dalla vetratura risalente lungo la linea di cintura che rende l'aspetto pi\u00f9 slanciato; nella parte bassa una nervatura aerodinamica che scende verso le ruote posteriori culmina con il logo \"Giugiaro Design\". Nella coda troviamo un ampio fascione paraurti bombato in grado di assorbire urti fino a 4 km/h senza danneggiarsi e il portellone del vano bagagli di piccole dimensioni posto ad elevata altezza da terra (ci\u00f2 rende scomodi i carichi pesanti).\nInternamente la Kalos dispone di un abitacolo abbastanza spazioso, bench\u00e9 sia limitata la visibilit\u00e0 posteriore a causa della forma carrozzeria che discende verso il retro. Inizialmente venne offerta solo nella variante cinque porte a cui si aggiunse in seguito anche la versione tre porte dal taglio pi\u00f9 sportivo, mentre la Kalos berlina tre volumi non venne importata in Italia. L'auto era omologata come una cinque posti. La plancia era realizzata con plastiche di qualit\u00e0 solo modesta ma gli assemblaggi erano precisi, nell'abitacolo si notano le principali economie del progetto \"T200\". La strumentazione a sfondo scuro era di facile lettura, il disegno della plancia era spigoloso ma erano presenti le bocchette di aerazione dell'impianto di climatizzazione dalla forma circolare. Nella parte centrale erano raggruppati i comandi dell'autoradio e del clima con la parte bassa che ospita dei vani portaoggetti e portalattine. Nella parte alta troviamo uno schermo LCD con orologio digitale. La selleria era rivestita in tessuto ma per i mercati asiatici erano disponibili anche i rivestimenti in pelle. Un tocco di classe lo fornivano i kit in plastica stile alluminio disponibili per la plancia e per le portiere. Il bagagliaio possiede un volume di 220 litri ampliabili fino a 980 litri con il divano posteriore in posizione reclinata. Il serbatoio garantisce una capacit\u00e0 pari a 45 litri.\nLa Kalos era particolarmente curata in tema di aerodinamica grazie al coefficiente di resistenza contenuto nel valore di 0,35.\nIl nome \"Kalos\" deriva dal greco \"\u03ba\u03b1\u03bb\u03cc\u03c2\" (\"Kal\u00f3s\") ovvero \"Bella\".\nLa dinamica.\nLa Kalos utilizza come base il \"Pianale T\", realizzato dalla General Motors. Questa piattaforma rimarr\u00e0 nel tempo un'esclusiva del marchio Daewoo (poi diventato Chevrolet in Europa), destinato in prevalenza alle piccole auto. La trazione \u00e8 anteriore e il motore \u00e8 disposto in posizione trasversale con sospensioni anteriori configurate secondo lo schema a ruote indipendenti con braccio trasversale, montante telescopico MacPherson e barra stabilizzatrice, mentre al posteriore troviamo lo schema a ruote interconnesse da un ponte torcente con braccio longitudinale e barra stabilizzatrice. Ammortizzatori idraulici e impianto frenante con avantreno a dischi autoventilati e retrotreno a tamburi. Sul mercato europeo la Kalos si \u00e8 fatta apprezzare per l'ottimo comportamento stradale e per la precisione di guida.\nSotto il profilo della sicurezza automobilistica l'auto disponeva di serie per tutte le versioni del sistema anti bloccaggio delle ruote motrici (\"ABS\" a quattro canali con \"EBD\") e degli airbag frontali con cinture di sicurezza a tre punti per tutti e cinque i posti. Le versioni di punta disponevano di serie anche degli airbag laterali e dei fendinebbia. La carrozzeria \u00e8 realizzata per il 46% in acciaio ad alta resistenza a deformazione programmata con barre antintrusione laterali e una gabbia di sicurezza protettiva per gli occupanti.\nNonostante ci\u00f2 l'auto \u00e8 risultata poco sicura nei crash test dell'ente australiano ANCAP dove \u00e8 stato rilevato che la scocca frontale protegge ben poco gli occupanti in caso d'impatto; l'auto \u00e8 stata testata nel 2007 e ha totalizzato il punteggio complessivo di 14,9 su un massimo di 37 punti.\nL'Euro NCAP invece ha testato la Kalos nel 2006 rilevando una sicurezza pi\u00f9 che sufficiente: l'auto ha totalizzato il punteggio complessivo di tre stelle nell'urto frontale (su un massimo di cinque), tre stelle nella protezione bambini e due nella prova d'investimento pedone (in questi due casi il massimo punteggio era di quattro stelle). \nNell'urto frontale, tuttavia, \u00e8 stata evidenziata una scarsa protezione del torace del guidatore, valutata come \"insufficiente\" (\"poor\"), in quanto esso entra in contatto con violenza con il volante.\nAggiornamenti.\nLa Kalos \u00e8 stata oggetto di alcuni aggiornamenti sia estetici che meccanici; nel 2003 la gamma motori venne completamente rinnovata infatti il 1.4 benzina disponibile dal lancio venne sostituito da due nuove unit\u00e0, rispettivamente dalla cubatura di 1,2 litri e 1,4 litri con sedici valvole, caratterizzati da consumi pi\u00f9 bassi. Questi nuovi motori erano omologati Euro 3 ed erano disponibili anche in versione \"Dual Power\" con impianto a gas GPL. In contemporanea al lancio delle nuove motorizzazioni vennero migliorate anche le rifiniture interne e gli assemblaggi.\nNel gennaio del 2005 in seguito ad una riorganizzazione voluta dalla General Motors, il marchio Daewoo venne sostituito in tutta Europa dal marchio Chevrolet; di conseguenza la Kalos venne ristilizzata per adottare il nuovo logo della casa americana. Nuova calandra e nuovo cofano motore, i paraurti erano stati privati delle protezioni in plastica mentre internamente erano state migliorate le plastiche della plancia. Nuovi tessuti per la selleria e rinnovata anche la gamma di allestimenti e accessori tra cui spiccavano i cerchi in lega dal disegno inedito disponibili come optional.\nSempre nel 2005 venne presentata la nuova versione con carrozzeria tre porte caratterizzata dal taglio della carrozzeria pi\u00f9 dinamico e sportivo. La nuova Chevrolet Kalos tre porte era disponibile con la medesima gamma di motorizzazioni della berlina cinque porte, ma aveva alcuni allestimenti differenti e poteva essere equipaggiata anche con un kit estetico sportivo comprensivo di spoiler nei sottoporta e minigonne anteriori e posteriori oltre al terminale di scarico cromato e ai cerchi in lega specifici. La Kalos tre porte aveva le stesse dimensioni della cinque porte.\nNel 2008 avviene un secondo e marcatissimo restyling, in cui l'auto viene completamente cambiata con un frontale pi\u00f9 in stile americano, con dei gruppi ottici, con un portellone e con un paraurti pi\u00f9 moderni. Internamente viene cambiato il cruscotto, pi\u00f9 moderno ed elegante.\nIl modello in Europa adesso si chiama Chevrolet Aveo ed \u00e8 detta una nuova serie, il cui codice \u00e8 T250.\nMotorizzazioni.\nLa gamma motori europea della Kalos era composta da due propulsori: il piccolo 1.2 \"S-Tec\" benzina a quattro cilindri con distribuzione a due valvole per cilindro erogava la potenza massima di 72 cavalli a 4.400 giri/min per una coppia motrice di 104 N\u00b7m a 4.400 giri/min. I costi di gestione erano abbastanza bassi, il consumo medio dichiarato dalla casa era di circa 15,2\u00a0km/l nel ciclo combinato per uno scatto da 0 a 100 km/h rilevato in 13,7 secondi e una velocit\u00e0 di punta pari a 157\u00a0km/h. Il 1.2 \"S-Tec\" otto valvole venne proposto anche in versione \"Dual Power\" con alimentazione bifuel a benzina e GPL; l'impianto a gas veniva prodotto e omologato dalla BRC Gas Equipment, il serbatoio di forma toroidale veniva installato al posto della ruota di scorta.\nAccanto al 1.2 \"S-Tec\" era disponibile il pi\u00f9 grande 1.4 \"E-Tec\" sempre con distribuzione due valvole per cilindro erogante 83 cavalli; rispetto al 1.2 miglioravano i valori di coppia massima e di conseguenza le prestazioni; la velocit\u00e0 massima dichiarata era di 170\u00a0km/h per uno scatto da 0 a 100\u00a0km/h registrato in 13,3 secondi e un consumo medio pari a 13,3\u00a0km/l nel ciclo combinato. Il 1.4 \"E-Tec\" rimase in listino fino al 2003 sostituito da una nuova versione potenziata a 94 cavalli.\nAl vertice della gamma \u00e8 stato montato il 1.4 \"E-Tec\" 16V erogante 94 cavalli per 130 N\u00b7m di coppia a 3.400 giri/min. Questo nuovo 1.4 introdotto nel 2004 consentiva alla Kalos di accelerare da 0 a 100\u00a0km/h in 11,1 secondi per una velocit\u00e0 massima di 176\u00a0km/h. Il consumo medio era pari a 14,3\u00a0km/l. Questo 1.4 16V venne proposto anche con alimentazione \"Dual Power\" allestita sempre dalla BRC.\nPer il mercato asiatico la Kalos era disponibile anche con un motore 1.5 \"E-Tec\" di produzione General Motors capace di erogare 85 cavalli per una coppia massima di 131 N\u00b7m.\nTutti i propulsori erano omologati secondo i parametri della normativa Euro 3 ed erano abbinati ad un cambio manuale a cinque rapporti.\nCommercializzazione.\nLa Kalos \u00e8 stata la world car di casa GM: \u00e8 stata venduta un po' in tutto il mondo riscontrando anche un buon successo commerciale; gli esemplari destinati all'Europa vennero assemblati in Corea del Sud a Bupyong ma venne distribuita negli Nord America anche come \"Chevrolet Aveo\" e \"Pontiac G3\" o \"Pontiac Wave\" . In Canada venne commercializzata \"Suzuki Swift+\" mentre in Australia \u00e8 stata venduta come Holden Barina. Inoltre \u00e8 stata venduta in Polonia anche come \"FSO Kalos\" fino al 2007, anno in cui non \u00e8 stata pi\u00f9 importata in Europa.\nLa Kalos \u00e8 stata prodotta anche a Shanghai dalla filiale cinese della General Motors per essere distribuita come Chevrolet Aveo, non riscontrando per\u00f2 un grande successo in termini di vendite; una piccola parte della produzione \u00e8 stata dislocata anche in Ecuador, Ucraina e Colombia per i mercati locali e per la distribuzione negli stati confinanti. In molti mercati asiatici e del Sud America la Kalos ha avuto successo soprattutto in versione berlina tre volumi."}
{"id": "1655038", "revid": "287204", "url": "https://it.wikipedia.org/wiki?curid=1655038", "title": "Salarias", "text": "Salarias \u00e8 un genere di pesci bentonici appartenenti alla famiglia \"Blenniidae\"."}
{"id": "1655039", "revid": "1543377", "url": "https://it.wikipedia.org/wiki?curid=1655039", "title": "Stazione meteorologica di Gressoney-Saint-Jean", "text": "La stazione meteorologica di Gressoney-Saint-Jean \u00e8 la stazione meteorologica di riferimento per la localit\u00e0 alpina di Gressoney-Saint-Jean. \u00c8 possibile vedere i dati registrati con cadenza oraria relativi a questa stazione e alle altre presenti sul territorio regionale presso la pagina riferita ai dati meteo della Valle d'Aosta.\nCoordinate geografiche.\nLa stazione meteorologica \u00e8 situata nell'Italia nord-occidentale, in Valle d'Aosta, nel comune di Gressoney-Saint-Jean, in localit\u00e0 Bieltsch\u00f2cke, a 1.400 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -4,8\u00a0\u00b0C, mentre quella del mese pi\u00f9 caldo, luglio, \u00e8 di +13,8\u00a0\u00b0C ."}
{"id": "1655042", "revid": "1305772", "url": "https://it.wikipedia.org/wiki?curid=1655042", "title": "Stazione meteorologica di Gressoney", "text": ""}
{"id": "1655044", "revid": "125167445", "url": "https://it.wikipedia.org/wiki?curid=1655044", "title": "Boston Consulting Group", "text": "Boston Consulting Group (talvolta abbreviata in BCG) \u00e8 una multinazionale statunitense di consulenza strategica con 90 uffici in 50 paesi, fondata nel 1963 da Bruce Henderson. \u00c8 considerata tra le \"Big Three\" nel mondo della consulenza manageriale.\nAlla BCG \u00e8 legata la matrice BCG, una matrice di portafoglio ideata negli anni '70.\nStoria.\nLa societ\u00e0 \u00e8 fondata da Bruce D. Henderson, che studi\u00f3 alla Vanderbilt University e alla Harvard Business School. Dopo molti anni nel dipartimento acquisti di Westinghouse a Pittsburgh (dove il comportamento dei prezzi gli ha dato l'idea della \"curva dell'esperienza\"), entra a far parte di Arthur D. Little a Cambridge, nel Massachusetts. Nel 1963 \u00e8 assunto dalla Boston Safe Deposit and Trust Company per formare un braccio di consulenza interna per l'organizzazione. E l\u00ec d\u00e0 vita ad una divisione chiamata specializzata nella consulenza gestionale.\nHenderson ha sempre pensato che in un panorama competitivo in cui erano presenti societ\u00e0 di consulenza pi\u00f9 grandi e pi\u00f9 conosciute, BCG doveva ritagliarsi un'identit\u00e0 distintiva concentrandosi sulla specializzazione. Cos\u00ec nel 1966 BCG diventa la prima societ\u00e0 di consulenza strategica occidentale ad aprire un ufficio in Giappone. Si espande quindi in Europa negli anni settanta, aprendo uffici a Londra, Parigi, Monaco e Milano. Nel 1975 Henderson organizza, grazie al \"Employee Retirement Income Security Act\" del 1974 un piano di azionariato dei dipendenti per comprare azioni BCG da The Boston Company, la societ\u00e0 madre di Boston Safe Deposit. L'acquisizione \u00e8 completata nel 1979 (cinque anni prima del previsto), con il risultato che la societ\u00e0 diventa interamente di propriet\u00e0 dei suoi dipendenti. Quando Henderson si dimette da presidente e amministratore delegato nel 1980, BCG ha sette uffici e 249 consulenti. Rimane presidente fino al 1985, quando si ritira ufficialmente.\nNel gennaio 2013 Rich Lesser diventa il sesto presidente e amministratore delegato di BCG, sostituendo Hans-Paul B\u00fcrkner.\nNell'aprile 2015 la societ\u00e0 lancia il BCG Henderson Institute in onore del suo fondatore, Bruce D. Henderson, per il suo centesimo compleanno. L'istituto \u00e8 stato classificato come il terzo best-think tank globale dall'Universit\u00e0 della Pennsylvania nel gennaio 2018.\nNel giugno 2016 il \"Boston Business Journal\" annuncia che BCG si sarebbe trasferito in un nuovo edificio di 13 piani di 370.000 piedi quadrati nel South Boston Waterfront della citt\u00e0. La sede si trova nel sito dell'ex ristorante Anthony's Pier 4.\nPubblicazioni.\nOgni anno BCG pubblica (e distribuisce a ciascuna delle 82 sedi nel mondo) articoli, report, ricerche e studi su diversi mercati e tematiche sia di forte attualit\u00e0, sia che esse siano emergenti o appena delineate all'orizzonte."}
{"id": "1655048", "revid": "239439", "url": "https://it.wikipedia.org/wiki?curid=1655048", "title": "Song of Mass Destruction", "text": ""}
{"id": "1655052", "revid": "287204", "url": "https://it.wikipedia.org/wiki?curid=1655052", "title": "Salarias fasciatus", "text": "Salarias fasciatus \u00e8 una specie di pesce bentonico appartenente alla famiglia Blenniidae.\nDistribuzione e habitat.\nLa Specie \u00e8 diffusa negli oceani Indiano e Pacifico dal Mar Rosso alle Samoa. \u00c8 molto comune nella Grande Barriera Corallina.\nIl suo habitat \u00e8 di barriera corallina e di laguna ma pu\u00f2 essere trovato anche in zone di estuario, comunque sempre in acque basse.\nAcquariofilia.\nQuesta specie ha una discreta popolarit\u00e0 in campo acquaristico, grazie alla sua robustezza e attitudine alla vita in cattivit\u00e0. Le esigenze di nuoto sono assai basse per un pesce di questa misura (e con un tale fabbisogno alimentare di alghe) e ci\u00f2 lo rende l'erbivoro di prima scelta per tutte quelle vasche troppo piccole in volume per ospitare acanturidi o altri erbivori caratterizzati solitamente da esigenze di nuoto pi\u00f9 elevate.\nDi indole pacifica verso le altre specie, mantiene comunque una certa territorialit\u00e0 e denota forte aggressivit\u00e0 verso altri blennidi se inserito in sistemi di volume insufficiente.\nPer quanto non indispensabile l'allestimento di un fondo sabbioso favorisce S. Fasciatus, il quale \u00e8 solito stazionare anche per lunghi periodi sul fondo o scavare piccole buche.\nSono riportati diversi casi di salto fuori dalla vasca da parte di questa specie, \u00e8 consigliabile oltre che l'utilizzo di una luce lunare anche (e in particolar modo durante i primi giorni di permanenza in vasca) l'allestimento di una protezione negli acquari aperti, almeno nelle ore notturne.\nPu\u00f2 deperire in caso di assenza di alghe in vasca, la sua alimentazione pu\u00f2 essere integrata con alghe nori, come pure con mangime congelato e spirulina.\nAlimentazione.\nLa sua alimentazione \u00e8 principalmente composta da alghe verdi. Si nutre inoltre di detriti e di piccoli invertebrati che raschia via dalle stesse."}
{"id": "1655055", "revid": "1104133", "url": "https://it.wikipedia.org/wiki?curid=1655055", "title": "Poprocks &amp; Coke", "text": "Poprocks &amp; Coke \u00e8 un singolo del gruppo statunitense Green Day estratto dal loro settimo album, la raccolta \"International Superhits!\".\nLa canzone \u00e8 una delle due inedite della raccolta."}
{"id": "1655057", "revid": "246223", "url": "https://it.wikipedia.org/wiki?curid=1655057", "title": "Poprocks e Coke", "text": ""}
{"id": "1655064", "revid": "194688", "url": "https://it.wikipedia.org/wiki?curid=1655064", "title": "Huia", "text": ""}
{"id": "1655067", "revid": "287204", "url": "https://it.wikipedia.org/wiki?curid=1655067", "title": "Marcel Carn\u00e8", "text": ""}
{"id": "1655069", "revid": "203463", "url": "https://it.wikipedia.org/wiki?curid=1655069", "title": "Vanadzor", "text": "Vanadzor (in armeno: \u054e\u0561\u0576\u0561\u0571\u0578\u0580) \u00e8 una citt\u00e0 dell'Armenia di circa 82.200 abitanti (stima 2016, in grosso calo rispetto ai 148.876 rilevati nel censimento del 1979), capoluogo della provincia di Lori in Armenia.\nDurante la dominazione turca assunse il nome di Karakilisa, che in turco vuol dire \"Chiesa Nera\", mentre durante il periodo sovietico venne chiamata Kirovakan, in onore di Sergej Mironovi\u010d Kirov.\nIn seguito all'indipendenza dell'Armenia dall'Unione Sovietica nel 1991, la citt\u00e0 venne ribattezzata, a partire dal 1992, Vanadzor, nome composto dalle parole armene, vank (armeno: \u057e\u0561\u0576\u0584), \"monastero, chiesa\" e dzor (armeno: \u0571\u0578\u0580) \"valle\". Quindi, il nome della citt\u00e0 significa \"Valle del Monastero\" o \"Valle della Chiesa\".\nLa citt\u00e0 \u00e8 stata interessata da un violento terremoto nel 1988 che caus\u00f2 gravi danni e vittime."}
{"id": "1655070", "revid": "253269", "url": "https://it.wikipedia.org/wiki?curid=1655070", "title": "Pazzo pranzo di famiglia", "text": "Pazzo pranzo di famiglia (\"When Do We Eat?\") \u00e8 un film del 2005 diretto da Salvador Litvak, con Michael Lerner, Lesley Ann Warren, Jack Klugman, Shiri Appleby, Mili Avital, Ben Feldman e Adam Lamberg.\nTrama.\nLa celebrazione del Pesach \u00e8 il pretesto per riunire la famiglia ebrea Stuckman a casa del patriarca Ira. Dato che sono tutti molto affamati, l'obiettivo di Ira \u00e8 di procedere in fretta con il rituale e mangiare. Durante la cena Ira ha un malore: il figlio adolescente Zeke confessa di avergli dato una pastiglia di ecstasy per dargli una \"nuova prospettiva\". In preda alle allucinazioni che lo portano a credersi un Mos\u00e8 redivivo, Ira d\u00e0 il via a una serie di discussioni e confronti che rallenteranno la cena, ma scioglieranno anni di tensioni e incomprensioni fra i membri della famiglia.\nDistribuzione.\nIl film \u00e8 uscito negli Stati Uniti d'America il 14 aprile 2005 in anteprima al Palm Beach International Film Festival. Successivamente \u00e8 stato distribuito in Gran Bretagna e in Israele; nel 2007 \u00e8 stato presentato in anteprima nella televisione argentina mentre in Italia, unico paese in cui \u00e8 ne stato cambiato il titolo, il film \u00e8 uscito direttamente in DVD, il 6 maggior 2008.\nIl film ha incassato 428.400 dollari.\nColonna sonora.\nLa colonna sonora del film \u00e8 inclusa nell'album \"When Do We Eat? (Original Motion Picture Soundtrack),\" pubblicato dall'etichetta discografica Jewish Music Group."}
{"id": "1655082", "revid": "298055", "url": "https://it.wikipedia.org/wiki?curid=1655082", "title": "Topolino e il mistero delle collane", "text": "Topolino e il mistero delle collane (\"The Gleam\") \u00e8 una storia a fumetti della Disney realizzata da Floyd Gottfredson (soggetto e disegni), Merrill De Maris (sceneggiatura) e Bill Wright (ripasso a china), pubblicata in strisce giornaliere sui quotidiani statunitensi dal 19 gennaio al 2 maggio 1942. In Italia \u00e8 apparsa per la prima volta sui numeri dal 583 al 601 di \"Topolino giornale\", pubblicati dal 20 aprile al 24 agosto 1946.\nTrama.\nTopolino e Pippo indagano su misteriosi furti di gioielli realizzati da un ladro ipnotizzatore, chiamato \"Lo Splendente\" (\"The Gleam\")."}
{"id": "1655086", "revid": "599013", "url": "https://it.wikipedia.org/wiki?curid=1655086", "title": "Alberto Colombo", "text": "Carriera.\nNel 1974 diviene Campione italiano in Formula 3. Nel 1975 passa alla Formula 2, al volante di una March con motore BMW della \"Trivellato Racing\", ottenendo un punto nel Gran Premio di Nogaro. L'anno seguente, sempre con la March-BMW ottiene un altro punto (all'Estoril). Il 1977 \u00e8 la sua migliore annata con 18 punti (terzo al Mugello) ed \u00e8 ottavo nella classifica finale. Raggiunge il secondo posto dietro Riccardo Patrese nel campionato Italiano di Formula 2. \nNel 1978 il grande salto verso la Formula 1. Gunther Schmidt lo contatta per sostituire Jean-Pierre Jarier alla ATS. Due mancate qualificazioni (Gp del Belgio e di Spagna) gli faranno perdere il volante della vettura tedesca.\nUn'altra possibilit\u00e0 gli si apre quando Arturo Merzario lo sceglie per schierare una seconda vettura a Monza. Questa volta non riuscir\u00e0 a prequalificarsi. Nel 1978 Colombo non aveva abbandonato del tutto l'impegno in F2, ove conquist\u00f2 11 punti con una March-BMW della \"San Remo Racing\".\nAnche nelle due stagioni seguenti Colombo partecip\u00f2 alla Formula 2, sempre con la \"San Remo Racing\", conquistando 8 punti nel 1979 (terzo a Thruxton) e 9 nel 1980 (terzo a Hockenheim). Nella seconda stagione impieg\u00f2 nelle ultime gare una Toleman-Hart e con questa vettura a Monza, in una gara non valida per il Campionato Europeo ma con tutti i protagonisti della stagione al via, giunse secondo in volata, dietro a Warwick e davanti a Paletti. Dir\u00e0 in seguito Alberto Colombo che aveva la quasi certezza di poter \"succhiare la scia\" all'altra vettura gemella di Warwick nel finale, ma gli attacchi dell'ottimo Paletti lo avevano costretto a pensare a difendere la sua seconda posizione, impendendogli di dedicarsi al sorpasso.\nColombo avrebbe naturalmente desiderato vincere nella \"sua\" Monza in quello che sarebbe stato il suo ultimo impegno importante: dopo questa corsa ci fu ancora, in effetti, il tentativo di far correre una Formula Uno inedita, la \"Riviera\"; progetto per un nuovo team che inizialmente avrebbe dovuto vederlo al tempo stesso sia impegnato nell'organizzazione della scuderia, sia al volante. Alcune situazioni legate a sponsor venuti meno, come \u00e8 emerso in un articolo del 2020 su Autosprint a firma di Mario Donnini, fecero interrompere il progetto gi\u00e0 molto avanzato."}
{"id": "1655091", "revid": "47767", "url": "https://it.wikipedia.org/wiki?curid=1655091", "title": "Krassimir Chomakov", "text": ""}
{"id": "1655094", "revid": "287204", "url": "https://it.wikipedia.org/wiki?curid=1655094", "title": "Rassegna economica", "text": "La Rassegna economica \u00e8 una rivista scientifica nata nel 1931 su volont\u00e0 del Banco di Napoli per diffondere la cultura economica. La rivista ha carattere internazionale e tratta temi di economia con particolare riferimento al Mezzogiorno.\nDirettori della rivista sono stati nel tempo gli economisti Epicarmo Corbino, Giuseppe di Nardi, Giuseppe Palomba, Carlo Pace.\nL'Associazione Studi e Ricerche per il Mezzogiorno, che ha avuto origine dall'Ufficio Studi del Banco di Napoli, oggi cura la pubblicazione della rivista."}
{"id": "1655104", "revid": "1543377", "url": "https://it.wikipedia.org/wiki?curid=1655104", "title": "I Think I'm Paranoid", "text": "I Think I'm Paranoid \u00e8 il secondo singolo estratto dall'album del 1998 \"Version 2.0\" dei Garbage. Pubblicato durante l'estate 1998, il singolo ottenne un grande successo in tutto il mondo, seguendo la sorte dei precedenti \"Stupid Girl\" e \"Push It\".\nDistribuzione.\nIl videoclip prodotto per \"I Think I'm Paranoid\" \u00e8 stato girato nel maggio 1998 dal fotografo Matthew Rolston a Londra. L'idea dietro il video era di fare qualcosa di semplice, in contrasto con il video precedente di \"Push It\", che al contrario era ricco di effetti speciali. Il video venne girato in bianco e nero, e l'ispirazione fu la copertina del disco \"With The Beatles\" dei Beatles.\nTracce.\nI Think I'm Paranoid Pt.1\nI Think I'm Paranoid Pt.2"}
{"id": "1655113", "revid": "385977", "url": "https://it.wikipedia.org/wiki?curid=1655113", "title": "Somma di Eulero", "text": "In matematica, la somma di Eulero \u00e8 un metodo alternativo per la sommabilit\u00e0 delle serie. Data una serie \u03a3\"a\"\"n\", essa si dir\u00e0 sommabile secondo Eulero se converge la sua trasformata di Eulero.\nLa somma di Eulero pu\u00f2 essere generalizzata tramite un insieme di metodi (E, \"q\"), dove \"q\" \u2265 0. La somma (E, 0) \u00e8 l'ordinario limite delle somme parziali della successione, mentre (E, 1) \u00e8 la somma di Eulero. Tutti questi metodi sono strettamente pi\u00f9 deboli della somma di Borel; per \"q\" &gt; 0 essi sono incomparabili alla somma di Abel.\nDefinizione.\nLa (E, \"y\") somma di Eulero di una successione \u00e8 definita come\nVale per la somma di Eulero la seguente formula:"}
{"id": "1655122", "revid": "1437722", "url": "https://it.wikipedia.org/wiki?curid=1655122", "title": "Cose della vita", "text": "Cose della vita \u00e8 una canzone cantata da Eros Ramazzotti e scritta insieme a Piero Cassano (compositore della musica) e Adelio Cogliati (coautore del testo) pubblicata il 4 aprile . \u00c8 tratta dall'album del cantante romano \"Tutte storie\".\nNel dicembre 1997 viene pubblicata una nuova versione di \"Cose della vita\", chiamata \"Can't stop thinking of you\" (\"Non posso smettere di pensarti\"), cantata in duetto con la cantante statunitense Tina Turner per promuovere la raccolta \"Eros\".\nIn questa nuova versione, il singolo ottiene un ottimo riscontro di pubblico in diversi paesi europei. Soprattutto in Germania e nei Paesi Bassi (quarta posizione), Francia (sesta posizione), Svizzera (settima posizione), Vallonia in Belgio (ottava posizione) e Austria (decima posizione), il singolo riesce ad entrare nella top 10 delle rispettive classifiche e a vendere un totale di oltre 1 milione di copie.\nIl videoclip di \"Cose della vita\" \u00e8 stato diretto da Spike Lee e prodotto da Marco Balich e Lee Davis per la Clip Television."}
{"id": "1655132", "revid": "648716", "url": "https://it.wikipedia.org/wiki?curid=1655132", "title": "Somma di Borel", "text": "Nella matematica, la somma di Borel \u00e8 una generalizzazione della somma di una serie, per attribuire un valore anche quando quest'ultima non converge. Come suggerisce il nome, la somma \u00e8 stato introdotta da \u00c9mile Borel nel 1899. \u00c8 particolarmente utile per sommare serie asintoticamente divergenti, e in un certo senso fornisce la migliore somma possibile per tale serie. Ci sono molte varianti di questo metodo che vengono chiamate somma di Borel, e una sua generalizzazione \u00e8 la somma di Mittag-Leffler.\nDefinizione.\nCi sono (almeno) tre definizioni leggermente diverse chiamate somma di Borel che differiscono per le serie che possono sommare. Tuttavia le somme sono consistenti, cio\u00e8 se due metodi possono sommare la stessa serie allora danno lo stesso valore.\nSia formula_1 una serie formale di potenze\ne si definisce la trasformata di Borel di formula_3 come la sua equivalente serie esponenziale\nSomma debole di Borel.\nSia formula_5 la somma parziale\nLa somma debole di Borel di formula_3 si definisce come\nSe questo limite converge in formula_9 a qualche formula_10, allora la somma debole di Borel di formula_3 converge in formula_12 e si scrive formula_13.\nSomma integrale di Borel.\nSupposto che la trasformata di Borel converge per ogni numero reale ad una funzione che cresce abbastanza lentamente in modo che il seguente integrale \u00e8 ben definito (in modo improprio), la somma di Borel di formula_3 \u00e8 data da\nSe l'integrale converge in formula_16 a qualche formula_10, allora la somma di Borel di formula_3 converge in formula_12 e si scrive formula_20.\nSomma integrale di Borel con prolungamento analitico.\nQuesto \u00e8 simile al metodo di somma precedente, eccetto che non serve che la trasformata di Borel converga per ogni formula_21, ma che converga ad una funzione analitica di formula_21 vicino a 0 che pu\u00f2 essere prolungata analiticamente a tutto l'asse reale positivo.\nPropriet\u00e0 fondamentali.\nRegolarit\u00e0.\nI metodi formula_23 e formula_24 sono entrambi sono entrambi somme regolari, cio\u00e8 che se formula_1 converge nel senso standard, allora anche le due somme di Borel convergono, e inoltre allo stesso valore.\nLa regolarit\u00e0 di formula_23 si vede facilmente dalla definizione del fattoriale con la funzione Gamma e dallo scambio fra sommatoria e integrale, che \u00e8 possibile grazie all'assoluta convergenza della serie: Se formula_1 converge in formula_12, allora\ndove l'espressione a destra \u00e8 proprio la somma di Borel in formula_12.\nLa regolarit\u00e0 di formula_23 e formula_24 implica che questi metodi di somma forniscono una estensione analitica a formula_1.\nNon equivalenza delle due somme di Borel.\nOgni serie formula_1 che \u00e8 sommabile debolmente secondo Borel in formula_16 \u00e8 anche sommabile secondo Borel. Tuttavia, si pu\u00f2 costruire degli esempi di serie che non sono sommabili debolmente ma che lo sono secondo Borel. Il seguente teorema caratterizza l'equivalenza dei due metodi di somma.\nTeoremi di unicit\u00e0.\nCi sono sempre molte funzioni differenti con una data espansione asintotica. Tuttavia, c'\u00e8 qualche volta una migliore funzione possibile, nel senso che gli errori nella approssimazioni in dimensione finita sono i pi\u00f9 piccoli possibili. Il teorema di Watson e il teorema di Carleman mostrano che la somma di Borel produce la migliore somma possibile della serie.\nTeorema di Watson.\nIl teorema di Watson d\u00e0 delle condizioni per cui una funzione \u00e8 la somma di Borel della sua espansione asintotica. Supposta formula_51 una funzione soddisfacente le seguenti condizioni:\n\u00e8 limitato superiormente da\nper ogni formula_12 nella regione (per una qualche formula_62 positiva).\nAllora il teorema di Watson afferma che in questa regione formula_51 \u00e8 data dalla somma di Borel della sua serie asintotica. Pi\u00f9 precisamente, la serie converge in un intorno dell'origine secondo la trasformata di Borel, e pu\u00f2 essere prolungata analiticamente all'asse reale positivo, e l'integrale che definisce la somma di Borel converge a formula_64 con formula_12 nella regione precedente.\nLeggermente pi\u00f9 in generale, formula_51 \u00e8 ancora determinata dalla sua serie asintotica se formula_67 nella stima dell'errore precedente \u00e8 sostituito da formula_68 e formula_54 \u00e8 rimpiazzato da formula_70, con formula_71 un intero positivo. Questa \u00e8 in un certo senso la migliore possibile, poich\u00e9 esistono dei controesempi se formula_72 \u00e8 sostituito da qualsiasi numero pi\u00f9 piccolo.\nTeorema di Carleman.\nIl teorema di Carleman mostra che una funzione \u00e8 unicamente determinata da una serie asintotica in un settore se l'errore dovuto al troncamento ad un ordine finito non cresce troppo velocemente. Pi\u00f9 precisamente afferma che se formula_51 \u00e8 analitica nella parte interna del settore formula_74, formula_75 e formula_76 in questo insieme per ogni formula_77, allora formula_51 \u00e8 nulla supposto che la serie formula_79 diverga.\nIl teorema di Carleman da un metodo di somma per ogni serie in cui termini non crescono troppo velocemente, poich\u00e9 la somma pu\u00f2 essere definita come l'unica funzione con questa serie asintotica in un settore appropriato se esiste. La somma di Borel \u00e8 leggermente pi\u00f9 debole del caso speciale in cui formula_80 per qualche costante formula_62. Pi\u00f9 in generale si possono definire metodi di somma leggermente pi\u00f9 forte di quello di Borel prendendo i numeri formula_82 un po' pi\u00f9 grandi, per esempio formula_83 oppure formula_84. In pratica questa generalizzazione \u00e8 poco usata, dal momento che esistono pressoch\u00e9 esempi non naturali di serie sommabili da questo metodo ma che non hanno somma secondo Borel. \nEsempio.\nLa funzione formula_85 ha la serie asintotica formula_86 con un maggiorante dell'errore nella forma del teorema nella regione formula_87 per ogni formula_88, ma non \u00e8 data dalla somma di Borel della sua espansione. Questo mostra che il numero formula_89 nel teorema di Watson non pu\u00f2 essere sostituito da un numero pi\u00f9 piccolo (a meno che la stima dell'errore non sia minore).\nEsempi.\nLa serie geometrica.\nSi considera la serie geometrica\nche converge (nel senso standard) a formula_91 per formula_92. La trasformata di Borel \u00e8\nda cui si ottiene la somma di Borel\nche converge nella regione pi\u00f9 grande formula_95, dando un prolungamento analitico della serie originale.\nConsiderando invece la somma debole di Borel, le somme parziali sono date da formula_96, e quindi risulta\ndove, di nuovo, la convergenza \u00e8 in formula_95. Alternativamente si poteva vedere dalla parte 2 del teorema dell'equivalenza, poich\u00e9 per formula_95\nLa serie alternata dei fattoriali.\nSi consideri la serie\nallora formula_1 non converge per ogni formula_9 non nullo. La trasformata di Borel \u00e8\nper formula_105, che pu\u00f2 essere prolungata analiticamente anche a formula_106. Allora la somma di Borel \u00e8\n(dove formula_108 \u00e8 la funzione gamma incompleta).\nQuesto integrale converge su formula_109 per ogni formula_110, quindi la serie originale \u00e8 sommabile secondo Borel in tale regione. Questa funzione ha uno sviluppo asintotico con formula_111 che \u00e8 dato dalla serie alternata dei fattoriali. Questo \u00e8 un tipico esempio del fatto che il metodo di Borel somma \"correttamente\" le espansioni asintotiche non convergenti.\nAncora, poich\u00e9 \nper ogni formula_12, il teorema di equivalenza assicura che la somma debole di Borel ha lo stesso dominio di convergenza, formula_110.\nUn esempio in cui l'equivalenza fallisce.\nIl seguente esempio estende quanto detto in ((Hardy 1992, 8.5)). Si considera\nDopo aver scambiato le sommatorie, la trasformata di Borel \u00e8 data da\nin formula_117 la somma di Borel \u00e8 data da\ndove formula_119 \u00e8 l'integrale di Fresnel. Grazie al teorema di convergenza lungo le corde discusso successivamente, l'integrale di Borel converge per ogni formula_120, con formula_121 (chiaramente l'integrale converge anche per formula_122 e diverge invece per formula_123).\nPer la somma debole di Borel si nota che\nvale solo per formula_125, e quindi la somma debole di Borel converge solo su questo dominio pi\u00f9 piccolo.\nRisultati di esistenza e il dominio di convergenza.\nSommabilit\u00e0 sulle corde.\nSe una serie formale formula_1 \u00e8 sommabile secondo Borel in formula_127, allora \u00e8 sommabile in ogni punto della corda formula_128 che connette formula_129 all'origine. Oltretutto, esiste una funzione formula_10 analitica nel disco di raggio formula_128 tale che\nper ogni formula_133, formula_134.\nUna immediata conseguenza \u00e8 che il dominio di convergenza della somma di Borel \u00e8 un insieme stellato di formula_135.\nIl poligono di Borel.\nSi supponga che formula_1 abbia un raggio di convergenza strettamente positivo, cos\u00ec che \u00e8 analitica in una regione non banale contenente l'origine, e sia formula_137 l'insieme delle singolarit\u00e0 di formula_3. Questo significa che formula_139 se e solo se formula_3 pu\u00f2 essere prolungata analiticamente alla corda aperta da formula_141 a formula_142, ma non in formula_142 stesso. Per formula_139, sia formula_145 la retta passante attraverso formula_142 che \u00e8 perpendicolare alla corda formula_147. Si definiscono\ncome l'insieme dei punti che giacciono dalla stessa parte di formula_145 rispetto all'origine. Il poligono di Borel di formula_3 \u00e8 l'insieme\nUna definizione alternativa fu invece usata da Borel e Phragm\u00e9n. Sia formula_152 il pi\u00f9 grande insieme stellato in cui c'\u00e8 una estensione analitica di formula_3, allora formula_154 \u00e8 il maggiore sottoinsieme di formula_155 tale che per ogni formula_156 l'interno del cerchio di diametro formula_147 \u00e8 contenuto in formula_158. Riferendosi all'insieme formula_154 come un poligono non \u00e8 proprio appropriato, poich\u00e9 non \u00e8 detto che l'insieme sia un poligono; se, tuttavia, formula_1 ha solo un numero finito di singolarit\u00e0, allora formula_154 \u00e8 in effetti un poligono.\nIl seguente teorema, dovuto a Borel e Phragm\u00e9n, fornisce un criterio di convergenza per la somma di Borel.\nDa notare che la formula_23 sommabilit\u00e0 per formula_168 dipende dalla natura del punto.\nEsempio 1.\nSia formula_169 la radice \"m\"-esima dell'unit\u00e0, formula_170 e si consideri\nche converge in formula_172. Vista come una funzione su formula_135, formula_1 ha delle singolarit\u00e0 in formula_175, e si conseguenza il poligono di Borel formula_176 \u00e8 dato dal poligono regolare centrato nell'origine e tale che formula_177 \u00e8 il punto medio di un lato.\nEsempio 2.\nLa serie formale\nconverge per ogni formula_179 (per esempio, per il criterio del confronto con la serie geometrica). SI pu\u00f2 tuttavia mostrare che formula_3 non converge per ogni punto formula_9 tale che formula_182 per qualche formula_77. Poich\u00e9 l'insieme di tali formula_12 \u00e8 denso nel cerchio unitario, non ci pu\u00f2 essere nessuna espansione analitica di formula_3 fuori da formula_186. Successivamente l'insieme stellato pi\u00f9 grande a cui si pu\u00f2 estendere analiticamente formula_3 \u00e8 formula_188, da cui (attraverso la seconda definizione) si ottiene formula_189. In particolare si vede che il formula_190 non \u00e8 effettivamente un poligono.\nUn teorema tauberiano.\nUn teorema tauberiano fornisce delle condizioni sotto cui la convergenza di un metodo di somma implica la convergenza rispetto ad un altro metodo. Il principale teorema tauberiano per la somma di Borel permette di avere delle condizioni in cui la somma debole di Borel implica la convergenza della serie.\nApplicazioni.\nLa somma di Borel trova applicazione nelle espansioni delle perturbazioni nella teoria quantistica dei campi. In particolare nella teoria di campo euclideo in due dimensioni, le funzioni di Schwinger si possono ricavare dalle loro serie delle perturbazioni usando la somma di Borel. Qualche singolarit\u00e0 della somma di Borel sonno connesse agli istantoni e alla rinormalizzazione della teoria quantistica.\nGeneralizzazioni.\nLa somma di Borel richiede che i coefficienti non crescano troppo velocemente: pi\u00f9 precisamente, formula_198 deve essere limitata da formula_199 per qualche formula_200. C'\u00e8 una variante della somma di Borel che sostituisce il fattoriale formula_67 con formula_202 per qualche intero positivo formula_71, in modo che la condizione su formula_198 diventi di essere limitata da formula_205 per qualche formula_200. Questa generalizzazione \u00e8 data dalla \"somma di Mittag-Leffler\".\nNel caso pi\u00f9 generico, la somma di Borel \u00e8 generalizzata dalla \"risomma di Nachbin\",che pu\u00f2 essere usata quando la funzione maggiorente \u00e8 di forma generale (del tipo formula_207), invece di essere del tipo esponenziale."}
{"id": "1655148", "revid": "104458", "url": "https://it.wikipedia.org/wiki?curid=1655148", "title": "Sylviane Berthod", "text": "Biografia.\nStagioni 1995-1997.\nSpecialista di discesa libera e supergigante originaria di Salins, Sylviane Berthod inizi\u00f2 l'attivit\u00e0 agonistica a met\u00e0 degli anni novanta, divenendo nel 1995 campionessa mondiale juniores nella discesa libera nella rassegna iridata giovanile disputata a Voss.\nNel 1996, dopo aver esordito in Coppa del Mondo 13 gennaio a Garmisch-Partenkirchen in supergigante (33\u00ba), il 2 febbraio vinse a Innerkrems la sua prima gara di Coppa Europa, un supergigante; a fine stagione si aggiudic\u00f2 sia il trofeo continentale generale, a pari merito con la russa Svetlana Glady\u0161eva, sia la classifica di supergigante. Nella stessa stagione ai Mondiali juniores di Hoch-Ybrig si aggiudic\u00f2 il titolo nel supergigante e la medaglia d'argento sia nella discesa libera, sia nella combinata.\nStagioni 1998-2002.\nL'8 febbraio 1998 vinse a Castelrotto la sua ultima gara di Coppa Europa, un supergigante, mentre nel 1999 ottenne il suo primo podio in Coppa del Mondo, il 23 gennaio nel supergigante dell'Olimpia delle Tofane di Cortina d'Ampezzo (2\u00aa), ed esord\u00ec ai Campionati mondiali: nella rassegna iridata di Vail/Beaver Creek fu 13\u00aa nella discesa libera e 7\u00aa nel supergigante. Due anni dopo, ai Mondiali di Sankt Anton, nelle medesime specialit\u00e0 si classific\u00f2 rispettivamente 15\u00aa e 18\u00aa-\nConquist\u00f2 la sua unica vittoria Coppa del Mondo nella discesa libera disputata sull'Engiadina di Sankt Moritz il 21 dicembre 2001, e nella stessa stagione debutt\u00f2 ai Giochi olimpici invernali: a si piazz\u00f2 7\u00aa nella discesa libera e non termin\u00f2 il supergigante.\nStagioni 2003-2008.\nAi Mondiali di Sankt Moritz 2003 fu 11\u00aa nella discesa libera e non complet\u00f2 il supergigante, mentre nella successiva rassegna iridata di Bormio/Santa Caterina Valfurva nelle medesima specialit\u00e0 si classific\u00f2 rispettivamente 13\u00aa e 16\u00aa. Sal\u00ec per l'ultima volta sul podio in Coppa del Mondo il 3 dicembre 2005 a Lake Louise in discesa libera (2\u00aa) e ai successivi XX Giochi olimpici invernali di , sua ultima presenza olimpica, si piazz\u00f2 14\u00aa nella discesa libera e 15\u00aa nel supergigante.\nPrese ancora parte ai Mondiali di \u00c5re 2007 (22\u00aa nella discesa libera) e alla fine della stagione 2007-2008 si ritir\u00f2 dallo sci alpino; la sua ultima gara di Coppa del Mondo fu la discesa libera di Crans-Montana dell'8 marzo, che chiuse al 42\u00ba posto, e si conged\u00f2 dal Circo bianco il 19 marzo seguente, in occasione dei Campionati svizzeri 2008.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nSG = supergigante\nFar East Cup.\nFar East Cup - vittorie.\nLegenda:\nDH = discesa libera\nSG = supergigante"}
{"id": "1655149", "revid": "74801", "url": "https://it.wikipedia.org/wiki?curid=1655149", "title": "Joseph Barboza", "text": "Figlio di immigrati portoghesi originari di Lisbona, Barboza, oltre all'attivit\u00e0 di capo mafioso, fu anche un pugile locale nella zona di New Bedford, durante gli anni sessanta. La sua famiglia, stanziata nella Boston occidentale, era gi\u00e0 conosciuta per l'appartenenza alla microcriminalit\u00e0 locale.\nBarboza, divenuto boss della Charlestown Mob, riusc\u00ec anche a controllare l'FBI, facendo incarcerare alcuni suoi rivali, come Raymond Patriarca Sr. In seguito si trasfer\u00ec in California dove fu colpito in una sparatoria da un suo rivale, J.R. Russo, a San Francisco.\nMentre lavorava con l'FBI, il rappresentante Harold Paul Rico, lo aiut\u00f2 ad accusare falsamente e a far condannare Joseph Salvati e Peter Limone per l'assassinio di Edward \"Teddy\" Deegan, a Chelsea, Massachusetts, proteggendo cos\u00ec il vero colpevole."}
{"id": "1655150", "revid": "38427", "url": "https://it.wikipedia.org/wiki?curid=1655150", "title": "Vagharshapat", "text": ""}
{"id": "1655151", "revid": "1543377", "url": "https://it.wikipedia.org/wiki?curid=1655151", "title": "Push It (Garbage)", "text": "Push It \u00e8 stato il primo singolo ad essere estratto dall'album del 1998 \"Version 2.0\", seconda opera dei Garbage. Fu un successo internazionale nella primavera del 1998, quando fu lanciato come singolo trainante dell'album. La promozione del brano, prevedeva anche un video ricco di effetti speciali.\nDistribuzione.\nIl video prodotto per \"Push It\" \u00e8 stato girato dal fotografo Andrea Giacobbe a Los Angeles, dove si \u00e8 lavorato per quattro giorni nel marzo 1998. Il video \u00e8 costato oltre 400,000 dollari. Quasi ogni sequenza del video \u00e8 stata ritoccata in computer graphic ed al risultato finale \u00e8 stato applicato un filtro per dare un taglio anni '70.\nIl video comincia con la cantante Shirley Manson al supermercato insieme al marito, una figura che appare come un canale televisivo disturbato. Improvvisamente fanno irruzione tre suore che lo uccidono puntandogli delle croci. La scena si sposta, e la Manson \u00e8 a casa con il nuovo compagno, un uomo con una lampadina al posto della testa. In questo caso arrivano tre bambini (in stile villaggio dei dannati) che lo rapiscono e lo costringono a giocare con loro insieme a dei bambini bendati. Il video continua alternando sequenza della Manson con i figli avuti da entrambi i defunti mariti (che sono la loro versione in piccolo), con immagini inquietanti di due donne unite dalla testa, una donna in tenuta sadomaso ed il viso coperto con un lama, una bambina seduta su un tavolo intorno al quale sono sedute figure senza volto ed altre."}
{"id": "1655152", "revid": "81484", "url": "https://it.wikipedia.org/wiki?curid=1655152", "title": "MSN Plus", "text": ""}
{"id": "1655156", "revid": "45927", "url": "https://it.wikipedia.org/wiki?curid=1655156", "title": "Asse del lato", "text": ""}
{"id": "1655159", "revid": "599013", "url": "https://it.wikipedia.org/wiki?curid=1655159", "title": "Hans Heyer", "text": "Carriera.\nDebutta nel kart e vince due titoli olandesi tra il 1962 e il 1963. Torna in Germania dove corre nella Formula K, dove vince a pi\u00f9 riprese il titolo tra il 1968 e il 1971 e ottiene anche due successi e un secondo posto tra il 1969 e il 1971 alla classica gara francese di durata, la 24 Ore di Brignoles.\nI successi con le vetture Turismo.\nPassa nel 1970 all'Europeo Turismo, debuttando alla \"6 Ore del N\u00fcrburgring\" con una BMW 2002 e conquistando il secondo posto alla prestigiosa 24 Ore di Spa del 1971 con una Mercedes-Benz 300 SEL 6,8 litri (la celeberrima \"Rote Sau\", la madre di tutte le Mercedes-AMG), gara che far\u00e0 sua nel 1982 con la BMW insieme al belga Eddy Joosen e al connazionale Armin Hahne, ripetendosi l'anno dopo con la stessa scuderia e nel 1984 con la Jaguar XJS ufficiale gestita della Tom Walkinshaw Racing e condivisa con i britannici Tom Walkinshaw e Win Percy.\nNel campionato continentale ottiene confortanti risultati: nono nel 1972, con la scuderia Zakspeed, correndo nel Gruppo 2 con una Ford Escort si laurea campione nel 1974; Per ben due volte \u00e8 campione nell'antenato del DTM, il Deutsche Rennsport Meisterschaft (1975 e 1976), dopo il secondo posto del 1973 ad un solo punto di distacco dal vincitore. Intanto aveva debuttato con le vetture sport nel Campionato Internazionale Marche del 1971, partecipando alla 1000 km del N\u00fcrburgring al volante di una \"LBS 3\" spinta da un motore Ford turbo.\nL'unica gara in Formula 1.\nNel 1977 tenta l'avventura nella massima Formula, iscrivendosi al Gran Premio di Germania con una Penske PC4 del team tedesco ATS, che aveva rilevato le macchine e il materiale della scuderia americana ritiratasi alla fine della stagione precedente. Heyer non si qualifica per la gara ma ottiene la definizione di riserva nel caso qualcuno non possa prendere parte alla corsa. Pur schierato nella corsia dei box, alla partenza non pu\u00f2 prendere parte alla gara in quanto tutti i 26 qualificati sono presenti all'appello. In un certo modo per\u00f2 entra nella storia di questo sport: infatti, sfruttando la confusione della partenza, parte illegalmente; tale avvenimento \u00e8 quasi unico essendo capitato solo nel Gran Premio di Francia 1976 all'austriaco Harald Ertl e all'australiano Tim Schenken al Gran Premio degli Stati Uniti 1974. Dopo qualche giro si ritira per un problema alla trasmissione: solo allora i commissari di gara si accorgono di quanto accaduto e lo squalificano a vita dal mondiale. Di conseguenza detiene il record negativo per: non essersi qualificato, non aver concluso ed essere stato squalificato dallo stesso Gran premio.\nLe gare di durata.\nGi\u00e0 negli anni settanta si impegna in gare di durata. Partecipa sporadicamente a gare del Mondiale Marche, mentre si schiera regolarmente alla 24 Ore di Le Mans dal 1972 al 1986 e non gareggia solo in tre occasioni: nel 1975 perch\u00e9 la scuderia Kremer Racing non porta in pista la \"Porsche 911 Carrera RSR\" iscritta per lui, Reine Wisell ed Erwin Kremer (uno dei titolari del team), nel 1978 perch\u00e9 non si qualifica con la \"Mercedes-Benz 450 SLC\" condivisa con Schickentanz e messa in pista dalla A.M.G. Motorenbau GmbH, nel 1985 perch\u00e9 la squadra ufficiale Jaguar non porta in pista le Jaguar XJR-6 perch\u00e9 ritenute a corto di preparazione. Da notare che il pilota tedesco non ha mai visto il traguardo di questa celebre corsa a causa di ripetuti guasti meccanici.\nNel 1980 \u00e8 pilota ufficiale Lancia e vince di nuovo il DRM, al volante di una Lancia Beta Montecarlo Turbo del Gruppo 5, una vettura che lui stesso aveva contribuito a sviluppare; negli anni seguenti continua la collaborazione con la casa italiana per cui piloter\u00e0 anche la LC1 e la LC2 nel 1982 e 1983.\nTra i successi che Heyer ottenne nelle vetture sport vi \u00e8 la 12 Ore di Sebring del 1984 al volante di una Porsche 935J. Partecipa anche a un'edizione della Dakar.\nPur provenendo dalla Germania era uso presentarsi negli autodromi con un tradizionale cappello tirolese. Anche suo figlio Kenneth \u00e8 diventato corridore automobilistico."}
{"id": "1655162", "revid": "818832", "url": "https://it.wikipedia.org/wiki?curid=1655162", "title": "Sterlina zambiana", "text": "La sterlina (in inglese \"pound\") fu la valuta dello Zambia dall'indipendenza nel 1964 fino alla decimalizzazione il 16 gennaio 1968. Era suddivisa in 20 \"shilling\", ognuno di 12 \"penny\".\nStoria.\nLa sterlina zambiana sostitu\u00ec la sterlina della Rhodesia e del Nyasaland alla pari. Era agganciata alla pari con la sterlina britannica e fu sostituita dal kwacha con un cambio di 2 kwacha = 1 sterlina ossia 1 kwacha = 10 shilling.\nMonete.\nNel 1964 furono introdotte monete in cupro-nichel da 6 penny e da 1 e 2 shilling, seguite da una moneta forata di bronzo da 1 penny nel 1966.\nBanconote.\nNel 1964 la Bank of Zambia introdusse banconote con tagli da 10 shilling e da 1 e 5 sterline."}
{"id": "1655166", "revid": "119493192", "url": "https://it.wikipedia.org/wiki?curid=1655166", "title": "Ciro, il figlio di Target", "text": "Ciro, il figlio di Target \u00e8 stato un programma televisivo italiano comico, ideato da Gregorio Paolini andato in onda con titoli diversi tra il 1997 e il 2004 su Italia 1.\nIl nome \"Ciro\" deriva dal celebre urlo (\"Ciro! Ciro!\") lanciato da Sandra Milo, la quale durante la sua trasmissione \"L'amore \u00e8 una cosa meravigliosa\", trasmessa anni prima da Rai 2, ricevette una telefonata che le comunicava che il figlio Ciro aveva avuto un brutto incidente. La telefonata, utilizzata come sigla della prima edizione della trasmissione, si era poi rivelata uno scherzo.\nNel corso degli anni, la trasmissione ha pi\u00f9 volte cambiato titolo, dapprima semplicemente in \"Ciro\" (1999), poi in \"Ciro presenta Visitors\" (2003) e infine \"Super Ciro\" (2004). Il titolo fa riferimento alla trasmissione di seconda serata di Canale 5 \"Target\", portato al successo da Gaia De Laurentiis, prima conduttrice di \"Ciro, il figlio di Target\". Negli anni successivi la conduzione \u00e8 passata a Enrico Bertolino insieme a Natasha Stefanenko (1999) ed Elisabetta Canalis (2003), e a Luca e Paolo assieme alle Gemelle Kessler (2004).\nStoria.\n\"Ciro, il figlio di Target\" (1997-1998).\nIl programma debutta in seconda serata il 29 settembre 1997 con la conduzione di Gaia De Laurentiis. Sia la prima che la seconda edizione sono composte da 9 puntate e da uno speciale ciascuno. Nel programma prendono parte anche Luciana Littizzetto (che vestiva i panni di \"Lolita\" o sbeffeggiava le allora emergenti cantanti Paola &amp; Chiara), Enrico Bertolino (nei panni di Meneghetti un avido imprenditore milanese), Selen e il gruppo genovese dei Cavalli Marci che si esibiva nella maggior parte delle gag del programma, che veniva registrato negli studi Michelangelo di propriet\u00e0 di Gerry Scotti e la direzione di studio di Valerio Bifano.\n\"Ciro\" (1999).\nLa terza edizione, partita nel marzo 1999, \u00e8 composta da 10 puntate e da uno speciale che raccoglie il meglio dell'edizione. \nLa conduzione passa in mano a Enrico Bertolino, che gi\u00e0 nella prima edizione interpretava l'imprenditore milanese Meneghetti, affiancato da una nuova presenza femminile, Natasha Stefanenko, in sostituzione di Gaia De Laurentiis. La presenza di Meneghetti diede spunto a numerose gag come gli spot pubblicitari dei prodotti dell'imprenditore interpretati dalla pornostar Selen. \nIn questa edizione non partecipano i Cavalli Marci (ad esclusione di Luca e Paolo) e Luciana Littizzetto e arrivano nuovi comici come Barbara Enrichi, Gianni Fantoni (con le sue imitazioni di Maurizio Costanzo e Zucchero), Sabrina Impacciatore (nei panni di Lara Croft, una sexy telefonista e una signorina buonasera), Guido Nicheli, Leonardo Manera, Neri Marcor\u00e8 e Daniele Ruggiano.\n\"Ciro una volta\" (2000).\nNel 2000 viene mandato in onda \"Ciro una volta,\" una raccolta del meglio delle passate edizioni. \u00c8 composta da 6 puntate. Era condotto da Gianni Fantoni e Antonella Mazzilli.\n\"Visitors\" (2003).\nNel gennaio del 2003, la quarta edizione del programma \u00e8 andata in onda con il titolo di \"Ciro presenta: Visitors\". \u00c8 composta da 9 puntate e da uno speciale che raccoglie il meglio dell'edizione. Da questa edizione spariscono tutti i comici precedenti ad eccezione di Enrico Bertolino che continua a condurre il programma, questa volta insieme a Elisabetta Canalis, e con la partecipazione di Max Tortora, Federica Fontana e i Fichi d'India. Altri comici di questa edizione sono: Federica Cifola, Andrea Cosentino, Omar Fantini, Sergio Friscia, Italo Giglioli, Paola Minaccioni, Massimo Olcese &amp; Adolfo Margiotta, Ubaldo Pantani, Francesca Reggiani, Simone Schettino, Tecnociccio e Beppe Tosco. \u00c8 stato replicato nell'estate del 2004 alla vigilia della partenza di un'altra edizione del programma.\n\"Super Ciro\" (2004).\nNel novembre 2004 va in onda, in prima serata, la quinta e ultima edizione composta da 5 puntate e condotta da Luca e Paolo affiancati dalle gemelle Kessler.\nIn questa edizione ritornano comici \"storici\" del programma come Luciana Littizzetto, Enrico Bertolino, parte dei Cavalli Marci (Luca Bizzarri, Paolo Kessisoglu, Bianchi e Pulci e Pippo Lamberti) affiancati da volti noti al programma ed emergenti come Martino Clericetti, Piero Guerrara, Beppe Tosco, Paola Vedani, Andrea Zalone, Federico Taddia, Alessandro Rossi, Vallanzaska, Neri Marcor\u00e8, Adolfo Margiotta, Gianni Fantoni, Omar Fantini, Debora Villa, Gabriella Germani, I Ditelo voi e Sabrina Impacciatore."}
{"id": "1655173", "revid": "1865216", "url": "https://it.wikipedia.org/wiki?curid=1655173", "title": "Antonio Carraro", "text": "La Antonio Carraro SpA \u00e8 un'azienda italiana, situata a Campodarsego in provincia di Padova, che produce trattori compatti a 4 ruote motrici dai 20 ai 100\u00a0hp per l'agricoltura specializzata e il settore civile. In Italia \u00e8 il principale marchio dei trattori compatti.\nHa depositato un totale di 25 brevetti industriali, attualmente in vigore, in Stati aderenti alla European Patent Convention e negli Stati Uniti.\nStoria.\nFondazione.\nNel 1910 il giovanissimo fabbro Giovanni Carraro costruisce una macchina agricola multifunzionale, che unisce aratro, fresa, seminatrice, erpice e rullo. La sua piccola bottega si trasforma in poco tempo in un complesso industriale che produce dapprima seminatrici, poi trattori tradizionali. Nel 1960 il pi\u00f9 giovane dei suoi sei figli fonda la Antonio Carraro di Giovanni, dando vita al primo trattore monoasse Scarabeo.\nDagli anni sessanta agli anni ottanta.\nNegli anni successivi, Antonio Carraro si concentra sulla nicchia dei trattori di media potenza (dai 20 ai 100 cv) a quattro ruote motrici, diventando leader del settore e allargando la gamma di modelli. All'inizio degli anni Settanta viene inaugurato il Centro Ricerca e Sviluppo (oggi R&amp;D dept.)\nDagli anni novanta ad oggi.\nOrmai consolidatosi tra i leader del mercato degli specializzati, Antonio Carraro espande il proprio mercato anche al settore civile, dando vita alla linea \"Groundcare\" di mezzi per manutenzione del verde, pulizia urbana e viabilit\u00e0.\nTra il 1999 e il 2000 viene avviata una ristrutturazione interna, operata con la collaborazione di Porsche Consulting. L'azienda da allora ha adottato la filosofia kaizen di miglioramento continuo esteso a tutte le attivit\u00e0.\nProdotti.\nLa gamma Antonio Carraro conta circa 80 modelli destinati a numerose nicchie di mercato, e viene suddivisa in due business units:\n\"Professional Specialized\".\nTrattori di alta gamma dai 50 ai 100\u00a0hp per l'agricoltura specializzata professionale (vigneti, frutteti, vivai, serre, coltivazioni a filare)\n\"Utility, Agriculture &amp; Groundcare\".\nMezzi dedicati alla manutenzione civile, agricoltura specializzata, verde pubblico e privato, pulizia urbana, viabilit\u00e0 invernale, manutenzione dei grandi impianti sportivi. A questa categoria appartengono anche \"transporter\" di piccola e media potenza (25 e 50 hp) .\nRete di vendita.\nLa rete di distribuzione italiana conta all'incirca 200 concessionari sparsi in tutte le regioni italiane. All'estero Antonio Carraro opera attraverso una rete di concessionari e importatori diretti (circa 150) e 3 filiali, oltre a una \"joint venture\" con la francese \"Sodave\".\nAltro.\nPaesi dove sono presenti Importatori e concessionari Antonio Carraro: Italia, Spagna, Australia, Cile, Turchia, Austria, Bulgaria, Canada, Svizzera, Repubblica Ceca, Germania, Danimarca, Ecuador, Francia, Gran Bretagna, Grecia, Croazia, Ungheria, Israele, Lettonia, Marocco, Martinica, Messico, Paesi Bassi, Nuova Zelanda, Polonia, Serbia, Svezia, Slovenia, Stati Uniti d'America, Per\u00f9, Algeria, Tunisia, Norvegia, Portogallo.\nPremi e riconoscimenti (1910-2013).\nPrincipali riconoscimenti che hanno segnato la storia aziendale:"}
{"id": "1655177", "revid": "1573940", "url": "https://it.wikipedia.org/wiki?curid=1655177", "title": "Plagiotremus tapeinosoma", "text": "Plagiotremus tapeinosoma () \u00e8 un piccolo pesce d'acqua salata appartenente alla famiglia Blenniidae.\nDistribuzione e habitat.\nQuesta specie \u00e8 diffusa nell'Indo-Pacifico, dal Mar Rosso e Sudafrica fino alle Isole Tuamotu, al sud del Giappone e al sud della Nuova Zelanda."}
{"id": "1655183", "revid": "1632387", "url": "https://it.wikipedia.org/wiki?curid=1655183", "title": "Appointment with Death (album)", "text": "Appointment with Death \u00e8 il sesto album dei Lizzy Borden, uscito nel 2007 per l'etichetta discografica Metal Blade Records."}
{"id": "1655184", "revid": "254059", "url": "https://it.wikipedia.org/wiki?curid=1655184", "title": "Laura Bentivoglio", "text": "Biografia.\nEra figlia di Giovanni II Bentivoglio, governatore di Bologna, e di Ginevra Sforza. Suo nonno materno era Alessandro Sforza, signore di Pesaro.\nCrebbe a Bologna, citt\u00e0 che, gi\u00e0 sede universitaria, il padre Giovanni aveva trasformato in un importante centro culturale.\nIl 20 giugno 1491 spos\u00f2 a Bologna il condottiero Giovanni Gonzaga, signore di Vescovato e fratello di Francesco II Gonzaga, signore di Mantova. Laura divenne quindi cognata di Isabella d'Este e di Guidobaldo da Montefeltro. Nonostante la parentela con i Bentivoglio, Giovanni non esit\u00f2 a schierarsi con Giulio II contro il suocero, cacciato nel 1506 da Bologna.\nDiscendenza.\nDiede al marito, continuamente in giro per l'Italia, otto figli e inizi\u00f2 il ramo dei Gonzaga di Vescovato:\nLaura \u00e8 raffigurata insieme a tutta la famiglia Bentivoglio da Lorenzo Costa."}
{"id": "1655185", "revid": "2070821", "url": "https://it.wikipedia.org/wiki?curid=1655185", "title": "Mister Destiny", "text": "Mister Destiny (\"Destiny Turns on the Radio\") \u00e8 un film del 1995 diretto da Jack Baran e scritto da Robert Ramsey e Matthew Stone.\nTrama.\nEvaso dal carcere, Julian Goddard arriva a Las Vegas, in compagnia dell'enigmatico ed eccentrico Johnny Destiny, con lo scopo di ritrovare Lucille, la donna che lo ha lasciato mentre era in galera, e recuperare i soldi della rapina affidati al socio Harry. Arrivato al \"Marilyn\", uno strano motel in cui ogni stanza ha il nome di un film di Diva, il neo - scarcerato, con il formidabile aiuto di Johnny Destiny, riuscir\u00e0 a riconquistare Lucille, la quale vive ormai con Tuerto (proprietario del Casin\u00f2 \"Galaxi\") e a ritrovare il malloppo. Malloppo sottratto a Harry la notte del furto da uno strano individuo uscito dalla piscina Marilyn.\nProduzione.\nIl film \u00e8 stato girato negli Stati Uniti d'America a Las Vegas."}
{"id": "1655186", "revid": "1305772", "url": "https://it.wikipedia.org/wiki?curid=1655186", "title": "Why Do You Love Me", "text": "Why Do You Love Me \u00e8 il primo singolo ad essere estratto dall'album del 2005 \"Bleed Like Me\", quarto album dei Garbage. Il successo internazionale ottenuto dal singolo riusc\u00ec a portare l'album nella top 5 delle classifiche di Messico, Regno Unito, Europa ed Australia.\nVideo musicale.\nIl videoclip \u00e8 stato girato da Sophie Muller, il 31 gennaio 2005, quasi interamente in bianco e nero. La criptica storia del video che si riesce ad intuire \u00e8 la difficolt\u00e0 che i membri del gruppo hanno nel mantenere le proprie relazioni nel corso degli anni."}
{"id": "1655189", "revid": "152625", "url": "https://it.wikipedia.org/wiki?curid=1655189", "title": "Ciro presenta Visitors", "text": ""}
{"id": "1655190", "revid": "864763", "url": "https://it.wikipedia.org/wiki?curid=1655190", "title": "Reichsdeputationshauptschluss", "text": "Il Reichsdeputationshauptschluss, ovvero Relazione conclusiva (\"Hauptschluss\") della Deputazione imperiale (\"Reichsdeputation\") fu l'ultima legge di rilievo del Sacro Romano Impero, promulgata nell'ultima seduta della Dieta perpetua il 25 febbraio 1803 a Ratisbona. Alla base di questo testo era il Trattato di Lun\u00e9ville (1801), che nel suo art. 7 prevedeva una serie di risarcimenti territoriali da parte dell'Austria alla Francia.\nStoria e contenuti.\nLe guerre napoleoniche avevano spostato il confine francese sino alla sponda del Reno, privando molti principi tedeschi dei loro possedimenti sulla riva sinistra del fiume. Una gran parte dei territori dei principi elettori ecclesiastici, e tutte le loro capitali (Colonia, Magonza e Treviri), nonch\u00e9 la maggior parte dell'Elettorato Palatino si trovavano ora in territorio francese. Erano stati cancellati quattro dei sette principi elettori.\nLa Deputazione imperiale stabil\u00ec di risarcire i principi laici che avevano perduto i propri possedimenti durante le guerre seguite alla rivoluzione francese. Si decise che questo avrebbe avuto luogo attraverso la secolarizzazione dei principati ecclesiastici oltre che con l'assorbimento di piccoli principati laici. A tale scopo vennero cancellati i principati ecclesiastici, ad eccezione di quello di Magonza, i cui territori superstiti sulla riva destra del Reno vennero uniti a quelli del principato di Aschaffenburg e dell'ex vescovato di Ratisbona e l'allora arcivescovo di Magonza, Karl Theodor von Dalberg, avrebbe mantenuto il titolo di Principe elettore e Arcicancelliere dell'Impero trasferendosi a Ratisbona elevata perci\u00f2 ad arcidiocesi.\nAnche altri possedimenti ecclesiastici, come conventi o le sontuose residenze dei principi ecclesiastici, vennero espropriati dai principi laici. Le citt\u00e0 libere dell'Impero persero la loro indipendenza e vennero assegnate ai principati maggiori, ad eccezione di Augusta, Lubecca, Norimberga, Francoforte, Brema e Amburgo.\nLa secolarizzazione risparmi\u00f2 in un primo tempo i beni dell'Ordine Teutonico e dell'Ordine di Malta. Nello stesso tempo la dignit\u00e0 di Principe elettore dei tre disciolti principati ecclesiastici e del principato laico del Palatinato venne trasmessa ai principati di Ratisbona, Salisburgo (che pass\u00f2 la dignit\u00e0 elettorale nel 1805 a W\u00fcrzburg), W\u00fcrttemberg, Baden e Assia-Kassel.\nIl provvedimento venne approvato all'unanimit\u00e0 nel marzo del 1803. Tuttavia gi\u00e0 dalla fine del 1802 la maggior parte dei principi ecclesiastici aveva rinunciato ai propri diritti sovrani, e pertanto perso il diritto di prender parte alla dieta perpetua. E anche i principi ecclesiastici che inizialmente erano presenti ai lavori (per esempio i vescovi di Passavia, Frisinga, Trento, Bressanone) nel gennaio 1803 avevano deliberato di non partecipare alle sedute conclusive della dieta: intendevano in questo modo evitare che si deliberasse il loro scioglimento. Cos\u00ec non fu, e nell'aprile dello stesso anno l'imperatore Francesco II diede il suo placet alla deliberazione.\nSecolarizzazione.\nSin dall'epoca medievale, il territorio tedesco come quello dell'Italia settentrionale era stato costellato da possedimenti ecclesiastici costituiti in feudi autonomi ma dipendenti formalmente dall'imperatore. In Germania in particolare moltissime erano le autorit\u00e0 locali, vescovati, abbazie e conventi che godevano di poteri temporali oltre che spirituali su determinati territori. Gi\u00e0 durante il periodo della Riforma molti territori governati da vescovi ed abati vennero secolarizzati dai principi protestanti. Sul finire del XVII secolo la Controriforma cerc\u00f2 di fermare questa fase e di riconvertire molti dei territori secolarizzati contribuendo ai dissidi nella Guerra dei Trent'anni. La Pace di Vestfalia conferm\u00f2 infine gli stati secolarizzati.\nNel 1794 gli eserciti della Francia rivoluzionaria imperversavano nella Renania e col Trattato di Campoformio del 1797 l'imperatore Francesco II del Sacro Romano Impero riconobbe l'annessione francese di tutti i territori ad ovest del Reno. Anche in questo caso, per compensare la perdita territoriale subita, l'imperatore si rivalse sulla secolarizzazione di principati vescovili in Germania.\nIn molti casi i territori secolarizzati venivano annessi dal principato di maggiore entit\u00e0 nei pressi oppure venivano concessi a quei principi che avevano perduto i loro territori in Renania. Da quest'ultima spoliazione sopravvissero solo tre stati non secolari di cui il pi\u00f9 noto fu l'arcivescovato di Magonza, che divenne l'arcivescovato di Ratisbona, incorporandosi le terre dell'Ordine Teutonico e del Sovrano Militare Ordine di Malta.\nMonasteri ed abbazie persero la loro ragion d'essere ed abbandonarono le terre chiudendo i battenti dei centri spirituali. I rimanenti stati ecclesiastici vennero secolarizzati proprio con la fine del Sacro Romano Impero nel 1806. Ratisbona venne annessa alla Baviera nel 1809 ed in quello stesso anno Napoleone sciolse i cavalieri teutonici concedendo i loro territori al Regno di W\u00fcrttemberg.\nLa firma della relazione finale del 1803 rappresent\u00f2 in questo senso la pi\u00f9 grande ridistribuzione territoriale in Germania prima del 1945. Circa 73.000\u00a0km2 di territori ecclesiastici, che comprendevano 2,36 milioni di abitanti e 12.72 milioni di gulden all'anno di tassazione vennero trasferiti sotto nuovi governanti. La ragione fu quella di compensare i principi che avevano perduto i loro territori a danno della Francia, ma in realt\u00e0 venne messa in discussione la stessa istituzione temporale facente capo alla chiesa: il Baden ricevette un territorio sette volte maggiore rispetto a quello perduto, la Prussia quasi cinque volte quello ceduto. L'Hannover ottenne il principato vescovile di Osnabr\u00fcck pur non avendo dovuto cedere nulla, come del resto l'Austria.\nLa posizione di \"Reichskirche\" della chiesa cattolica in Germania non venne quindi diminuita, ma praticamente demolita alla base, dal momento che la Chiesa di Roma perse il suo ruolo costituzionale nell'Impero; gran parte delle universit\u00e0 cattoliche vennero chiuse, assieme a centinaia di monasteri e molte fondazioni cattoliche. Per certi versi si pu\u00f2 dire che a livello ecclesiastico la \"Reichsdeputationshauptschluss\" fece in Germania quello che la rivoluzione francese aveva fatto in Francia.\nGli stati secolari.\nAnche se il numero degli stati componenti l'impero in Germania erano sensibilmente diminuiti dalla Guerra dei Trent'anni, essi continuavano ad attestarsi attorno al numero di 200 all'avvento della repubblica in Francia. La sconfitta della Prima coalizione ebbe come risultato la secolarizzazione degli stati ecclesiastici e l'annessione alla Francia di tutte le terre ad ovest del Reno.\nGli alleati di Napoleone furono in grado in molti casi di ottenere territori e status che poi poterono mantenere nel corso degli anni.\nLa mediatizzazione (ovvero la trasformazione di molti piccoli principati prima dipendenti direttamente dall'imperatore in vassalli dei principati maggiori) trasfer\u00ec spesso la sovranit\u00e0 di piccoli stati secolari ai loro vicini pi\u00f9 grandi e circa 100 principati subirono questa sorte. Il Congresso di Vienna, del resto, tra il 1814 ed il 1815 deliber\u00f2 di non ricostituire i principati e le citt\u00e0 libere mediatizzate.\nPrincipati mediatizzati.\nDal momento che le casate di Ostein, Sinzendorf e Wartenberg si estinsero dopo la mediatizzazione, ma prima del 1830, non vengono conteggiate nelle casate mediatizzate. Per varie ragioni, Aspremont-Lynden, Bentinck, Bretzenheim, Limburg-Styrum e Waldeck-Limpurg sono escluse anch'esse. L'Assia-Homburg non venne mai considerata uno stato sovrano dall'Assia-Darmstadt e quindi tecnicamente non venne mai mediatizzata, e l'Assia-Kassel venne annesso al Regno di Vestfalia ma successivamente la sua sovranit\u00e0 venne restaurata. Sch\u00f6nburg venne mediatizzata all'Elettorato di Sassonia nel XVIII secolo.\nCitt\u00e0 libere dell'Impero mediatizzate.\nMolte di questi stati dal 1806 passarono a far parte della Confederazione del Reno. Gli ultimi ad essere mediatizzati furono il principato degli Arenberg (annesso alla Francia nel 1810, e non ristabilito nel 1814), quelli di Isenburg e di Leyen (mediatizzati nel 1814 dal Congresso di Vienna), quelli di Salm (i cui stati sopravvissero dal 1811 al 1813); ed infine quello degli Stolberg (annesso alla Prussia nel 1815).\nTra il 1806 ed il 1814 vennero mediatizzati tutti gli altri stati creati direttamente da Napoleone in Germania. Questi includevano:\nLe uniche citt\u00e0 tedesche a non venire abolite nel 1803 furono:\nConseguenze.\nSecolarizzazione dei principati ecclesiastici e mediatizzazione mutarono completamente il carattere dell'Impero. I principi ecclesiastici erano stati tradizionalmente il puntello principale che teneva assieme l'impero, e questo venne meno. La cosiddetta \"Reichskirche\" (in italiano Chiesa imperiale), ovvero il sistema che legava i vescovi agli imperatori nell'esercizio del potere, cess\u00f2 d'esistere. In questo giocarono un ruolo significativo le posizioni anticlericali della Francia, che, in questo modo, indeboliva fortemente la posizione dell'imperatore. Una delle conseguenze fu che il collegio dei principi elettori mut\u00f2 la propria composizione confessionale, assegnando la maggioranza agli evangelici.\nMutarono anche gli equilibri interni dell'impero: alcuni principati come Baden, Baviera, W\u00fcrttemberg e Prussia ebbero notevoli vantaggi territoriali. In questo modo Napoleone era riuscito a creare una serie di stati satelliti che potevano creare difficolt\u00e0 agli Asburgo, senza peraltro impensierire la Francia.\nAd avvantaggiarsi maggiormente fu la Prussia, che ottenne i principati vescovili di Hildesheim e di Paderborn, parte di quello di M\u00fcnster e di quello di Magonza, compresi i territori della Turingia prima soggetti all'arcivescovo di Magonza, le citt\u00e0 imperiali di M\u00fchlhausen, Nordhausen e Goslar, oltre ai territori soggetti ai monasteri di Quedlinburg, Elten, Essen, Werden e Cappenberg.\nLa fine del Sacro Romano Impero.\nCon la pace di Presburgo (26 dicembre 1805) Francesco II aveva dovuto accettare la piena sovranit\u00e0 di Baviera, W\u00fcrttemberg e Baden, che in questo modo venivano equiparati ad Austria e Prussia. Il 12 luglio 1806 il Regno di Baviera, il Regno di W\u00fcrttemberg, il Granducato di Baden, il Granducato d'Assia, il Ducato di Nassau, il Granducato di Berg, oltre ad altri principati, fondarono a Parigi la Confederazione del Reno, patrocinata da Napoleone. Il primo agosto i membri della lega proclamarono la loro secessione dall'impero.\nIl 6 agosto 1806 Francesco II dichiar\u00f2 sciolto il Sacro Romano Impero, rinunciando alla corona. Si trattava di un passo progettato da tempo, che per\u00f2 venne affrettato da un ultimatum: il 22 luglio i francesi avevano comunicato che, se Francesco non avesse abdicato, le truppe francesi avrebbero attaccato l'Impero austriaco. Per evitare la perdita dello status di imperatore (perdita prevista da tempo), due anni prima Francesco II aveva proclamato l'Impero d'Austria."}
{"id": "1655196", "revid": "767487", "url": "https://it.wikipedia.org/wiki?curid=1655196", "title": "Crisalidi", "text": "Crisalidi \u00e8 un documentario di Mirko Locatelli del 2005, prodotto dalla Officina Film in collaborazione con la provincia di Milano e con il contributo di Filmmaker.\nDistribuzione.\nIl documentario \u00e8 distribuito in Italia in DVD da Officina Film."}
{"id": "1655202", "revid": "239439", "url": "https://it.wikipedia.org/wiki?curid=1655202", "title": "Robyn Fenty", "text": ""}
{"id": "1655222", "revid": "1318658", "url": "https://it.wikipedia.org/wiki?curid=1655222", "title": "Charles-\u00c9mile Reynaud", "text": " Fu inventore del prassinoscopio, del teatro ottico, fu un precursore del cinema d'animazione e un pioniere del cinema stereoscopico.\nBiografia.\n\u00c9mile Reynaud ricevette una educazione impartita personalmente dai genitori; in particolare dalla madre, che\nseguiva le teorie pedagogiche di Rousseau. Nella bottega di suo padre, Beno\u00eet-Claude-Brutus Reynaud, incisore di medaglie e orologiaio, apprese la meccanica di precisione. Da sua madre, Marie-Caroline Bellanger, acquerellista allieva di Pierre-Joseph Redout\u00e9, apprese la tecnica del disegno che gli sarebbe risultata utile in seguito. A tredici anni costru\u00ec prima un teatro d'ombre, poi un motore a vapore in miniatura.\nNel 1858 entr\u00f2 come apprendista alla fondazione Adolphe Gaiffe di Parigi, dove si occupava della riparazione, montaggio e messa a punto di strumenti ottici e fisici. Poi lavor\u00f2 presso il fotografo ritrattista Adam-Salomon, dove apprese la tecnica del ritocco fotografico, in seguito si trasfer\u00ec a Parigi lavorando come fotografo.\nNel 1864 segu\u00ec i corsi pubblici di divulgazione scientifica tramite proiezioni luminose dell'abate Moigno, noto matematico: divenne il suo assistente ed apprese il mestiere di insegnante-conferenziere. Nello stesso periodo lavor\u00f2 alle illustrazioni del \"Dizionario di scienze teoriche ed applicate\", pubblicato nel 1870 dal professore e naturalista francese Adolphe Focillon.\nDopo la morte del padre nel 1865, Emile Reynaud si trasfer\u00ec con la madre a Le Puy-en-Velay, nella casa di famiglia, e tra il 1873 e il 1877 si dedic\u00f2 all'insegnamento della fisica e delle scienze naturali nelle locali \"Ecoles industrielles\". Le sue conferenze scientifiche serali, aperte al pubblico, ottennero grande successo tra la popolazione di Puy, che aveva la possibilit\u00e0, tra le altre cose, di vedere proiettata su un grande schermo con una lanterna magica la magia della cristallizzazione dei sali nell'acqua.\nIl prassinoscopio.\nDal 1832 furono inventati una serie di strumenti ottici, tra cui il fenachistoscopio e lo zootropio, che riuscivano a fornire una illusione ottica di movimento attraverso sequenze di immagini in rapida rotazione osservate attraverso una serie di fessure che fungevano da primitivi otturatori.\nReynaud si interess\u00f2 a questo argomento attraverso riviste scientifiche dell'epoca quali \"La nature\", e si propose di escogitare un metodo per evitare l'oscuramento delle immagini in movimento causato dalle fessure che lasciavano entrare poca luce. Riusc\u00ec a risolvere il problema nel 1876 sostituendo le fessure di uno zootropio con un prisma di specchi che riflettono le immagini, inserito al centro dell'apparecchio: in questo modo l'immagine in movimento risultava molto pi\u00f9 luminosa, e poteva essere osservata facilmente da numerose persone. Nel dicembre 1877 brevett\u00f2 l'apparecchio con il nome di prassinoscopio (\"praxinoscope\", in francese). Lo strumento ebbe grande successo e Reynaud torn\u00f2 a stabilirsi a Parigi, a rue Rodier 58 nel IX \"arrondissement\", dove si dedic\u00f2 al montaggio, alla commercializzazione e allo sviluppo del suo prassinoscopio, che ottenne anche una menzione speciale presso l'Esposizione Universale di Parigi nel 1878.\nIl 21 ottobre 1879 a Parigi spos\u00f2 Marguerite R\u00e9miatte con cui ebbe in seguito due figli, Paolo (nato nel 1880) e Andr\u00e9 (1882). Lo stesso anno Reynaud perfezion\u00f2 il prassinoscopio, inventando un nuovo apparecchio, il prassinoscopio teatro. In questo dispositivo, grazie ad un gioco di trasparenze tra vetri, le figure in movimento potevano sovrapporsi ad un fondale fisso. Il nuovo giocattolo ottico, per\u00f2, poteva essere visto da una sola persona alla volta, non permettendo visioni collettive, cosa che Reynaud risolse nel 1880 attraverso il prassinoscopio da proiezione, dove i personaggi in movimento e il fondale fisso venivano proiettati su uno schermo grazie a una lanterna magica.\nIl teatro ottico.\nNel 1889, Emile Reynaud mise a punto il suo teatro ottico con il quale propose al pubblico del museo Gr\u00e9vin di Parigi, a partire dal 28 ottobre 1892, i suoi brevi disegni animati, che chiam\u00f2 \"pantomime luminose\" e, in seguito, le sue \"fotopitture animate\", sequenze di fotografie animate stampate su vetro.\nFino all'8 febbraio del 1900 oltre 500.000 persone assisteranno a queste proiezioni . Il teatro ottico si presentava come la naturale evoluzione del prassinoscopio a proiezione: una lunga serie di \"fotogrammi\", dipinti su vetro e uniti da due strisce di cuoio, avvolta in due grandi bobine, permetteva per la prima volta una animazione con inizio, svolgimento e conclusione, passando cos\u00ec dalla breve animazione ciclica al racconto compiuto.\nSuccessivamente alla presentazione di \"Guillaume Tell\", le proiezioni di pantomime luminose e fotopitture animate, le due forme di spettacolo venivano presentate assieme. L'ultima proiezione avvenne il 28 febbraio 1900.\nIl declino.\nL'arrivo del \"Cin\u00e9matographe\" dei fratelli Lumi\u00e8re nel 1895, determin\u00f2 la fine delle proiezioni al museo Gr\u00e9vin e il declino dell'impresa di fabbricazione di giocattoli ottici di Reynaud, tanto che lui, in preda ad una forte depressione, distrusse con un martello i delicati macchinari del suo teatro ottico, vendendone poi a peso i resti di rame e legno, e una notte di gennaio del 1900 gett\u00f2 nella Senna quasi tutte le sue pantomime luminose e le sue fotopitture animate. Dalla distruzione si salvarono solamente \"Pauvre Pierrot\", \"Autour d'une cabine\" e alcuni frammenti di altri filmati. Questi ultimi nastri sono stati restaurati e presentati in occasione del centenario del teatro ottico nel 1992.\nTuttavia ancora nel 1907 \u00c9mile Reynaud tent\u00f2 nuovamente di innovare il suo prassinoscopio attualizzandolo in versione stereoscopica: lo stereo-cinema, costituito da una coppia di prassinoscopio posti in verticale e accoppiati a uno stereoscopio, permetteva di animare fotografie stereoscopiche rappresentandosi come precursore del cinema tridimensionale.\nVittima di una congestione polmonare, Reynaud entr\u00f2 nell'ospizio per incurabili di Ivry-sur-Seine il 29 marzo 1917, dove rimane fino alla morte, avvenuta il 9 gennaio 1918. La sua salma \u00e8 sepolta nel cimitero di Vaugirard a Parigi.\nFilmografia.\nPantomime luminose.\nCharles-\u00c9mile Reynaud ha realizzato complessivamente cinque pantomime luminose.\nFotopitture animate.\nCharles-\u00c9mile Reynaud ha realizzato complessivamente tre fotopitture animate."}
{"id": "1655226", "revid": "1699816", "url": "https://it.wikipedia.org/wiki?curid=1655226", "title": "The World Is Not Enough (singolo)", "text": "The World Is Not Enough, cantata dai Garbage, \u00e8 il tema portante della colonna sonora dell'omonimo film (intitolato in italiano \"Il mondo non basta\"), il diciannovesimo dedicato al personaggio di James Bond. Il brano \u00e8 stato scritto da David Arnold.\nDistribuzione.\nIl video di \"The World Is Not Enough\" \u00e8 stato girato da Philipp St\u00f6lzl e presentato nell'omonima puntata di MTV Making the Video il 23 ottobre 1999."}
{"id": "1655227", "revid": "287204", "url": "https://it.wikipedia.org/wiki?curid=1655227", "title": "Bradley Center", "text": "Il BMO Harris Bradley Center (precedentemente Bradley Center) \u00e8 un'arena coperta situata a Milwaukee, nel Wisconsin. Hanno giocato in quest'arena i Milwaukee Bucks di NBA e la squadra di basket maschile della Marquette University fino al 2018. L'arena fu inaugurata il 1\u00ba ottobre 1988 con una partita di esibizione di hockey tra i Chicago Blackhawks e gli Edmonton Oilers. \nNonostante sia stata completata alla fine degli anni ottanta, il BMO Harris Bradley Center era una delle arene pi\u00f9 vecchie utilizzate in NBA ed \u00e8 stata rimpiazzata dal nuovissimo Fiserv Forum al termine della stagione NBA 2017-2018.\nOltre a diversi eventi di Basket NCAA e concerti, l'arena ha ospitato numerosi eventi di wrestling, tra i quali No Way Out 2002 e Taboo Tuesday 2004.\nI diritti di denominazione sono stati acquisiti nel maggio 2012 dalla banca BMO Harris Bank."}
{"id": "1655229", "revid": "108208340", "url": "https://it.wikipedia.org/wiki?curid=1655229", "title": "Lago Winnipegosis", "text": "Il lago Winnipegosis , \u00e8 un grande lago (5.370\u00a0km\u00b2) delle regioni centrali della provincia canadese del Manitoba, circa 300\u00a0km a nord-ovest di Winnipeg. \u00c8 l'undicesimo lago canadese per dimensione. Altro nome dato al lago, anche se decaduto e usato pi\u00f9 per il passato, \u00e8 \"lago Winipigoos\".\nIl lago ha una forma allungata e da nord a sud misura 195 chilometri. \u00c8 il secondo pi\u00f9 grande dei tre grandi laghi del centro del Manitoba; gli altri due sono il lago Winnipeg (il maggiore), e il lago Manitoba. I tre laghi sono nell'area del preistorico lago Agassiz.\nIl bacino idrografico del Winnipegosis si estende su circa 49.825\u00a0km\u00b2, tra Manitoba e Saskatchewan. Tra gli principali vi sono il Red Deer, il fiume Woody, lo Swan, il Mossy River che vi apporta le acque del lago Dauphin. Il lago defluisce attraverso il fiume Water Hen nel Lago Manitoba, che diviene a sua volta parte del lago Winnipeg, del fiume Nelson, e infine del bacino idrografico della baia di Hudson.\nIl nome del lago deriva da quello del lago di Winnipeg, con un suffisso diminutivo. Winnipeg significa \"grandi acque fangose\" e Winnipegosis significa \"piccole acque fangose\".\nSul lago si sviluppa una pesca di tipo commerciale ed \u00e8 punto di passaggio per gli uccelli migratori.\nLe comunit\u00e0 del lago includono Camperville e Winnipegosis. Winnipegosis \u00e8 un villaggio a sud del lago con una popolazione \u00e8 di circa 700 abitanti."}
{"id": "1655231", "revid": "110157", "url": "https://it.wikipedia.org/wiki?curid=1655231", "title": "Trasformazione binomiale", "text": "In matematica, la trasformazione binomiale \u00e8 una trasformazione di una successione tramite differenze finite. Le trasformazioni binomiali sono strettamente legate alla somma di Eulero.\nDescrizione.\nLa trasformazione binomiale di una successione formula_1 \u00e8 la successione formula_2 definita come:\nFormalmente si pu\u00f2 scrivere formula_4, dove formula_5 \u00e8 un operatore definito su un opportuno spazio di successioni con matrice infinita formula_6:\nLa trasformazione \u00e8 un'involuzione, vale a dire:\no equivalentemente:\ndove formula_10 \u00e8 il delta di Kronecker. La successione originale si ritrova dunque tramite la stessa formula:\nI primi termini della successione trasformata sono i seguenti:\ndove formula_17 \u00e8 l'operatore di differenza finita in avanti. Alcuni studiosi definiscono la trasformazione binomiale con un altro segno:\nIn questo modo essa non \u00e8 pi\u00f9 involutoria; la sua inversa invece \u00e8:\nOperatore di Shift.\nLa trasformazione binomiale \u00e8 l'operatore di shift per i numeri di Bell:\ndove formula_21 sono i numeri di Bell.\nFunzione generatrice.\nLa trasformazione connette funzioni generatrici associate alla serie. Per la funzione generatrice ordinaria, sia:\ne:\nallora:\nGeneralizzazione.\nSi pu\u00f2 definire un'altra trasformazione ponendo:\nche fornisce:\ndove formula_27 e formula_28 sono le ordinarie funzioni generatrici associate alle serie formula_29 e formula_30 rispettivamente. Nel caso in cui la trasformazione binomiale sia definita come:\nSi ponga questa somma uguale alla funzione formula_32. Considerando una nuova tabella delle differenze all'indietro, se si prendono i primi elementi di ogni riga per formare una nuova successione formula_30 allora la trasformazione binomiale seconda della successione originale \u00e8:\nRipetendo questo procedimento \"k\" volte segue che:\nil cui inverso \u00e8:\nSi pu\u00f2 generalizzare ci\u00f2 come:\ndove formula_38 \u00e8 l'operatore di shift. Il suo inverso \u00e8:"}
{"id": "1655244", "revid": "76963", "url": "https://it.wikipedia.org/wiki?curid=1655244", "title": "Robert Brown (attore britannico)", "text": "\u00c8 noto per essere stato il secondo interprete del capo dell'MI6, M, nella serie di film di James Bond, dopo l'improvvisa morte dell'originale interprete, Bernard Lee.\nBiografia.\nPrima di essere scelto per l'interpretazione di M nei film della saga di 007, Robert Brown ebbe altri ruoli importanti, tra cui nei film \"Il terzo uomo\" (1949), pellicola che curiosamente vide anche la partecipazione di Bernard Lee, e \"Ben-Hur\" (1959), nel quale interpret\u00f2 il capo dei vogatori sulla galea nella quale \u00e8 condannato il protagonista.\nNel 1958 interpret\u00f2 la parte di Gurth nella serie televisiva \"Ivanhoe\", a fianco di Roger Moore. Il suo debutto nella saga di 007 risale al 1977 nel film \"La spia che mi amava\".\nDopo la morte dell'attore Bernard Lee, avvenuta agli inizi del 1981, senza poter interpretare il suo ruolo in \"Solo per i tuoi occhi\" (in quel film le sue battute vennero ripartite tra il Ministro della Difesa e Bill Tanner), a partire dal film successivo, Roger Moore sugger\u00ec Brown come nuovo interprete del ruolo di \"M\", anche se non \u00e8 chiaro se questo nuovo M sia lo stesso personaggio interpretato precedentemente da Brown in \"La spia che mi amava\". Cos\u00ec l'attore venne scritturato e interpret\u00f2 il ruolo in quattro film della serie."}
{"id": "1655245", "revid": "93556", "url": "https://it.wikipedia.org/wiki?curid=1655245", "title": "Gorizia (incrociatore)", "text": "Il Gorizia fu un incrociatore pesante della Regia Marina italiana, appartenente alla classe Zara. Partecip\u00f2 alla seconda guerra mondiale, prendendo parte a numerose battaglie prima di venire reso inoperativo da un bombardamento alleato nel 1943.\nStoria.\nAll'inizio della seconda guerra mondiale era inquadrato nella I Divisione incrociatori assieme ai gemelli \"Zara\" e \"Fiume\" dotati degli idrovolanti IMAM Ro.43. Partecip\u00f2 alle principali battaglie del Mediterraneo e a missioni di scorta indiretta di convogli.\nIl 9 luglio 1940 partecip\u00f2 alla battaglia di Punta Stilo, primo scontro con la flotta inglese.\nIl 31 agosto fu fra le unit\u00e0 uscite per contrastare l'operazione inglese \u201cHats\u201d e che per\u00f2 tornarono in porto senza aver concluso nulla.\nSi trovava a Taranto durante il celebre attacco aerosilurante inglese della notte fra l'11 ed il 12 novembre. Durante l'incursione fu fatto oggetto dell'attacco di un aereo britannico, che per\u00f2 fu abbattuto dalla contraerea del \"Gorizia\".\nFra il 26 ed il 28 novembre 1940 prese parte alla battaglia di Capo Teulada, durante la quale spar\u00f2 12 salve e lanci\u00f2 un idrovolante per individuare la flotta britannica.\nNon partecip\u00f2 alla battaglia di Capo Matapan e si salv\u00f2 quindi dall'annientamento della I Divisione. Non esistendo pi\u00f9 la sua formazione d'appartenenza, fu aggregato alla III Divisione incrociatori (\"Trento\", \"Trieste\", \"Bolzano\").\nFra il 25 ed il 29 giugno 1941 forn\u00ec scorta indiretta \u2013 assieme al \"Trieste\" e alla XII Squadriglia cacciatorpediniere \u2013 al convoglio veloce dei trasporti truppe \"Esperia\", \"Marco Polo\", \"Neptunia\" ed \"Oceania\" diretti in Libia. Il convoglio era stato in un primo tempo fatto rientrare in porto per via dei violenti attacchi aerei. Prima di rientrare in Italia, il 30 giugno, il \"Gorizia\" fu oggetto di continui ma infruttuosi attacchi dall'aria, a Tripoli.\nIl 26 agosto usc\u00ec in mare per contrastare l'operazione britannica \u201cMincemeat\u201d. Il comando italiano non comprese per\u00f2 lo scopo della missione inglese (si trattava del minamento del Mar Tirreno al largo di Livorno) e ritenne che si trattasse di un convoglio; le navi italiane rientrarono nei porti senza aver nemmeno avvistato il nemico.\nFra il 21 ed il 22 novembre fu di nuovo in mare (con \"Bolzano\", \"Trento\" e la VIII Divisione) per fornire scorta indiretta ad un convoglio diretto in Nord Africa. La formazione italiana fu per\u00f2 vittima di attacchi di sommergibili e aerosiluranti che danneggiarono gravemente il \"Bolzano\" e l'incrociatore leggero \"Duca degli Abruzzi\", costringendola al rientro. Il \"Gorizia\" scort\u00f2, nei limiti del possibile, i mercantili che si erano dispersi sulla rotta di rientro.\nIl 12-13 dicembre 1941 fu aggregato temporaneamente alla VII Divisione incrociatori (incrociatori leggeri \"Garibaldi\" e \"Montecuccoli\") che con la corazzata \"Doria\" componeva il secondo gruppo d'appoggio per l'operazione di convogliamento \u201cM. 41\u201d (tre convogli con in tutto otto trasporti per la Libia). Il comando, avendo ricevuto notizia dell'uscita in mare della flotta inglese (cosa non vera) fece rientrare le navi nei porti, ma gli attacchi subacquei danneggiarono la corazzata \"Vittorio Veneto\" e affondarono le motonavi \"Fabio Filzi\" e \"Carlo del Greco\" (due altri mercantili, i piroscafi \"Iseo\" e \"Capo d'Orso\", ebbero seri danni per una collisione).\nIl 18 dicembre il \"Gorizia\" fece parte del gruppo di sostegno all'operazione di convogliamento \u201cM. 42\u201d (quattro mercantili), con il \"Trento\" e le corazzate \"Littorio\", \"Cesare\" e \"Doria\". Tale operazione (conclusasi con l'arrivo di tutti i trasporti) sfoci\u00f2 nella prima battaglia della Sirte, che termin\u00f2 con un nulla di fatto.\nFra il 3 ed il 6 gennaio 1942,in qualit\u00e0 di nave ammiraglia della III Divisione (composta in quell'occasione solo da \"Gorizia\" e \"Trento\", essendo gli altri due incrociatori in riparazione), fece parte della scorta indiretta a sei mercantili, nell'ambito dell'operazione \u201cM. 43\u201d.\nIl 14 febbraio 1942, assieme al \"Trento\", alla VII Divisione e alla corazzata \"Duilio\" (subito fatta tornare in porto), usc\u00ec in mare per intercettare un convoglio inglese diretto a Malta, non riuscendo tuttavia nell'intento (il convoglio fu comunque semidistrutto dagli attacchi aerei).\nFra il 21 ed il 24 febbraio fece nuovamente parte del gruppo d'appoggio ad un'altra operazione di convogliamento per la Libia, la \u201cK.7\u201d. In tale occasione, oltre al \"Trento\" e al \"Gorizia\", alla III Divisione fu aggregato anche l'incrociatore leggero \"Giovanni delle Bande Nere\". I due convogli della \u201cK. 7\u201d giunsero regolarmente a destinazione.\nTra il 21 ed il 24 marzo, con il \"Trento\", la \"Littorio\" e il \"Bande Nere\", prese parte alla seconda battaglia della Sirte, durante la quale colp\u00ec e danneggi\u00f2 in maniera lieve i cacciatorpediniere britannici \"Kipling\" e \"Sikh\". Durante la stessa battaglia un altro caccia inglese, il \"Kingston\", fu messo fuori uso da una salva di grosso calibro (l'unit\u00e0 non torn\u00f2 pi\u00f9 in servizio: fu vittima di un bombardamento mentre era in riparazione in bacino a Malta) che si ritiene sparata dalla \"Littorio\". Altre fonti indicano per\u00f2 il \"Gorizia\" nella nave dalla quale part\u00ec il colpo che danneggi\u00f2 il \"Kingston\".\nIl 14-15 giugno partecip\u00f2 alla battaglia aeronavale di Mezzo Giugno, insieme alla squadra navale inviata ad intercettare il convoglio britannico \u201cVigorous\u201d diretto a Malta (corazzate \"Littorio\" e \"Vittorio Veneto\", incrociatori pesanti \"Trento\" e \"Gorizia\", incrociatori leggeri \"Garibaldi\" e \"Duca d\u2019Aosta\"). Il \"Gorizia\" (che, per poter comunicare con i velivoli della Luftwaffe, aveva a imbarcato militari tedeschi) sub\u00ec vari attacchi aerei senza tuttavia essere mai colpito. Non and\u00f2 cos\u00ec al \"Trento\" che, immobilizzato da un aerosilurante, fu finito dal sommergibile HMS \"Umbra\". La squadra navale prosegu\u00ec comunque contro il convoglio inglese; le due formazioni non entrarono in contatto ma gli inglesi, di fronte alle perdite subite per i continui attacchi aerei e alla prospettiva di affrontare la ben pi\u00f9 potente squadra da battaglia italiana, decisero di ritirarsi.\nL'11-12 agosto 1942 usc\u00ec ancora in mare insieme a \"Trieste\", \"Bolzano\" e alla VII Divisione, per prendere parte alla grande battaglia aeronavale di Mezzo Agosto: la formazione avrebbe dovuto annientare il convoglio inglese per Malta, gi\u00e0 semidistrutto dai continui attacchi di aerei, sommergibili e motosiluranti. Il \"Gorizia\" era la nave di bandiera dell'ammiraglio Parona, comandante la III Divisione. Tuttavia Supermarina, temendo che gli incrociatori potessero essere attaccati da aerei o sommergibili, ordin\u00f2 il rientro della squadra ben prima che questa potesse raggiungere il convoglio (ci\u00f2 non imped\u00ec che un sommergibile silurasse il \"Bolzano\" e l'incrociatore leggero \"Muzio Attendolo\").\nQuesta fu l'ultima missione di guerra del \"Gorizia\". Il 9 dicembre, assieme al \"Trieste\" (l'unico altro incrociatore pesante rimasto in efficienza) si spost\u00f2 da Messina a La Maddalena nel tentativo di sfuggire ai sempre pi\u00f9 pesanti attacchi dell'aviazione anglo-americana.\nFu inutile: alle 14:45 del 10 aprile 1943 la base sarda fu attaccata da 84 bombardieri. A differenza del \"Trieste\", il \"Gorizia\" ebbe il tempo di reagire con l'artiglieria contraerea, ma serv\u00ec a poco. L'incrociatore fu attaccato da 36 aerei e fu presto colpito e messo fuori uso: il ponte fu sostanzialmente divelto dallo scafo, a bordo si svilupparono incendi, l'armamento fu distrutto e numerose falle si aprirono nello scafo. La nave fu ridotta ad un relitto galleggiante ed ebbe 63 morti (4 ufficiali, 6 sottufficiali, 53 marinai) e 97 feriti. Ciononostante si riusc\u00ec a ripararla in modo da consentirle di trasferirsi a La Spezia per evitare un sicuro affondamento (l'indomani, infatti, La Maddalena fu nuovamente attaccata da aerei con obiettivo il \"Gorizia\".\nLe riparazioni non poterono procedere per mancanza di materiale e cos\u00ec, all'armistizio, la nave era ancora inutilizzabile e non pot\u00e9 prendere il mare. La sera del 9 settembre 1943 fu abbandonata dall'equipaggio e catturata dai tedeschi, che la abbandonarono dopo aver asportato tutto ci\u00f2 che poteva essere usato.\nNel 1945 fu trovato semiaffondato nel porto ligure e non si pot\u00e9 far altro che demolirlo."}
{"id": "1655246", "revid": "671029", "url": "https://it.wikipedia.org/wiki?curid=1655246", "title": "Gi\u014drgos Papandreou", "text": "\u00c8 stato Primo ministro della Repubblica Ellenica dal 6 ottobre 2009 al 11 novembre 2011.\nBiografia.\nGi\u014drgos Papandreou \u00e8 il terzo capo del governo della dinastia politica dei Papandreou. \u00c8 figlio dell'ex Primo ministro greco Andreas Papandreou (fondatore del Pasok al termine del regime dei colonnelli) e nipote di Ge\u014drgios Papandreou (nominato capo del governo greco in esilio nel 1944, durante l'occupazione italo-tedesca).\nNato negli Stati Uniti d'America da madre statunitense, Gi\u014drgos Papandreou si laurea in sociologia dopo aver studiato a Harvard, in Svezia e a Londra.\nDiviene deputato al Parlamento Ellenico al momento in cui il padre Andreas \u00e8 nominato Primo ministro.\n\u00c8 stato ministro della Pubblica Istruzione e degli Affari Religiosi per due volte (1988-1989 e 1994-1996). Nel 1999, sottosegretario agli esteri, sostituisce il ministero degli esteri in carica, dimessosi a seguito dell'affare \u00d6calan. \u00c8 ministro degli Affari Esteri dal 1999 al 2004.\nNelle elezioni del 2004 e in quelle del 2007, Papandreou, ha sfidato come capo dell'opposizione il Primo ministro in carica Costas Karamanlis, uscendone sconfitto entrambe le volte.\nGi\u014drgos Papandreou si impegna a rinnovare il Pasok, trasformandolo dal movimento socialista-satrapico ereditato dal padre in un tentativo di modernizzazione della sinistra all'avanguardia in Europa. Secondo David Miliband, ministro degli esteri inglese del Partito Laburista, il Pasok \u00e8 \u00abuna delle ispirazioni per la sinistra europea\u00bb.\nTra le altre cose, Papandreou ha cercato di mettere in pratica, nella vita del partito, le teorie della democrazia deliberativa.\nPapandreou \u00e8 diventato presidente dell'Internazionale Socialista nel 2006.\nAlle elezioni parlamentari del 2009 ha sconfitto Costas Karamanlis, premier uscente e dimissionario di un governo di centro-destra, ottenendo col Pasok il 43% dei voti e 160 seggi su 300 all'Assemblea Nazionale, confermando il sorpasso del Pasok su Nuova Democrazia, gi\u00e0 manifestatosi nelle elezioni europee del 2009.\nIl nuovo governo di Gi\u014drgos Papandreou si insedia il 6 ottobre 2009.\nCrisi finanziaria.\nSubito dopo la formazione del suo governo, Gi\u014drgos Papandreou ha rivelato la criticit\u00e0 della situazione finanziaria del paese, dichiarando che i precedenti governi greci avevano falsificato i dati di bilancio dei conti pubblici per permettere alla Grecia di entrare nell'euro, denunciando cos\u00ec il rischio di bancarotta del Paese. A seguito di questo all'inizio del mese di maggio 2010 \u00e8 stato definito un pacchetto di 110 miliardi di euro di aiuti in 3 anni, da parte dei paesi della zona euro, alla Grecia.\nUscita dal PASOK.\nIl 3 gennaio 2015 Gi\u014drgos Papandreou esce dal PASOK formando una nuova organizzazione denominata \"Movimento dei Socialisti Democratici\"che si presenta alle elezioni politiche del 25 gennaio senza ottenere seggi."}
{"id": "1655248", "revid": "287204", "url": "https://it.wikipedia.org/wiki?curid=1655248", "title": "La stangata - Chi la fa l'aspetti", "text": "La stangata - Chi la fa l'aspetti, conosciuto anche pi\u00f9 semplicemente come La stangata, \u00e8 stato un programma televisivo italiano di intrattenimento andato in onda su Canale 5 per 13 puntate nella primavera del 1995, dal 3 marzo al 2 giugno 1995, nella prima serata del venerd\u00ec. Il programma \u00e8 stato replicato pi\u00f9 volte su Happy Channel.\nIl programma.\nCondotto da Lorella Cuccarini, coadiuvata da Enzo Iacchetti, era composto da alcune \"candid camera\" organizzate dalla produzione sotto consiglio di parenti, colleghi o vicini delle vittime. Attraverso questo programma tutti si possono vendicare con i propri cari o colleghi attraverso degli scherzi che li colpiscono proprio nel loro punto debole, le manie.\nLa vittima viene presentata prima della messa in onda della \"candid camera\" da una scheda che ne rende noto il nome, l'et\u00e0, luogo di residenza, una brevissima descrizione e ovviamente la mania che ha portato all'esasperazione coloro che hanno richiesto lo scherzo, che viene subito mandato in onda seguito da un'intervista al protagonista che nello studio verr\u00e0 svergognato per il suo difetto e spesso sar\u00e0 costretto a promettere di essere meno noioso.\nLe sigle di testa e di coda, \"Voglia di fare\" e \"Parola a chi\", erano entrambe cantate dalla Cuccarini, la quale eseguiva all'interno del programma un balletto ispirato al mondo del cinema e della musica, mentre i curatori dei servizi esterni furono Alessandro Ippolito, Paolo Lizza, Christophe Sanchez e Andrea Marchi, gi\u00e0 nel cast delle prime edizioni di \"Scherzi a parte\".\nIl programma ha inoltre vinto un Telegatto nel 1995 come \"Trasmissione rivelazione dell'anno\". Gli ascolti del programma sono stati molto buoni: dopo l'esordio di oltre 8 milioni di telespettatori e del 30% di share, \"La stangata\" ha conseguito una media di quasi sette milioni di ascoltatori, per una share di oltre 26 punti percentuali."}
{"id": "1655252", "revid": "580", "url": "https://it.wikipedia.org/wiki?curid=1655252", "title": "James Williamson (regista)", "text": "Fu anche produttore cinematografico e attore. \u00c8 stato un pioniere del cinema, tra i principali esponenti di quella che Georges Sadoul defin\u00ec come Scuola di Brighton, fra i primi sviluppatori e registi di pellicole in Gran Bretagna.\nBiografia.\nNato nei pressi di Kirkcaldy, Fife, James Williamson visse a Edimburgo. Nel 1868 si trasfer\u00ec a Londra dove fu apprendista farmacista. Compr\u00f2 la sua farmacia nel 1877. Nel 1886 si trasfer\u00ec ad Hove, nel Sussex. Qui si leg\u00f2 in amicizia con altri pionieri del cinema britannico come Esm\u00e9 Collings, William Friese-Greene e soprattutto George Albert Smith.\nFu un regista altamente innovativo per la sua epoca: \"Attack on a China Mission\" (1900) contiene il primo esempio in assoluto di campo-controcampo, mentre in \"The Big Swallow\" (1901), forse il suo film pi\u00f9 celebre, si spinge fino al primissimo piano e al dettaglio, in un'epoca in cui l'uso del primo piano costituiva ancora un'eccezione; in \"Fire!\" (1903) invece lo vediamo mescolare con perizia realt\u00e0 e finzione (il carro dei pompieri \u00e8 reale, mentre fittizio \u00e8 l'incendio nella casa). Questo film ispir\u00f2 ad Edwin Stanton Porter il suo \"Life of an American Fireman\", prova di quanto i pionieri del cinema britannico fossero conosciuti ed imitati oltreoceano.\nTra il 1898 e il 1902 il regista coinvolse anche due dei suoi figli, Alan Williamson (1886-1952) e Colin Williamson (1887-1976), come protagonisti di una serie di cinque cortometraggi nei panni di due terribili ragazzini (\"Two Naughty Boys\"). Quando Alan e Colin divennero troppo grandi per la parte furono sostituiti nello stesso ruolo dai loro fratelli minori, Tom Williamson (1891-1959) e Stuart Williamson (1893-1972). I due fratelli minori compaiono anche individualmente in altri cortometraggi girati dal padre o dal altri registi della compagnia paterna. I fratelli Williamson furono non solo i primi attori bambini del cinema britannico ma in assoluto i primi bambini ad avere un ruolo protagonistico in un serial cinematografico.\nLa casa di produzione fondata da James Williamson nel 1898, la Williamson Kinematographic Company, conobbe un periodo di forte espansione intorno al 1907 quando apr\u00ec i suoi uffici a Londra. Successivamente Williamson si dedic\u00f2 sempre pi\u00f9 sporadicamente alla produzione e alla regia di film per concentrarsi sull'attivit\u00e0 ingegneristica: processi di sviluppo per pellicole, produzioni di fotocamere e cineprese e altre mansioni legate alla cinematografia.\nSi spense il 18 agosto 1933 in seguito ad un attacco cardiaco."}
{"id": "1655255", "revid": "34928", "url": "https://it.wikipedia.org/wiki?curid=1655255", "title": "Ashqelon", "text": ""}
{"id": "1655267", "revid": "115712420", "url": "https://it.wikipedia.org/wiki?curid=1655267", "title": "Guido Dell'Aquila", "text": "La carta stampata.\nInizia la carriera giornalistica il 2 gennaio 1972 a l'Unit\u00e0 diretta da Aldo Tortorella e qui accumula un'esperienza quasi decennale nelle cosiddette \"redazioni scuola\" come la \"cronaca di Roma\" (tra i suoi capiservizio Giulio Borrelli, Antonio Caprarica, Paolo Soldini) e le \"cronache del Centro Sud\" (decine di pagine al giorno) di cui nel 1977 diviene caposervizio. Successivamente diventa giornalista parlamentare e segue in modo particolare i lavori dell'Aula di Montecitorio. All'inizio degli anni ottanta \u00e8 nominato Direttore Responsabile dell'Unit\u00e0. Nel 1986 fonda con altri colleghi \"AM-Amministratore Manager\", un mensile edito da Maggioli Editore che si rivolge agli amministratori pubblici degli enti locali per stimolarne un'azione pi\u00f9 moderna e meno viziata da opportunismi assistenzialisti e burocratici. Vince in quegli anni i premi giornalistici ANCI e Regione Veneto.\nTg e Gr in Rai.\nNell'aprile del 1990 il direttore del Tg2 Alberto La Volpe lo chiama in Rai e gli affida via via gli incarichi di \"collegamentista\" da Palazzo Chigi, caposervizio della redazione economica e giornalista parlamentare (ruolo, quest'ultimo, che mantiene all'inizio del 1994 con l'arrivo del nuovo direttore Paolo Garimberti). Impegnato sindacalmente nel Cdr del Tg2 e nell'esecutivo dell'Usigrai, il sindacato dei giornalisti Rai, negli anni della Tangentopoli politica \u00e8 alla testa del movimento dei giornalisti Rai che chiede per il servizio pubblico maggiore autonomia dal potere politico. Alla fine del 1994 \u00e8 al centro di una dura battaglia sindacale e di aspre polemiche con il neo direttore del Tg2 Clemente Mimun (la redazione del Tg2 vota due sfiducie al direttore che non avranno per\u00f2 alcun effetto concreto).\nAlla fine del 1995 il direttore del Tg3 Italo Moretti lo chiama per affidargli l'incarico di \"Quirinalista\". In quella veste segue in Italia e all'Estero la seconda met\u00e0 del settennato di Oscar Luigi Scalfaro. Nel giugno del 1999 il direttore del Giornale Radio Rai, Paolo Ruffini, lo chiama e gli affida il ruolo di capo della redazione politico parlamentare di Gr1, Gr2 e Gr3. Vi rimane fino al 2002 quando torna al Tg3 per svolgere (direttore Antonio Di Bella) l'analogo incarico di capo della redazione politico parlamentare. Nell'agosto del 2006 \u00e8 nominato vice direttore del Tg3. In tale veste partecipa tra l'altro, come responsabile, alla fase ideativa e realizzativa di TG3 Linea Notte (la cui prima puntata va in onda il 20 ottobre 2008). Per Linea Notte cura anche periodicamente in studio la rassegna stampa ed \u00e8 il primo giornalista italiano a usare \"in diretta\" il touchscreen. Nel dicembre 2009 la neo direttrice del Tg3 Bianca Berlinguer non gli rinnova l'incarico di vice direttore della testata.\nI programmi di rete in Rai.\nNel febbraio 2010 viene nominato vice direttore della Terza Rete televisiva della Rai, nel frattempo passata sotto la direzione di Antonio Di Bella, con la delega a \"nuovi linguaggi e format\". Mantiene gli incarichi e la delega anche dopo il reintegro di Paolo Ruffini alla direzione della Terza Rete Rai deciso l'8 giugno 2010 dal consiglio d'amministrazione di viale Mazzini, in ottemperanza alla decisione del giudice del lavoro. \u00c8 di nuovo confermato nell'ottobre 2011 nella qualifica e negli incarichi dopo il passaggio di Ruffini alla direzione di La 7 e il ritorno di Di Bella alla direzione della Terza Rete Rai. Con la direzione di Andrea Vianello decisa nel dicembre 2012 e resa operativa dal gennaio 2013 perde la vice direzione di line. \u00c8 stato ideatore insieme con il direttore Di Bella del nuovo talk quotidiano di politica \"Agor\u00e0\", partito nel settembre 2010 e condotto dal giornalista Andrea Vianello, che sarebbe divenuto appunto direttore della rete due anni dopo. In Rai \u00e8 stato responsabile, oltre che di \"Agor\u00e0\", anche di tutte le altre trasmissioni della fascia mattutina di Raitre, come \"Codice a barre\", un programma quotidiano sui diritti dei cittadini condotto da Elsa Di Gati; \"Le storie. Diario Italiano\" un programma quotidiano di cultura e attualit\u00e0 condotto dal giornalista e scrittore Corrado Augias; \"Buongiorno elisir\", un programma quotidiano sulla salute e il benessere dei cittadini condotto da Michele Mirabella; il settimanale del luned\u00ec \"Brontolo\" condotto dal giornalista Oliviero Beha. \u00c8 stato anche responsabile di due programmi di prima serata: la serie \"Blu notte - Lucarelli racconta\" incentrata sugli approfondimenti dei grandi fatti di cronaca e dei misteri italiani, condotta dallo scrittore Carlo Lucarelli; ed \"Elisir\", un talk di medicina e salute condotto da Michele Mirabella.\nI programmi di rete a La7.\nDal settembre 2014 fa parte del gruppo autorale di \"diMarted\u00ec\", il talk politico che Giovanni Floris, dopo aver lasciato la Rai e Ballar\u00f2, conduce su La7. Insieme con gli altri autori del programma, ha ricevuto il 7 settembre 2019 il premio Gian Piero Orsello."}
{"id": "1655268", "revid": "46291", "url": "https://it.wikipedia.org/wiki?curid=1655268", "title": "Loranthaceae", "text": "Le Lorantacee (Loranthaceae ) sono una famiglia di piante dell'ordine Santalales, ampiamente diffuse nei paesi della zona temperata calda e della zona tropicale.\nDescrizione.\nDella famiglia fanno parte specie in prevalenza a portamento arbustivo, talora rampicanti, spesso epifite. Solo alcune specie (\"Nuytsia\" spp.) hanno portamento arboreo.Le foglie in alcune specie sono assenti per gran parte dell'anno (la fotosintesi \u00e8 assicurata dalla superficie del fusto), in altre sono persistenti.Alcune specie, semi-parassite delle parti aeree dell'ospite, non posseggono vere e proprie radici e si fissano ai rami dell'ospite tramite austori che penetrano nei tessuti della pianta parassitata e attraverso i quali vengono assorbite le sostanze nutritive.I frutti sono generalmente bacche o drupe lattescenti che racchiudono un unico seme.\nSistematica.\nLa famiglia Loranthaceae comprende i seguenti generi:"}
{"id": "1655271", "revid": "125024317", "url": "https://it.wikipedia.org/wiki?curid=1655271", "title": "Wanda Montanelli", "text": "Biografia.\nSeconda di cinque figli, Wanda Montanelli trascorre l'infanzia a Napoli fino all'et\u00e0 di 17 anni. Appassionata di musica, dopo aver studiato chitarra classica, inizia a comporre canzoni, spesso con testi in napoletano; si trasferisce prima a Milano dove in Corso Europa incontra gli artisti del Clan Celentano e frequenta il Cip Cantanti del Maestro Nando De Luca che le consiglia di comporre da s\u00e9 i brani da proporre.\nA met\u00e0 degli anni '70 \u00e8 a Roma (citt\u00e0 dove poi conseguir\u00e0 la laurea in lettere alla Sapienza di Roma) e nel 1979 partecipa e vince il concorso \u201cUna canzone per Sanremo\u201d, bandito dal Radiocorriere TV e dall'allora organizzazione del festival canoro. Il suo brano a tema sociale si chiama \u2018Napule cagnarr\u00e0\u2019, di cui \u00e8 autrice di musica e testo.\nIn seguito accetta di far cantare il proprio pezzo, arrangiato e prodotto da Claudio Mattone, al napoletano figlio d'arte Massimo Abbate, che lo presenta al Festival di Sanremo 1979.\nLa casa discografica RCA Italiana prende la Montanelli a contratto e la inserisce nel proprio parco cantautori ed il direttore generale dell'etichetta, Ennio Melis, mostra di credere nel suo talento e le promette un lancio discografico in grande stile a partire solo dall'anno successivo. Nel 1981, viene pubblicato per la Gulp!, etichetta del gruppo, un 33 giri che contiene la canzone di Sanremo con il titolo in Italiano, \u2018Napoli cambier\u00e0\u2019.\nPubblicher\u00e0 in seguito altri tre album; la sua canzone pi\u00f9 nota, \u2018Napoli cambier\u00e0\u2019, viene tradotta in tedesco con il titolo \u2018Hab ich zuviel riskiert\u2019 e cantata da Roland Kaiser, che vende del singolo oltre due milioni di copie, ed il cui album in cui \u00e8 contenuta, \"Dich zu Lieben\" vincer\u00e0 il disco d'oro; il brano otterr\u00e0 peraltro un discreto successo anche in America Latina dove verr\u00e0 venduto per quattrocentomila copie.\nHa inciso anche per la Lettera A (casa discografica di Renato Carosone) e per la Fonit Cetra\nNel 1985 Wanda Montanelli assurge nuovamente alla ribalta delle cronache per un contenzioso legale da lei affidato alla difesa dell'avvocata Tina Lagostena Bassi, sorto con la trasmissione televisiva \u201cQuelli della Notte\u201d condotta da Renzo Arbore, e in particolare con l'autore della sigla del programma, Claudio Mattone. Il brano \u201cMa la Notte no\u201d, firmato dallo stesso Mattone, ricorda troppo da vicino alla Montanelli la \u201cBallata di Lucia\u201d, un pezzo inserito nel '79 nello stesso Lp che conteneva la sanremese \u2018Napoli Cambier\u00e0\u2019 di cui si \u00e8 detto. Il giudice emaner\u00e0 un'ordinanza, su ricorso urgente ex art. 700, che non riconosce appieno le ragioni della Montanelli: l'affinit\u00e0 melodica e metrica dei due brani, quantitativamente accertata in una successione ordinata consecutiva di 13 note musicali, non viene ritenuta sufficiente a dimostrare il plagio artistico.\nNel 1994 pubblica con la Griot, casa editrice musicale di Roma, l'album 'Voglio una sinistra a modo mio', contenente 8 brani di cui 3 inediti, pi\u00f9 3 basi musicali per il Karaoke. L'anno successivo \u00e8 la volta di 'Messaggio a Chirac', canzone contenente un messaggio ambientalista rivolto a Jacques Chirac per dissuaderlo dalle sue intenzioni di testare la bomba atomica nel paradiso tropicale dell'isola di Mururoa.\nIl suo sito personale contiene un blog.\nL'attivit\u00e0 politica.\nNel 1997 aderisce al movimento Mani Pulite fondato dall'ex pubblico ministero Antonio Di Pietro e nel 2002 viene nominata a capo della Consulta femminile di quello che, nel frattempo, \u00e8 diventato il partito \u2018Italia dei Valori\u2019. Nel 2004 diviene la responsabile del Dipartimento Pari Opportunit\u00e0, mentre l'anno successivo Di Pietro le affida l'organizzazione della prima Festa Nazionale dell'Italia dei Valori, alla quale conferisce un risalto mediatico con un'impostazione da gender mainstreaming. Nei primi mesi del 2006 prende parte al tavolo per la stesura del programma politico dell'Unione per le Elezioni Politiche del 2006 (la c.d. \u201cFabbrica del Programma\u201d) e organizza l'appello all'allora Presidente della Repubblica Ciampi contro la nuova legge elettorale, appello che sar\u00e0 pubblicato su una pagina de \"la Repubblica\" e verr\u00e0 sottoscritto da nomi illustri tra cui Tina Lagostena Bassi. Ma quando Di Pietro nega imprevedibilmente a lei e a quasi tutte le altre donne dell'Italia dei Valori l'accesso al Parlamento, inizia a contestare aspramente il Presidente e l'Esecutivo del partito e la loro gestione dell'Idv che definisce \u2018inadeguata dal punto di vista democratico e scarsamente attenta all'universo femminile'. Inizia un lungo sciopero della fame (27 giorni) per sensibilizzare le istituzioni e l'opinione pubblica sul tema del riequilibrio dei generi; da cui nascono i \u201cComitati per Wanda Montanelli\u201d che fanno capo ad un movimento di opinione nazionale per i diritti alle pari opportunit\u00e0 che la sostengono con la \u201cStaffetta del digiuno\u201d. A seguito dell'aggravarsi dei bollettini medici quotidiani, la Montanelli viene invitata da Romano Prodi e poi dallo stesso Di Pietro, a interrompere lo sciopero della fame con la promessa di concretizzazione futura dei diritti paritari.\nAll'inizio del 2008, Wanda Montanelli cita in giudizio presso il Tribunale di Milano la presidenza Idv, sia per la mancata destinazione alle donne del partito delle somme previste dalla legge 157/99 art. 3 per la loro promozione, sia per inadempienza rispetto alle finalit\u00e0 statutarie in merito alle Pari Opportunit\u00e0. Il 12 marzo 2008, pubblicate le liste dei candidati alle elezioni del 13 aprile e verificata la scarsit\u00e0 di presenze femminili, inizia un nuovo sciopero della fame. Lo interromper\u00e0 solo dopo una maratona di 42 giorni di digiuno dietro esplicita richiesta del Capo dello Stato, Giorgio Napolitano. Attualmente promuove con il movimento d'opinione che orbita intorno ad Onerpo e alla Consulta delle Donne, il tema dei diritti alle Pari Opportunit\u00e0 nell'ottica di un reale cambiamento nella gestione della cosa pubblica."}
{"id": "1655276", "revid": "1543377", "url": "https://it.wikipedia.org/wiki?curid=1655276", "title": "Stazione di Golfo Aranci Marittima", "text": "La stazione di Golfo Aranci Marittima, gi\u00e0 stazione di Golfo Aranci Marina, \u00e8 uno scalo ferroviario marittimo al servizio del comune di Golfo Aranci, nonch\u00e9 stazione terminale della linea ferroviaria per Cagliari.\nStoria.\nLa storia degli impianti ferroviari nel porto di Golfo Aranci ha inizio sul finire dell'Ottocento, con la scelta di trasferire dalla vicina Terranova Pausania (rinominata in seguito Olbia) al molo golfarancino l'attracco dei piroscafi per il servizio passeggeri e per quello postale. La decisione, fonte di polemiche di stampo campanilistico tra Terranova e quella che all'epoca era una sua frazione, signific\u00f2 per la neonata rete ferroviaria della Compagnia Reale delle Ferrovie Sarde il dover spostare il capolinea della Dorsale Sarda dal porto olbiese a quello golfarancino. Fu quindi prolungata la ferrovia dalla stazione di Terranova Pausania sino a Golfo Aranci, per complessivi 23 km di nuova strada ferrata.\nL'inaugurazione della Terranova-Golfo Aranci, datata 1\u00ba luglio 1883, coincise con l'apertura dello scalo ferroviario denominato all'epoca Golfo Aranci Marina: qui i treni trovavano il loro capolinea di fronte all'attracco delle navi, nei pressi dei vecchi uffici della Regia Marina.\nLo scalo pass\u00f2 sotto la gestione delle Ferrovie dello Stato nel gennaio 1920, e nello stesso mese venne attuata la decisione di spostare a Terranova Pausania gli approdi che si servivano del porto di Golfo Aranci, fatto che fece crollare l'attivit\u00e0 nell'area e nella stazione di Golfo Aranci Marina, e che port\u00f2 allo spostamento del capolinea della tratta passeggeri nella vicina stazione di Golfo Aranci.\nIn quello stesso periodo le FS, dovendo sostituire gran parte del materiale rotabile ereditato dalle \"Ferrovie Reali\" per l'usura, dovettero inviare via mare nell'isola circa un migliaio tra locomotive, carrozze e carri merci, sfruttando una delle navi dell'ente normalmente impiegate sullo stretto di Messina. Nonostante la necessit\u00e0 di dover usare appositi ponti mobili provvisori per lo sbarco dei rotabili nel porto di Terranova, l'esperimento riusc\u00ec, tanto da venire ripetuto in seguito per il trasporto di altro materiale rotabile. Sulla base di queste esperienze, nel 1957 si decise di creare un collegamento marittimo regolare tra la Sardegna e Civitavecchia con navi delle FS. Lo studio di fattibilit\u00e0 scelse Golfo Aranci rispetto a Olbia come approdo designato nell'isola, per la minor distanza (inferiore di 10 miglia) da Civitavecchia e per la maggior possibilit\u00e0 di spazio per la costruzione delle nuove infrastrutture.\nIl porto di Golfo Aranci fu quindi interessato da grandi lavori che portarono alla creazione di un'apposita invasatura per le caratteristiche dei traghetti FS e attrezzata per il carico e lo scarico dei carri ferroviari, conseguentemente anche l'infrastruttura ferroviaria dello scalo ora noto come Golfo Aranci Marittima fu debitamente potenziata con l'aumento dei binari nel porto e la creazione di fasci di sosta per i carri merci. Inoltre le navi FS avrebbero trasportato anche passeggeri e veicoli su gomma. Fu cos\u00ec che il 1\u00ba ottobre 1961 la nave \"Tyrsus\" delle FS effettu\u00f2 il viaggio inaugurale del servizio da Civitavecchia a Golfo Aranci. I lavori nell'area proseguirono anche nel decennio successivo: nel 1977 fu infatti avviata la realizzazione di una seconda invasatura per i traghetti ferroviari, completata negli anni seguenti.\nAll'inizio del XXI secolo tuttavia l'attivit\u00e0 navale delle Ferrovie nello scalo cal\u00f2 in maniera costante: nel corso degli anni il numero di corse dei traghetti ferroviari \u00e8 progressivamente diminuito, e con esse anche la flotta navale utilizzata si \u00e8 ridotta a un'unica unit\u00e0 (la \"Garibaldi\", poi venduta per demolizione nel 2009). Progressivamente il collegamento ferroviario dello scalo con la stazione di Olbia e quella centrale di Golfo Aranci \u00e8 stato sostituito da autolinee per il servizio passeggeri, lasciando i binari tra quest'ultimo scalo e Golfo Aranci Marittima in uso per il solo traffico merci. Nel 2001 inoltre i traghetti FS hanno cessato il trasporto di persone e automezzi. Gli stessi impianti ferroviari nel porto sono stati soggetti a una parziale dismissione, che ha portato sotto la gestione RFI (che ha rilevato l'impianto dalla controllante FS nel 2001) allo smantellamento di una delle due invasature, delle infrastrutture ferroviarie connesse nonch\u00e9 dei binari di una delle aree di sosta dei rotabili dell'impianto.\nNel gennaio 2008 il gruppo FS ha annunciato la cessazione del servizio marittimo merci tra Golfo Aranci e Civitavecchia per il 1\u00ba aprile dello stesso anno, poi rinviata a causa delle contestazioni da parte delle autorit\u00e0 locali per le ricadute occupazionali e sul trasporto merci che la decisione avrebbe comportato. Dal 24 luglio 2009, Trenitalia non ha pi\u00f9 accettato prenotazioni dalle imprese che hanno sempre usufruito del collegamento, il quale da allora funziona \"a chiamata\". Da allora lo scalo ferroviario del porto golfarancino \u00e8 caduto in disuso, venendo utilizzato solo occasionalmente durante gli approdi delle navi RFI provenienti da Messina, che ha sostituito Civitavecchia dopo la dismissione degli impianti nello scalo ferroviario marittimo laziale.\nStrutture e impianti.\nLo scalo marittimo di Golfo Aranci costituisce il capolinea della ferrovia Cagliari-Golfo Aranci. Il porto \u00e8 distante poche centinaia di metri in linea d'aria dal fabbricato viaggiatori della vicina stazione di Golfo Aranci e il collegamento ferroviario tra entrambe \u00e8 permesso da una serie di scambi situati ad alcune centinaia di metri dalla stazione principale, che devono per\u00f2 essere percorsi in regresso per entrare nella bretella che conduce al porto, fatto che allunga i tempi di percorrenza e impone l'accompagnamento dei treni da parte del personale addetto lungo questo breve tratto di ferrovia.\nDal punto di vista infrastrutturale il porto \u00e8 attraversato da vari binari, di cui due terminanti dinanzi all'invasatura pi\u00f9 a sud delle due realizzate dalle FS, l'unica attrezzata per le operazioni di carico e scarico dei carri sui traghetti ferroviari del gruppo. Di questi binari uno termina sul pontile mobile della banchina, mentre l'altro \u00e8 un tronchino che si dirama dal primo. Ulteriori tre binari terminano nell'ex invasatura nord delle Ferrovie dello Stato: pur essendo ancora presente l'infrastruttura ferroviaria (composta da tronchini), questa banchina \u00e8 stata smantellata nella seconda met\u00e0 degli anni 2000 e privata delle infrastrutture di carico. All'altezza degli scambi per raggiungere la stazione \"centrale\" \u00e8 presente un ampio fascio merci, utilizzato per la sosta dei rotabili in attesa di essere inviati oltre Tirreno o negli altri scali sardi. Era inoltre presente un altro fascio merci, con relativo fabbricato, sito parallelamente a via Libert\u00e0 e raggiungibile per i rotabili proseguendo dritti all'altezza della curva che immette nel porto; l'area \u00e8 stata in seguito isolata dalla rete alla fine degli anni 2000.\nMovimento.\nLa stazione \u00e8 disabilitata al servizio viaggiatori, che \u00e8 stato espletato nell'impianto sino agli anni novanta (e con autocorse sostitutive sino al 2008).\nPer il traffico merci l'impianto costituisce l'unico scalo portuale sardo attrezzato per l'invio e la ricezione di rotabili tramite traghetti ferroviari, e sino agli anni duemila era servito da un collegamento navale su base regolare da Civitavecchia a cura delle FS e successivamente delle sue controllate, fatto che inoltre portava ad avere nella stazione il capolinea di varie relazioni merci con le altre stazioni sarde, dalle quali provenivano o in cui erano diretti i carri interessati al traghettamento. Dopo la cessazione del servizio merci in Sardegna e la trasformazione delle rotte ferro-marittime per Golfo Aranci in un servizio \"su richiesta\", l'impianto \u00e8 in disuso per gran parte dell'anno, fatti salvi gli occasionali approdi delle navi RFI per il trasporto di merci e rotabili.\nInterscambi.\nDal porto \u00e8 possibile raggiungere l'Italia continentale con i traghetti della Sardinia Ferries; in passato altre compagnie operarono su questa rotta, tra esse le stesse Ferrovie dello Stato offrirono sino al 2001 un servizio di collegamento navale con Civitavecchia per passeggeri e veicoli al seguito.\nNell'area \u00e8 presente una fermata delle autolinee dell'ARST, che collegano il porto con Olbia nel periodo estivo."}
{"id": "1655283", "revid": "1566286", "url": "https://it.wikipedia.org/wiki?curid=1655283", "title": "George Albert Smith", "text": "George Albert Smith fu un inventore, ipnotista, medium, astronomo e un \"lettore\" di lanterna magica (uno strumento che avrebbe anticipato la cinepresa e il cinema), inglese; nonch\u00e9 uno dei pionieri del Cinema britannico, tra i pi\u00f9 importanti esponenti di quella che fu definita da Georges Sadoul la Scuola di Brighton.\nStoria.\nGeorge Albert Smith nacque a Londra, nel 1864. Dopo la morte del padre si trasfer\u00ec al seguito di sua madre a Brighton nel 1880. Qui si fece notare per alcuni spettacoli di ipnotismo, successivamente si dedic\u00f2 a spettacoli di telepatia che inscenava all'interno dell'acquario di Brighton, ci\u00f2 gli permise di essere accettato dalla \"Society for Psychical Research,\" una societ\u00e0 che si occupava di fenomeni paranormali.\nNel 1892 ottiene la gestione del parco floreale di Hove: i \"St. Ann's Well Gardens.\" Qui contribu\u00ec al rinnovamento delle attrazioni spettacolari del parco in particolar modo attraverso alcune proiezione di fotografiche realizzate con delle lanterne magiche.\nGeorge Albert Smith conosceva i filmati per kinetoscopi realizzati da Edison e Dickson. Nel 1894, infatti, era stato aperto a Londra il primo locale per kinotoscopi. Edison non aveva brevettato la sua invenzione al di fuori degli Stati Uniti e pertanto l'inventore e regista Robert William Paul pot\u00e9 iniziare a progettare e mettere in commercio delle imitazioni.\nIntanto a Brighton, George Albert Smith, aveva fatto la conoscenza del droghiere James I. Williamson, che gestiva anche un'attivit\u00e0 di commercio di materiale fotografico. Incoraggiati dallo stesso Paul, si associano per costruire una nuova cinepresa con la quale girare i propri film. Nel 1896, Smith, brevett\u00f2 il suo sistema di ripresa e proiezione cinematografica.\nIl 28 marzo 1897, George Albert Smith, present\u00f2 al pubblico, insieme ai suoi spettacoli per lanterne magiche, i suoi primi film che risentono evidentemente dell'influsso di quelli prodotti in Francia da Georges M\u00e9li\u00e9s. Smith e Williamson coinvolsero anche le loro famiglie nella realizzazione dei cortometraggi. Vi troviamo cos\u00ec come interpreti sia la moglie di Smith, Laura Bayley, sia i loro figlioletti, Harold e Dorothy Smith, i quali diventano in questo modo, assieme ai fratelli Williamson, i primi attori bambini della storia del cinema. \nGrazie al successo dei suoi film, Smith pot\u00e9 costruire, gi\u00e0 nel 1899, un teatro di posa all'interno del parco floreale di Hove che continuava a dirigere nonostante la sua nuova attivit\u00e0 di cineasta.\nGeorge Albert Smith fu un regista particolarmente innovativo le cui soluzioni linguistiche verranno presto imitate dai suoi contemporanei fornendo un notevolissimo contributo allo sviluppo del linguaggio cinematografico.\nIn \"The Kiss in the Tunnel\" (1899), ad esempio, \u00e8 il primo a servirsi del montaggio per scomporre la scena in tre diverse inquadrature, mentre i film dei suoi contemporanei si compongono ancora di una sola scena/inquadratura e M\u00e9li\u00e8s non utilizza il montaggio se non per ottenere particolari effetti speciali. Con Smith nasce il montaggio narrativo.\nMa il contributo maggiore dato da Smith allo sviluppo del linguaggio filmico sta soprattutto nell'uso dei primi piani che lo porteranno ben presto ad elaborare l'uso della soggettiva, che utilizza in film come \"Grandma's Reading Glass\" o As Seen \"Through a Telescope\"\",\" e le principali tecniche di raccordo.\nNel 1903 George Albert Smith realizza la sua opera pi\u00f9 celebre, \"Mary Jane's Mishap,\" vennero film che sviluppa attraverso una sapiente alternanza di piani larghi e pi\u00f9 ravvicinati: \u00e8 la tecnica del montaggio analitico, ancora sconosciuta alla maggior parte dei cineasti coevi.\nSmith prosegu\u00ec nello sviluppo del primo processo filmico a colori, il Kinemacolor, che per\u00f2 fu con forza messo al bando dal business a causa di un brevetto, che ebbe miglior successo, depositato dal pioniere William Friese-Greene."}
{"id": "1655289", "revid": "1812835", "url": "https://it.wikipedia.org/wiki?curid=1655289", "title": "Mario Filippeschi", "text": "Biografia.\nIn possesso di una voce robusta e svettante come poche, dopo aver studiato con Vicidomini e Cataldi-Tassoni a Milano e Pessina a Firenze debutt\u00f2 il 19 luglio 1937 a Colorno in \"Lucia di Lammermoor\", cantando anche il giorno seguente a Busseto in \"Rigoletto\".\nAffront\u00f2 dapprima i ruoli di tenore lirico (Alfredo, Rodolfo, Duca di Mantova), per poi arrivare, a partire dal debutto alla Scala nel 1948 in \"Adriana Lecouvreur\", a quelli di lirico spinto (Manrico, Radames, Alvaro, Calaf), che lo videro acclamato, in particolare in Spagna e Sudamerica, a fianco dei pi\u00f9 grandi artisti del tempo.\nL'estensione e lo squillo prodigiosi gli consentirono la ripresa di un'opera desueta come \"Guglielmo Tell\" e notevole fu anche la partecipazione alla storica ripresa di \"Armida\" nel 1952 a Firenze, protagonista Maria Callas. Verso la fine degli anni 40 interpret\u00f2, grazie anche alla figura accattivante, i film-opera \"Rigoletto\" e \"Lucia di Lammermoor\". Concluse la carriera nel gennaio 1973, esibendosi per l'ultima volta in \"Norma\" al Teatro Comunale de L'Aquila.\nFu particolarmente efficace sia nel repertorio primottocentesco (memorabili i suoi sopracuti a piena voce ne \"I puritani\" e in \"Guglielmo Tell\") che in quello tardoromantico (su tutti \"Rigoletto\" e \"Il trovatore\"). Uomo dal carattere schietto e privo di formalismi, non ha avuto molta fortuna con la critica, mentre gli appassionati filolirici lo annoverano fra i grandi tenori del suo tempo."}
{"id": "1655299", "revid": "729019", "url": "https://it.wikipedia.org/wiki?curid=1655299", "title": "Northrop N-1M", "text": "Il Northrop N-1M fu un velivolo sperimentale caratterizzato dalla configurazione tutt'ala realizzato dall'azienda statunitense Northrop Corporation negli anni quaranta, predecessore del Northrop N-9M e del Northrop YB-35.\nQuesto velivolo, prima ala volante senza coda ad esser stata costruita negli Stati Uniti, fu sviluppato tra il 1939 ed il 1940, e vol\u00f2 per la prima volta il 3 luglio 1941 presso il Baker Dry Lake in California.\nStoria del progetto.\nJack Northrop inizi\u00f2 la sua carriera di progettista alla Douglas alla fine degli anni venti, affascinato dalla possibilit\u00e0 di realizzare un velivolo dalle linee particolarmente pulite per ridurre al minimo la resistenza aerodinamica a vantaggio delle prestazioni generali. Come iniziativa privata cominci\u00f2 la progettazione di velivoli che avevano una fusoliera di dimensioni ridotte ispirandosi ai progetti dei tedeschi Walter e Reimar Horten che avevano realizzato alianti con prestazioni record fin prima del secondo conflitto mondiale. I progetti dei fratelli Horten erano per\u00f2 totalmente privi di coda, obiettivo che Northrop era disposto a conseguire ma che era incompatibile con la necessaria disponibilit\u00e0 di fondi economici.\nDopo una serie di modelli sperimentali che si avvicinarono sempre pi\u00f9 alla configurazione a tutt'ala, Northrop, dopo aver fondato l'azienda che porta il suo nome, inizi\u00f2 il progetto 1938 di quello che diventer\u00e0 la sua prima vera ala volante, l'N-1M, designazione dovuta alla contrazione di Northrop Model 1 Mockup. Dopo le prime fasi sottopose le sue intuizioni alla competenza tecnica di Theodore von K\u00e1rm\u00e1n, allora direttore della scuola aeronautica Daniel Guggenheim presso il California Institute of Technology, che offr\u00ec la sua collaborazione nel ruolo di consulente assieme a quella del suo assistente, William R. Sears.\nIl prototipo venne realizzato nei due anni successivi, quasi interamente realizzato in legno, materiale scelto per la facilit\u00e0 con cui era possibile effettuare delle modifiche in corso d'opera e durante la fase di test operativi, con la sola eccezione di dove assolutamente richiesto. Per la propulsione, concepita in configurazione spingente, vennero scelti due motori Lycoming 0-146 a 4 cilindri contrapposti raffreddati ad aria, in grado di sviluppare una potenza di 65 hp (50 kW) ciascuno, posizionati all'interno della struttura che ricevevano il flusso d'aria necessario anche all'alimentazione grazie a capaci prese d'aria collocate al disotto del bordo d'entrata dello spessore alare e collegati tramite alberi di trasmissione alle due eliche bipala. Una particolarit\u00e0 del prototipo, scomparsa nel successivo step evolutivo, era la presenza di una coppia di cerniere, indicate da due fasce metalliche di copertura, che consentivano di variare a terra l'angolo di diedro delle sezioni esterne del profilo.\nImpiego operativo.\nDopo le prove statiche, nel 1941 iniziarono i primi test preparatori al tentativo di portare in volo il velivolo. Il collaudatore capo della Northrop, Vance Breese, si ritrov\u00f2 inaspettatamente in volo durante una prova di rullaggio ad alta velocit\u00e0. Al successivo briefing rifer\u00ec che l'N-1M sarebbe stato in grado di alzarsi ad una quota non superiore a cinque metri da terra. Inizialmente la capacit\u00e0 di sostentamento dipendeva dal mantenimento di un preciso angolo di attacco, ma Theodore von K\u00e1rm\u00e1n riusc\u00ec a risolvere il problema intervenendo sul bordo d'uscita degli elevoni. Il controllo del velivolo veniva quindi ottenuto mediante un sistema combinato di elevoni e timoni posti all'estremit\u00e0 delle ali.\nIl programma di test di volo continu\u00f2 con Moye W. Stephens, pilota collaudatore e importante funzionario alla Northrop Corporation. I primi voli rivelarono che l'N-1M risultava soddisfacente in termini di stabilit\u00e0 e di controllo, ma sovrappeso e sottopotenziato. Per diminuire la resistenza aerodinamica, gli iniziali due motori a 4 cilindri annegati nella fusoliera furono sostituiti con una coppia dei pi\u00f9 potenti 6 cilindri Franklin 6AC264F2, a cilindri contrapposti raffreddati ad aria, capaci di 120\u00a0hp (89,5\u00a0kW). Gli elevoni erano utilizzati, come solitamente accade negli aerei privi di impennaggi di coda, sia come equilibratori, per il controllo sul piano orizzontale (beccheggio o \"pitch\"), sia come alettoni, per il controllo sull'asse di rollio (\"roll\"). Ipersostentatori di intradosso (\"split flap\") posti alle estremit\u00e0 delle ali e in grado di abbassarsi a comando, prendevano il posto del timone\nL'ala originariamente era caratterizzata dalle estremit\u00e0 rivolte verso il basso, ma durante lo sviluppo del velivolo fu raddrizzata.\nNel novembre 1941, dopo aver compiuto circa 28 voli, Stephens rifer\u00ec che quando tentava di manovrare l'N-1M attorno all'asse verticale, l'aereo tendeva ad innescare il fenomeno del \"rollio olandese\" (\"Dutch roll\"), sconveniente combinazione di rollio ed imbardata. Le oscillazioni erano comunque in grado di essere controllate ed adeguate alla configurazione del velivolo.\nL'N-1M dimostr\u00f2 di essere fondamentalmente ben riuscito, fornendo alla Northrop l'esperienza per iniziare lo sviluppo di modelli \"tuttala\" di maggiori dimensioni.\nEsemplari attualmente esistenti.\nIl prototipo venne donato all'United States Army Air Forces nel 1945 e collocato tra i velivoli dell'United States Air Force Museum in attesa di restauro dall'anno successivo fino al 1978. Nei due anni successivi venne sottoposto ad un accurato restauro a cura del Paul E. Garber Preservation, Restoration, and Storage Facility che lo riport\u00f2, pur se non in condizioni di risollevarsi da terra, alla configurazione che ebbe nel suo ultimo volo.\nAttualmente \u00e8 in esposizione presso lo Steven F. Udvar-Hazy Center, sezione dello Smithsonian National Air and Space Museum situata in prossimit\u00e0 dell'Aeroporto Internazionale di Washington-Dulles."}
{"id": "1655300", "revid": "110157", "url": "https://it.wikipedia.org/wiki?curid=1655300", "title": "Alive II Tour", "text": "Alive II Tour \u00e8 un tour del gruppo hard rock Kiss, intrapreso negli Stati Uniti e in Giappone tra il 14 novembre 1977 e il 2 aprile 1978 per promuovere il secondo album live del gruppo, intitolato \"Alive II\", pubblicato durante il tour."}
{"id": "1655307", "revid": "287204", "url": "https://it.wikipedia.org/wiki?curid=1655307", "title": "Ferdinand Zecca", "text": "Biografia.\nNato da una famiglia di commedianti, Zecca giunse al cinema attraverso il sonoro, aveva infatti prestato la sua voce per alcune registrazioni fonografiche della Path\u00e9 e per questa diretto un film sonoro sperimentale: \"Le muet m\u00e9lomane\". Era poi passato alla Gaumont dove aveva diretto un altro film sonoro: \"Les m\u00e9faits d'une t\u00eate de veau\".\nIl suo definitivo approdo alla Path\u00e9 fece la sua fortuna e quella della giovane societ\u00e0. Nelle produzioni della Path\u00e9, Zecca incentrava su di s\u00e9 diversi ruoli: sceneggiatore, attore, regista, scenografo. Tra i suoi primi successi vanno ricordati \"Par le trou de la serrure\" (1901), film costruito ad imitazione di \"As Seen Through a Telescope\" di George Albert Smith, e \"Histoire d'un crime\" (1901), nel quale compare un primissimo esempio di flashback. Il film ottenne un successo internazionale e permise alla Path\u00e9 di portare alla notoriet\u00e0 il suo marchio.\nNel 1903 Zecca, co-diresse con Lucien Nonguet e supervision\u00f2 \"La Vie et la Passion de J\u00e9sus-Christ\" , film in tre rulli, un vero e proprio colossal per l'epoca. Attraverso ventisette quadri il film ripercorre gli episodi pi\u00f9 celebri della vita di Ges\u00f9 di Nazaret dall'infanzia fino alla sua morte e resurrezione. Si tratta della prima trasposizione cinematografica dei racconti dei vangeli. Il successo di questo film contribu\u00ec in maniera determinante all'affermazione della Path\u00e9 sul mercato internazionale.\nPromosso direttore artistico, Zecca si cimenter\u00e0 in film di vario genere, dalle ricostruzioni storiche, a film basati su trucchi, dai drammi sociale alla riproposizione di celebri favole. Pi\u00f9 che alla ricerca artistica, l'opera di Zecca appare votata ad incontrare il favore del pubblico: Zecca, non \u00e8 interessato a proporre nuove soluzioni linguistiche o a sperimentare nuove tecniche, si cimenta, e con successo, nell'imitazione di quei film che stavano rendendo popolari i suoi contemporanei, guarda ai registi inglesi ed in particolar modo a Georges M\u00e9li\u00e8s. Il suo nome \u00e8 a vario titolo legato alla realizzazione di oltre 500 pellicole che contribuirono in modo determinante alla crescita della Path\u00e9 e all'affermazione della cinematografia francese."}
{"id": "1655318", "revid": "80339", "url": "https://it.wikipedia.org/wiki?curid=1655318", "title": "Sistema imperiale", "text": ""}
{"id": "1655321", "revid": "486946", "url": "https://it.wikipedia.org/wiki?curid=1655321", "title": "East Indian Company", "text": ""}
{"id": "1655322", "revid": "256896", "url": "https://it.wikipedia.org/wiki?curid=1655322", "title": "Progetto Monitoraggio Ambiente Costiero", "text": ""}
{"id": "1655329", "revid": "1313191", "url": "https://it.wikipedia.org/wiki?curid=1655329", "title": "Melaleuca viminalis", "text": "Melaleuca viminalis \u00e8 un arbusto appartenente alla famiglia delle Myrtaceae, originario dell'Australia orientale. \nRaggiunge un'altezza di 5/6 metri ed \u00e8 molto resistente alle malattie e alla siccit\u00e0. Coltivato per scopo ornamentale ha anche un limitato uso come fronda recisa per confezionare mazzi di fiori.\nDeve il suo nome alle vistose infiorescenze sottili e cilindriche di colore rosso acceso.\nTassonomia.\nDi \"M. viminalis\", oltre a quella nominale, \u00e8 accettata una sola sottospecie:"}
{"id": "1655330", "revid": "1728", "url": "https://it.wikipedia.org/wiki?curid=1655330", "title": "British East Africa company", "text": ""}
{"id": "1655331", "revid": "1013865", "url": "https://it.wikipedia.org/wiki?curid=1655331", "title": "Hrazdan (citt\u00e0)", "text": "Hrazdan (in armeno: \u0540\u0580\u0561\u0566\u0564\u0561\u0576) \u00e8 una citt\u00e0 di circa 52.800 abitanti (2007) capoluogo della provincia di Kotayk in Armenia."}
{"id": "1655333", "revid": "767487", "url": "https://it.wikipedia.org/wiki?curid=1655333", "title": "Progetto di monitoraggio dell'ambiente costiero", "text": "Il Progetto di monitoraggio dell'ambiente costiero (Progetto MAC), proposto da ricercatori del DIPTERIS (Universit\u00e0 degli Studi di Genova), DISMAR (Universit\u00e0 Politecnica delle Marche), CIRSA (Universit\u00e0 di Bologna) e dalla commissione scientifica di Biologia marina della FIAS, nasce nel 2006 dal desiderio di numerosi subacquei di contribuire alla ricerca scientifica per una migliore tutela della flora e della fauna dei nostri mari.\nDettagli.\nIl progetto prevede il coinvolgimento di subacquei sportivi per il periodico censimento visivo delle specie animali e vegetali presenti in siti selezionati e per la rilevazione della temperatura dell'acqua lungo il profilo dell'immersione: un dato molto importante ma difficile da ottenere senza una misura diretta.\nLa rete di lavoro, coordinata dalla commissione scientifica, prevede l'attiva partecipazione di Referenti Territoriali, in genere istruttori subacquei o appassionati che hanno ricevuto un'opportuna preparazione dopo un breve corso. Questi referenti hanno il compito di promuovere il progetto e coordinare l'attivit\u00e0 a livello locale.\nLo scopo del progetto \u00e8 quello di ampliare le conoscenze sulla distribuzione di alcune specie di particolare interesse ecologico, analizzare le variazioni dell'ambiente sul medio e lungo periodo e raccogliere dati di temperatura dell'acqua."}
{"id": "1655334", "revid": "547992", "url": "https://it.wikipedia.org/wiki?curid=1655334", "title": "Luciano Rossi (attore)", "text": "Biografia.\nLuciano Rossi nasce a Roma ma le sue origini sono di Collepardo, in provincia di Frosinone, citt\u00e0 dei genitori Tullio Rossi e Iole Magnanti. Dopo gli studi classici trova lavoro in una societ\u00e0 di import-export ma, appassionato di cinema, frequenta anche Cinecitt\u00e0 alla ricerca di un posto da comparsa; durante i primi anni di lavoro cinematografico, tra il 1966 e il 1967, segue la scuola di recitazione \"Studio di Arti sceniche\" di Alessandro Fersen.\nHa recitato in moltissimi western: tra le sue interpretazioni, quella di \"Timido\" in \"Lo chiamavano Trinit\u00e0...\". Oltre che con il suo nome, Rossi \u00e8 comparso in diversi film come Edward G. Ross, Edwin G. Ross, Lou Kamante, Lu Kamante e Lu Kanante. Fra i registi che lo hanno diretto ci sono Sergio Corbucci, Giuliano Carnimeo, Lucio Fulci e Ferdinando Baldi, oltre che Bernardo Bertolucci ed Ermanno Olmi.\nMuore a Roma il 29 maggio 2005, all'et\u00e0 di 70 anni, ma la notizia del decesso fu annunciata solo nel mese di luglio, come precis\u00f2 un sito americano specializzato in notizie da Hollywood. \u00c8 stato sepolto nel cimitero Flaminio di Prima Porta a Roma. "}
{"id": "1655337", "revid": "880789", "url": "https://it.wikipedia.org/wiki?curid=1655337", "title": "Massacornuta", "text": ""}
{"id": "1655339", "revid": "1305772", "url": "https://it.wikipedia.org/wiki?curid=1655339", "title": "Digital Underground", "text": "I Digital Underground sono stati un gruppo statunitense alternative hip hop, provenienti da Oakland e sono stati di notevole importanza nel genere West Coast Hip Hop.\nBiografia del gruppo.\nMentre la scena hip hop era predominata dall'hardcore, dal rap politico e chiassoso dei Public Enemy e dal gangsta rap degli N.W.A., i Digital Underground emersero dalla scena di Oakland con il loro stile \"alternativo\" che si discostava da entrambi. I Digital Underground crearono la maggior parte della loro musica campionando brani di P Funk, riportando cos\u00ec George Clinton all'attenzione del grande pubblico, sviluppando uno strano stile musicale, stranezza che venne accentuata dai costumi oltraggiosi di Shock-G. Il gruppo di Oakland era composto da Shock G (e il suo alter ego Humpty Hump), Money B, DJ Fuze e Chopmaster J.\nIl loro album di esordio fu intitolato \"Sex Packets\", il nome prende nome da una droga, creata da un immaginario scienziato pazzo (l'idea fu di Schmoovy Schmoov alias Earl Cook, un membro che lasci\u00f2 subito il gruppo) che provocava allucinazioni a sfondo sessuale e orgasmi. Gli stessi N.W.A. per pubblicizzare l'album in uscita mandarono una Newsletter a varie cliniche della California parlando di questa \"sex-packet\", notizia che trov\u00f2 poi spazio anche su USA Today (nella newsletter dicevano che fu la NASA a sintetizzare segretamente la sostanza per gli astronauti in missione). L'album risult\u00f2 molto ironico, con molti \"samples\" dei Parliament/Funkadelic di George Clinton. \"Underwater Rimes\" fu il primo singolo estratto che inaspettatamente spopol\u00f2 nei Paesi Bassi.\nFurono gli stessi Digital Underground a scoprire Tupac Shakur che cominci\u00f2 come ballerino e poi divenne membro del gruppo fino a quando cominci\u00f2 la sua carriera solista. La band, dopo \"The Lost Flies\" del 1999 non ha pi\u00f9 registrato nuovi album, ma continua a fare tour, Jacobs continua a intrattenere rapporti con i membri iniziali, anche dopo aver inciso il suo LP solista (sotto nome di Shock G) \"Fera of a Mixed Planet\" nel 2004. All'inizio di marzo del 2008 i Digital hanno firmato con l'etichetta Jake Records per pubblicare l'ultimo album studio ufficiale. Il nuovo album si intitoler\u00e0 \"...Cuz A d.u. Party Don't Stop!!\" e sar\u00e0 il primo ad avere delle tracce video sui lie preferiti dai Digital Underground.\nFormazione attuale.\nLa band \u00e8 attualmente composta da:"}
{"id": "1655341", "revid": "226458", "url": "https://it.wikipedia.org/wiki?curid=1655341", "title": "Spazio di Lindel\u00f6f", "text": "In matematica, uno spazio di Lindel\u00f6f \u00e8 uno spazio topologico nel quale ogni suo ricoprimento aperto contiene un sottoricoprimento numerabile. L'essere spazio di Lindel\u00f6f \u00e8 una condizione pi\u00f9 debole di quella della compattezza la quale richiede che il sottoricoprimento sia finito."}
{"id": "1655344", "revid": "1305772", "url": "https://it.wikipedia.org/wiki?curid=1655344", "title": "American Idiot (singolo)", "text": "American Idiot \u00e8 un singolo del gruppo musicale statunitense Green Day, pubblicato il 31 agosto 2004 come primo estratto dall'album omonimo.\nIl titolo \u00e8 una storpiatura dileggiante di \"American Idol\", programma televisivo molto noto trasmesso negli Stati Uniti d'America.\nDescrizione.\nIl testo \u00e8 una polemica verso l'allora presidente statunitense George W. Bush e la sua politica che, secondo il gruppo, \u00e8 basata sui media e l'alienazione. Questo si evince da gran parte del testo della canzone, per esempio \u00abDon't wanna be an American idiot / don't want a nation controlled by the media\u00bb (\u201cNon voglio essere un americano idiota / non voglio una nazione controllata dai media\u201d).\nVideo musicale.\nIl videoclip inizia in un grande edificio aperto, un magazzino, con i membri della band che suonano di fronte a una grande bandiera americana verde e bianca. Il video ha importanti effetti scenici dovuti al cambiamento di velocit\u00e0 della pellicola.\nQuando inizia l'assolo di chitarra, l'acqua contenente un colorante verde esplode dagli altoparlanti in gran quantit\u00e0, e il magazzino viene allagato cos\u00ec come i membri della band, che suonano mentre l'acqua cade su di loro. Verso la fine del video, la colorazione verde sgocciola dalla bandiera, lasciandola solo bianca a stelle e strisce.\nIl video \u00e8 stato votato come il preferito del pubblico agli MTV Video Music Awards 2005.\nAccoglienza.\n\"American Idiot\" \u00e8 il primo brano del gruppo ad entrare nella Billboard Hot 100, la principale classifica statunitense dei singoli; tutti i precedenti successi dei Green Day erano riusciti a classificarsi solo nella Radio Songs o nella Bubbling Under Hot 100. Il singolo ha raggiunto la prima posizione in Canada, la terza nel Regno Unito, la settima in Australia e Nuova Zelanda, e la tredicesima in Italia.\nLa canzone \u00e8 stata candidata a quattro Grammy Award: Registrazione dell'anno, Miglior performance rock di un duo o un gruppo, Miglior canzone rock e Miglior videoclip.\nNel 2009 \"Rolling Stone\" ha collocato il brano al 13\u00ba posto tra i migliori singoli del decennio. Sempre \"Rolling Stone\" lo ha inserito alla 432\u00aa posizione nella lista dei 500 migliori brani musicali di sempre."}
{"id": "1655353", "revid": "125811053", "url": "https://it.wikipedia.org/wiki?curid=1655353", "title": "Parrocchie dell'arcidiocesi di Torino", "text": "Le parrocchie dell'arcidiocesi di Torino sono 347, per la gran parte localizzate nella citt\u00e0 metropolitana di Torino e alcune nelle province di Asti e Cuneo.\nLe parrocchie sono raggruppate in 64 unit\u00e0 pastorali, che a loro volta formano 26 zone vicariali. Infine le zone vicariali e le unit\u00e0 pastorali sono raggruppate in 4 distretti pastorali, con l'area metropolitana torinese occupante il distretto centrale e gli altri tre denominati secondo i quattro punti cardinali: \nLa popolazione complessiva del territorio diocesano si aggira intorno ai 2.000.000 di abitanti (nel 2001 erano 2.143.843). \nPer facilit\u00e0 di ricerca le parrocchie sono elencate in ordine alfabetico all'interno dei quattro distretti. Il distretto Torino citt\u00e0 \u00e8 ulteriormente suddiviso in quartieri per facilitare l'identificazione della zona.\nDistretto pastorale Torino citt\u00e0.\nGes\u00f9 Nazareno"}
{"id": "1655357", "revid": "984922", "url": "https://it.wikipedia.org/wiki?curid=1655357", "title": "Mike Harder", "text": "Carriera.\n\u00c8 alto 183\u00a0cm per 80\u00a0kg di peso. Ha esordito nella NCAA con la Colgate University nella stagione 1993-94 con 33 presenze e 21 gol. Dopo 4 stagioni pass\u00f2 nella International Hockey League (IHL) nella stagione 1996-97 con i Milwaukee Admirals (7 presenze e 1 gol), poi nella American Hockey League (AHL) con gli Hamilton Bulldogs (2 presenze), per poi ritornare con i Milwaukee Admirals (64 presenze e 20 gol) nella stagione 1997-98. Sempre nella stagione 1997-98 ritorn\u00f2 nella American Hockey League (AHL) con gli Springfield Falcons (3 presenze e 2 gol) e poi con i Rochester Americans (79 presenze e 31 gol). Nella stagione 1999-00 pass\u00e0 agli Hartford Wolf Pack (56 presenze e 18 gol) e successivamente ai Louisville Panthers (38 presenze e 13 gol). Nella stagione 2001-02 gioc\u00f2 in Finlandia nella SM-Liiga con i HPK H\u00e4meenlinna (4 presenze) e poi in Svezia con i Bryn\u00e4s IF nella Elitserien (11 presenze e 4 gol).\nNel 2002 \u00e8 approdato in Italia, con la maglia dell'Hockey Club Merano, dove colleziona 26 presenze e 18 gol.\nNella stagione 2003-04 gioca in Germania nella Deutsche Eishockey Liga (DEL) con 50 presenze e 2 gol con i Frankfurt Lions. La stagione successiva gioc\u00f2 inizialmente nella ECHL dove riusc\u00ec a collezionare 45 presenze e 12 gol con i Charlotte Checkers e poi ritorn\u00f2 nella DEL con l'ERC Ingolstadt (7 presenze).\nNel 2005 ritorn\u00f2 in Italia, con la maglia dell'Hockey Club Alleghe, squadra dove ha militato fino alla stagione 2008/2009, collezionando 42 presenze e 21 gol nella stagione d'esordio. Concluse la propria carriera da giocatore nel 2010 alternando presenze in Nordamerica con i Trenton Devils e i Charlotte Checkers e in Europa con gli austriaci del VEU Feldkirch.\nNella stagione 2011-2012 ha svolto l'incarico di assistente allenatore del Cortina.\nDal 2013 fa invece parte dello staff di allenatori della squadra di hockey su ghiaccio della Colgate University."}
{"id": "1655359", "revid": "1106276", "url": "https://it.wikipedia.org/wiki?curid=1655359", "title": "Rigidit\u00e0 della costituzione", "text": "Si parla di rigidit\u00e0 della costituzione, in diritto, quando le disposizioni della stessa non possono essere integrate, modificate o abrogate se non con procedure diverse e pi\u00f9 complesse (o, come si suol dire, \"aggravate\") rispetto a quelle previste per le leggi ordinarie (intese in senso formale, come atti del parlamento)\nLa costituzione che possiede tale caratteristica \u00e8 detta \"rigida\", in contrapposizione alla costituzione \"flessibile\" le cui disposizioni possono essere, invece, integrate, modificate o abrogate con le stesse procedure previste per le leggi.\nCaratteri generali.\nLa rigidit\u00e0 della costituzione implica che per integrarla o modificarla \u00e8 necessario un apposito atto normativo, la \"legge costituzionale\", adottata con procedura aggravata rispetto alle altre leggi (dette \"leggi ordinarie\"). Costituzione e leggi costituzionali sono collocate in un grado superiore alla legge ordinaria nella gerarchia delle fonti del diritto, con la conseguenza che, ove la legge ordinaria contenesse disposizioni in contrasto con la costituzione o le leggi costituzionali, le stesse sarebbero invalide in virt\u00f9 del principio espresso dal brocardo \"lex superior derogat inferiori\". Ci\u00f2, naturalmente, non esclude che la costituzione stessa possa autorizzare la deroga a proprie disposizioni da parte di una fonte subordinata, allorch\u00e9 ricorrano determinate condizioni, o disciplinare solo in parte certe fattispecie, demandando il completamento della disciplina ad una fonte subordinata (di solito la legge ordinaria o, negli ordinamenti che la prevedono, la \"legge organica\" collocata nella gerarchia delle fonti del diritto tra la legge ordinaria e la costituzione).\nAl fine di rendere effettiva la rigidit\u00e0 della costituzione, deve essere previsto un \"controllo di legittimit\u00e0 costituzionale\" delle leggi ordinarie (e degli altri atti che hanno la stessa forza), attuato con modalit\u00e0 diverse nei vari ordinamenti; le costituzioni che prevedono tale controllo sono dette \"forti\". Secondo taluni autori, la presenza di una costituzione rigida e del controllo di legittimit\u00e0 costituzionale determinerebbe un'evoluzione dello stato di diritto in quello che \u00e8 stato denominato \"stato costituzionale di diritto\".\nLe costituzioni contemporanee sono quasi tutte rigide; l'eccezione pi\u00f9 rilevante \u00e8 rappresentata dal Regno Unito dove, peraltro, la costituzione non \u00e8 nemmeno costituita da un unico testo, risultando articolata in una pluralit\u00e0 di atti adottati nel corso dei secoli e dallo Stato d'Israele, dove si hanno varie \"leggi fondamentali\". In Italia \u00e8 rigida l'attuale Costituzione, la cui revisione ed integrazione \u00e8 disciplinata negli artt. 138 e 139; era, invece, considerato costituzione flessibile lo Statuto Albertino, sebbene non contenesse alcuna disposizione riguardo alla sua revisione, come del resto facevano le costituzioni \"octroy\u00e9es\" del tempo, ed anzi nella premessa si proclamasse \"legge fondamentale perpetua e irrevocabile della monarchia\". \nForme di rigidit\u00e0 costituzionale.\nAggravamenti procedurali.\nL'aggravamento della procedura per l'adozione delle leggi costituzionali pu\u00f2 essere realizzato in diversi modi:\nI predetti aggravamenti possono anche essere previsti in modo cumulativo (come negli Stati Uniti, dove \u00e8 richiesta tanto la maggioranza qualificata dei 2/3 nel Congresso federale, quanto l'approvazione degli stati) o alternativo (come in Italia, dove in caso mancato raggiungimento della maggioranza qualificata, la legge pu\u00f2 essere sottoposta a referendum popolare).\nDisposizioni non modificabili.\nDiverso dagli aggravamenti procedurali di cui si \u00e8 detto \u00e8 il caso in cui la costituzione non sia in alcun modo modificabile (salva ovviamente l'adozione di una nuova costituzione): saremmo allora in presenza di una costituzione \"assolutamente immodificabile\".\nIn genere le costituzioni non adottano questa soluzione se non, al limite, per specifiche disposizioni che, dunque, non sono modificabili nemmeno con legge costituzionale; tali disposizioni immodificabili possono essere indicate in modo espresso da altre disposizioni della costituzione oppure individuate in via interpretativa, in quanto esprimenti i principi supremi su cui si fonda la costituzione stessa. Le costituzioni con disposizioni di questo tipo sono, dunque, \"in parte immodificabili e in parte rigide\"; tra esse rientra anche la costituzione italiana vigente.\nVa aggiunto che la presenza di disposizioni non modificabili non \u00e8 necessariamente connessa alla rigidit\u00e0 della costituzione, sicch\u00e9 disposizioni del genere potrebbero anche essere contenute in una costituzione flessibile.\nRigidit\u00e0 formale ed effettiva.\nDa quanto si \u00e8 detto emerge che una costituzione pu\u00f2 essere pi\u00f9 o meno rigida. Va aggiunto che la rigidit\u00e0 effettiva della costituzione pu\u00f2 essere maggiore o minore di quella formale. Infatti, in certi ordinamenti (come in Spagna o, fino ad un recente passato, in Italia) la modifica della costituzione \u00e8 politicamente molto difficile, perch\u00e9 viene vista come un punto di equilibrio, il risultato di un compromesso tra le principali forze politiche del paese, sicch\u00e9, al di l\u00e0 della maggioranza formalmente prevista, \u00e8 comunque necessario il consenso di tutte queste forze per la sua modifica. Altrove, al contrario, la larga maggioranza detenuta in parlamento da un partito o da una coalizione rende agevole raggiungere la maggioranza, pur qualificata, prevista dalla costituzione, sicch\u00e9 pu\u00f2 accadere che il parlamento adotti leggi costituzionali, in luogo di leggi ordinarie, al solo scopo di sottrarre le stesse al controllo di legittimit\u00e0 costituzionale (limitato, in tal caso, al rispetto di eventuali norme costituzionali della parte rigida, non modificabili nemmeno con legge costituzionale).\nUn indebolimento, di fatto, della rigidit\u00e0 della costituzione pu\u00f2 derivare anche dalla presenza di atti normativi sottratti al controllo di legittimit\u00e0 costituzionale, quali, in Italia, i regolamenti parlamentari. Sono sottratte a tale controllo anche le norme prodotte da organi sovranazionali (come quelli dell'Unione europea) che entrano automaticamente a far parte dell'ordinamento statale in virt\u00f9 di clausole di adattamento automatico contenute nella costituzione; quando, invece, le norme sovranazionali entrano nell'ordinamento attraverso una legge di recepimento, la stessa pu\u00f2 essere sottoposta a controllo di legittimit\u00e0 costituzionale ma, ove la norma da recepire sia in contrasto con la costituzione, si pone il dilemma se violare quest'ultima o gli obblighi assunti dallo Stato in sede internazionale."}
{"id": "1655361", "revid": "287204", "url": "https://it.wikipedia.org/wiki?curid=1655361", "title": "Laghi del Canada", "text": "I laghi del Canada con una superficie superiore ai 3 km\u00b2 sono stimati in 31.190, mentre una stima precisa su quanti siano quelli pi\u00f9 piccoli non esiste.\nLaghi per superficie.\nQuesta lista riporta i laghi situati (almeno in parte) entro i confini del Canada e che hanno una superficie totale di almeno 1.000 km\u00b2."}
{"id": "1655362", "revid": "486946", "url": "https://it.wikipedia.org/wiki?curid=1655362", "title": "Canis lupus lupaster", "text": ""}
{"id": "1655368", "revid": "729019", "url": "https://it.wikipedia.org/wiki?curid=1655368", "title": "Micrognazia", "text": "La micrognazia o micrognatismo \u00e8 uno sviluppo anomalo della mandibola, che appare di volume e dimensioni ridotti.\nSi tratta di una condizione presente in numerose sindromi, come la sindrome di Pierre Robin, la sindrome del cri du chat, la sindrome di Marfan, la sindrome di Treacher Collins, la sindrome di Turner, la trisomia 13, la trisomia 18, la sindrome di Russell-Silver, la sindrome di Pitt-Rogers-Danks o la sindrome di Hallermann-Streiff, ma pu\u00f2 sussistere anche come difetto isolato."}
{"id": "1655370", "revid": "1494169", "url": "https://it.wikipedia.org/wiki?curid=1655370", "title": "Hrazdan", "text": ""}
{"id": "1655371", "revid": "2084998", "url": "https://it.wikipedia.org/wiki?curid=1655371", "title": "Isolamento sismico", "text": ""}
{"id": "1655378", "revid": "729019", "url": "https://it.wikipedia.org/wiki?curid=1655378", "title": "Luigi Filippo Benedettini", "text": "Biografia.\nNacque da Orlando Benedettini ed Enrichetta Forlivesi.\nFu Presidente dell'Unione Monarchica Italiana durante l'esilio di Umberto II e conte.\nSpos\u00f2 Maria Luigia Mattias, con la quale ebbe un figlio: Luciano Benedettini, nato il 7 giugno 1920."}
{"id": "1655382", "revid": "88740", "url": "https://it.wikipedia.org/wiki?curid=1655382", "title": "Tambeach", "text": "Il tambeach \u00e8 una specialit\u00e0 di tamburello ideata in Italia e in fase di espansione internazionale.\nStoria.\nSulle spiagge italiane sin dai primi anni del secolo scorso si giocava col tamburello ma senza un regolamento. Sin dal secondo dopoguerra in Sicilia, pi\u00f9 precisamente nelle spiagge catanesi (Playa) si praticava il gioco del tambeach fino ad allargarsi solo dopo gli anni settanta anche nel resto delle spiagge siciliane. Nel 1975, a Cava d'Aliga, fu organizzato un torneo con un primo regolamento che, con qualche modifica, divenne poi il regolamento ufficiale del primo campionato italiano, disputato nel 1996.\nCampo di gioco.\nDeve essere posto su una zona pianeggiante, \u00e8 di forma rettangolare e sviluppa le seguenti dimensioni: \nTutte le linee di delimitazione del campo devono essere ben visibili e non devono avere larghezza inferiore a 5\u00a0cm e superiore a 8\u00a0cm. Qualora queste venissero spostate durante un'azione di gioco, dovranno essere riallineate. Se durante l'azione di gioco la linea si rompe il gioco verr\u00e0 interrotto; se invece la linea viene spostata, sar\u00e0 competenza dell'arbitro decidere se far ripetere il punto qualora non sia possibile stabilire se la palla \u00e8 effettivamente buona o meno, oppure assegnare il punto a una squadra, se oggettivamente sicuro del proprio giudizio, prescindendo dalla posizione errata della linea.\nGli attrezzi per lo svolgimento del gioco consistono in una palla da tennis e un tamburello, costituito da un telaio di forma circolare e di diametro massimo di 28\u00a0cm dotato di maniglia per l'impugnatura, sul quale viene tesa una membrana industriale o animale; Il peso e la rumorosit\u00e0 del tamburello non sono soggetti a restrizioni ed \u00e8 ammesso l'uso di tamburelli di dimensioni inferiori; il tamburello, comunque costruito, deve essere omologato dalla Federazione Italiana Palla Tamburello. La palla \u00e8 quella omologata dalla Federazione Italiana Tennis.\nSvolgimento delle gare.\nPrima dell'inizio della partita, l'arbitro effettuer\u00e0 il sorteggio per la scelta del campo o della battuta da parte di una delle due squadre. All'inizio della partita, ogni squadra si disporr\u00e0 nella propria met\u00e0 campo. Nelle categorie di 'Doppio' ogni membro per squadra alternativamente, proceder\u00e0 alla battuta di servizio per tre punti consecutivi. A differenza del doppio maschile e femminile in cui nei tre punti del turno di battuta di ogni giocatore, a ricevere sar\u00e0 l'avversario posto nella met\u00e0 campo opposta a quella del battitore, nel doppio misto il giocatore di sesso maschile dovr\u00e0 battere sempre sull'avversario dello stesso sesso, stesso dicasi per la giocatrice donna. La battuta deve effettuarsi al di fuori della linea di fondo, dall'interno dei 6 m delimitati dai prolungamenti immaginari delle linee laterale e centrale del campo.\nPer ogni battuta sono a disposizione due tiri: sbagliando il primo si ha a disposizione il secondo, sbagliando anch'esso il punto verr\u00e0 attribuito alla squadra avversaria; nell'azione di battuta, la palla viene considerata in gioco dal momento in cui viene toccata dal tamburello. Qualora il giocatore si avvede di un errato lancio della palla nell'azione di battuta, pu\u00f2 riprendere la palla in mano, senza farla cadere a terra, e ripetere l'esecuzione della battuta. Nell'azione di battuta non pu\u00f2 essere spostata o sollevata la linea di fondo campo da parte del battitore se non dopo che \u00e8 stata colpita la palla con il tamburello. Una tale infrazione \u00e8 ritenuta \"fallo\". In caso di net il tiro si considera non effettuato, qualora la palla ricada nel settore di risposta o venga direttamente colpita dal ricevitore. Se il tiro di battuta \u00e8 indirizzato nel settore errato del campo avversario, la palla si considera ugualmente in gioco nel caso in cui il ricevitore abbia risposto colpendo la palla con il tamburello. \nNelle categorie di 'Singolo', la battuta deve essere effettuata al di fuori della linea di fondo del proprio campo, dall'interno dell'area delimitata dal prolungamento immaginario delle linee laterali e pu\u00f2 essere indirizzata in una qualsiasi parte del campo avversario. Per ogni battuta sono a disposizione due tiri e a turno i due giocatori provvederanno alla battuta per tre punti consecutivi. In caso di net il tiro si considera non effettuato. Una squadra realizza il punto quando riesce a far cadere la palla nel campo avversario, dopo che questa abbia superato la rete dall'interno dei montanti, o comunque dalla linea individuata da essi in direzione perpendicolare al terreno di gioco, qualora essi non siano simmetrici, di uguale altezza e/o spessore, o comunque non esattamente disposti. Qualora la palla venga indirizzata da una squadra fuori dal campo di gioco, il punto viene assegnato alla squadra avversaria; se tuttavia l'avversario risponde al tiro indirizzato fuori, la palla si considera in gioco. Si commettono falli nelle seguenti occasioni:\nIl colpo si considera nullo:\nDurata dell'incontro: Gli incontri si svolgono in tre o cinque set. Qualora durante lo svolgimento del torneo vengano organizzati gironi \"all'italiana\", \u00e8 data facolt\u00e0 alla giuria, sentito il parere del C.T.P., di decidere lo svolgimento delle gare in soli due set. Una squadra si aggiudica il set quando raggiunge quota 12 punti con almeno 2 punti di scarto sull'avversario; in caso contrario, sul punteggio di 12 pari, si continuer\u00e0 il gioco effettuando la battuta un punto per volta a turno dalle due squadre fin quando una delle due non avr\u00e0 acquisito il doppio vantaggio. L'incontro si sospende qualora una squadra abbia vinto i primi 2 o 3 set rispettivamente, se la partita si gioca al meglio dei 3 o 5 set.\nI giocatori iscritti ai tornei dovranno mantenere, durante lo svolgimento degli stessi, un comportamento sportivo. In caso di atteggiamenti scorretti di una squadra nei riguardi degli avversari, degli arbitri, del comitato organizzatore, del pubblico, ecc. quest'ultima verr\u00e0 punita come previsto dal regolamento di disciplina.\nCategorie di competizione.\nSono stati disputati tornei di diversi tipi:\nAlbo d'Oro.\nCampionato Italiano a Squadre (Doppio Misto)\n1996 - Tamburello Ragusa\n1997 - G.S.T. Ragusa\n1998 - G.S. Cava d\u2019Aliga (Ragusa)\n1999 - G.S. Cava d'Aliga (Ragusa)\n2000 - G.S. Cava d'Aliga (Ragusa)\n2002 \u2013 G.S.T. Ragusa \u2013 UISP Scicli (Ragusa)\n2003 - G.S. Kaukana (Ragusa)\n2004 \u2013 G.S.T. Ragusa \u2013 UISP Scicli (Ragusa)\n2005 - G.S.T. Ragusa \u2013 U.I.S.P. Scicli (Ragusa)\n2006 - Tambeach Kaukana (Ragusa)\n2007 - Kavadalica Tambeach-UISP Scicli (Ragusa)\n2008 - ASD Tamburello Ragusa\n2009 \u2013 Non Assegnato\n2010 \u2013 A.S. Roma Palla Tamburello\n2011 - Tambeach Kaukana (Ragusa)\n2012 - Tambeach Kaukana (Ragusa)\n2013 - Tambeach Kaukana (Ragusa)\n2014 - Tambeach Kaukana (Ragusa)\n2015 - G.S. Cava d\u2019Aliga (Ragusa) \n2016 - G.S. Cava d\u2019Aliga (Ragusa)\n2017 - G.S. Cava d\u2019Aliga (Ragusa)- 2019- ASD Tambueo Padova (Veneto) (Doppio Femminile-Sommaggio Roberta e Chiara Dalle Nogare)\nCoppa Europa Mediterranea a Squadre (Doppio Misto)\n2010 \u2013 A.S. Roma Palla Tamburello\n2011 - Tambeach Kaukana (Ragusa)\n2012 - Ragusa \n2013 - Germany Tambeach\n2014 - Non Disputata\n2015-17 - Non Assegnata \n2018 - G.S. Cava d\u2019Aliga (Ragusa)\n2019 - Non Disputata\nCoppa Intercontinentale a Squadre (Doppio Misto)\n2010 \u2013 A.S. Roma Palla Tamburello\n2011 - Tambeach Kaukana (Ragusa)\n2012 - Ragusa \n2013 - Germany Tambeach\n2014 - Brazil United\n2015-17 - Non Assegnata \n2018 - G.S. Cava d\u2019Aliga (Ragusa)\n2019 - Non Disputata"}
{"id": "1655386", "revid": "599013", "url": "https://it.wikipedia.org/wiki?curid=1655386", "title": "Christian Dailly", "text": "Calciatore versatile, pu\u00f2 essere schierato sia in difesa che come centrocampista difensivo."}
{"id": "1655392", "revid": "156618", "url": "https://it.wikipedia.org/wiki?curid=1655392", "title": "Vandeani", "text": ""}
{"id": "1655393", "revid": "1784938", "url": "https://it.wikipedia.org/wiki?curid=1655393", "title": "Tribunale rivoluzionario", "text": "Il Tribunale rivoluzionario (in francese \"Tribunal r\u00e9volutionnaire\") fu un tribunale speciale istituito nel 1793 a Parigi dalla Convenzione Nazionale durante la rivoluzione francese per giudicare gli oppositori politici. Divenne, in breve, il pi\u00f9 potente mezzo del Regime del Terrore (1793-1794), sentenziando la pena di morte per molte personalit\u00e0 illustri.\nContesto storico.\nLe notizie del fallimento dell'esercito francese nel Belgio crearono rivolte popolari a Parigi e, il 10 marzo 1793, su proposta di Georges Jacques Danton, la Convenzione decret\u00f2 l'istituzione di un tribunale straordinario, per giudicare gli oppositori della rivoluzione, il cui nome ufficiale fu \"Tribunale rivoluzionario\".\nIl tribunale rivoluzionario emise, nel periodo del Terrore, 5.342 sentenze, delle quali 2.727 capitali, contro i cittadini fautori dell'antico regime.\nUn altro tribunale rivoluzionario venne istituito a Nantes, nell'autunno del 1793, da Jean Baptiste Carrier, per giudicare i vandeani, catturati in seguito alle guerre di Vandea, ma venne sciolto, nel febbraio 1794, da Robespierre. Gli imputati, trattandosi di insorti, vennero tutti condannati a morte, e il numero di condanne eseguite si aggir\u00f2 intorno ai diecimila.\nDopo il 9 termidoro anno II (27 luglio 1794), inizia la reazione termidoriana, con la nuova politica della Convenzione. Jacques Alexis Thuriot, tornato al vertice del Comitato di salute pubblica, nell'agosto 1794, fa nominare il suo amico Dobsen a capo del tribunale rivoluzionario, al posto di Dumas, che viene ghigliottinato.\nIl tribunale rivoluzionario venne poi soppresso il 31 maggio 1795. Fra le sue sentenze di condanna pi\u00f9 celebri si ricordano: la regina Maria Antonietta, l'astronomo e politico Jean Sylvain Bailly, gli H\u00e9bertisti, i Dantonisti e i Girondini.\nFunzionamento.\nEra composto da una giuria, un procuratore pubblico e due sostituti, tutti nominati dalla Convenzione, e non si poteva ricorrere in appello. Con Martial Herman come presidente e Fouquier-Tinville come procuratore pubblico, il tribunale inquis\u00ec i monarchici, i preti refrattari e tutti i protagonisti, tali o presunti, della controrivoluzione.\nIl 10 giugno 1794, con l'applicazione della famosa Legge di Pratile, che proib\u00ec agli imputati di avere consulenti legali per la loro difesa e anche l'escussione di testimoni a discarico, le condanne del tribunale aumentarono. Bisogna comunque ricordare che la legge di Pratile nel progetto originale avrebbe dovuto essere mediata dall'esecuzione dei decreti di Ventoso, che istituivano ben sei gradi di giudizio prima di quello definitivo, tutti con la possibilit\u00e0 di presentare testimoni.\nPrima di questa legge, in tredici mesi, le condanne a morte eseguite a Parigi erano state 1.220, nei quarantacinque giorni che passarono tra l'emanazione della legge e la caduta di Robespierre (che peraltro in quel periodo si era ritirato dal Comitato di Salute Pubblica vedendosi impossibilitato a fermare queste condanne), furono 1.376. Questo perch\u00e9 la legge di Pratile imponeva che tutte le sentenze venissero eseguite nella capitale, e non perch\u00e9 si stesse effettivamente verificando un aumento spropositato delle esecuzioni (errore in cui peraltro cadde lo stesso Robespierre, nel denunciare quella che vedeva come una crudele esagerazione della \"giustizia\" rivoluzionaria)."}
{"id": "1655403", "revid": "1926649", "url": "https://it.wikipedia.org/wiki?curid=1655403", "title": "Giampaolo Piaceri", "text": "Carriera.\nIn carriera ha disputato cinque campionati di Serie A con le maglie di Torino, , e , per complessive 85 presenze e 13 reti.\nHa inoltre totalizzato 157 presenze e 39 reti in Serie B nelle file di Cagliari, Trani, e Pisa. Nella stagione 1967-1968 con 14 reti realizzate (giungendo terzo nella classifica marcatori) ha contribuito alla prima storica promozione del Pisa in massima serie. \nChiude la carriera giocando nel Camaiore (in serie D) squadra della sua citt\u00e0 nel 1973/74."}
{"id": "1655415", "revid": "599013", "url": "https://it.wikipedia.org/wiki?curid=1655415", "title": "Evelin Jahl", "text": "Biografia.\nNel 1973, a Duisburg, vinse i campionati Europei juniores, stabilendo il nuovo primato mondiale della categoria con un lancio a 60,00 metri, di ben un metro e mezzo superiore al precedente (58,50 m).\nNel 1974 miglior\u00f2 il sul primato personale a 63,32 m, l'anno successivo a 63,44 m.\nDurante la finale olimpica di lancio del disco a , al primo della gara lanci\u00f2 subito a 69,00 m, stabilendo cos\u00ec un ulteriore primato personale oltrech\u00e9 il nuovo record olimpico, relegando al secondo posto la bulgara Maria Vergova-Petkova ed al quarto la pluri-campionessa Faina Melnik.\nNel 1978 vinse il titolo europeo, con 66,98 m stabilendo, durante la stagione, il suo primo record mondiale assoluto con 70,72 metri, riuscendo poi a migliorarlo ulteriormente nel 1980 fino a 71,50 metri.\nAlle Olimpiadi di riusc\u00ec a confermarsi di nuovo la \"numero uno\" del pianeta vincendo il suo secondo titolo di Campionessa olimpica, superando la bulgara Maria Vergova-Petkova, con il nuovo record olimpico a 69,96 m.\nA livello di risultati, pari a lei, nel Ventesimo secolo, ci fu la sola Nina Roma\u0161kova, che riusc\u00ec a trionfare in due Olimpiadi (Helsinki 1952, Roma 1960), un campionato d'Europa stabilendo poi un primato del mondo assoluto."}
{"id": "1655416", "revid": "767487", "url": "https://it.wikipedia.org/wiki?curid=1655416", "title": "The Bevis Frond", "text": "The Bevis Frond \u00e8 un gruppo musicale britannico fondato da Nick Saloman nel 1986, la cui musica ispirata al rock degli anni sessanta spazia dall'indie rock al rock psichedelico. Il gruppo ha inciso 21 album, la maggior parte autoprodotti e pubblicati dalla etichetta di Saloman, la Woronzow.\nStoria.\nProveniente da altre esperienze musicali formative, Nick Saloman forma The Bevis Frond nel 1986. Con i soldi ottenuti grazie a un risarcimento danni conseguente a un incidente motociclistico del 1982, pubblica per la Woronzow Records, etichetta da lui creata, il primo album \"Miasma\" e inizia a tenere abitualmente concerti, venendo apprezzato dalla critica di settore.\nNel 1988 il gruppo pubblica \"Triptych\", ispirato sia al blues rock che al folk rock di matrice Byrds.\nNel 1990 Saloman ha abbastanza soldi da potersi permettere di affittare uno studio professionale, viene cos\u00ec pubblicato l'album \"Any Gas Faster\". Il disco ottiene anche una diffusione in Italia, venendo trasmesso da Radio Rock (Roma).\nAl gruppo, sempre nel 1990, collabora Twink dei Pink Fairies per l'album \"Magic Eye\".\nHanno preso parte alla registrazione degli ultimi album, musicisti che accompagnavano di volta in volta Saloman nelle tourn\u00e9e, fra cui Adrian Shaw al basso."}
{"id": "1655418", "revid": "713168", "url": "https://it.wikipedia.org/wiki?curid=1655418", "title": "Concistori di papa Urbano VIII", "text": "Papa Urbano VIII (nome di battesimo: Maffeo Barberini) ha creato 74 cardinali, in 8 concistori, in quasi 21 anni di pontificato.\n2 ottobre 1623 (I).\nNominato un cardinale:\n7 ottobre 1624 (II).\nNominati 3 cardinali:\n19 gennaio 1626 (III).\nNominati 15 cardinali:\n30 agosto 1627 (IV).\nNominati 8 cardinali:\n19 novembre 1629 (V).\nNominati 11 cardinali:\n28 novembre 1633 (VI).\nNominati 7 cardinali:\nIl vescovo Lorenzo Azzolini di Narni, segretario della S.C. della Consulta, stava per essere creato cardinale, ma mor\u00ec pochi giorni prima che si svolgesse il concistoro del 28 novembre 1633.\nAnalogamente, Luigi XIII, re di Francia, chiese pi\u00f9 volte al Pontefice di acconsentire alla creazione cardinalizia di Fran\u00e7ois de Leclerc du Tremblay, O.F.M.Cap., ma senza successo.\n16 dicembre 1641 (VII).\nNominati 12 cardinali:\n13 luglio 1643 (VIII).\nNominati 17 cardinali:"}
{"id": "1655423", "revid": "2091899", "url": "https://it.wikipedia.org/wiki?curid=1655423", "title": "Balconevisi", "text": "Balconevisi \u00e8 una frazione del comune italiano di San Miniato, nella provincia di Pisa, in Toscana.\nIl borgo, che si presenta come centro agricolo, \u00e8 molto importante per il tartufo bianco tipico di queste colline, ed \u00e8 situato in un colle a cavallo fra le valli dei torrenti Egola e Chiecina.\nIl paese sorge su un colle a circa 130 metri di altezza in posizione panoramica e domina tutta la Valdegola, circondato da boschi e panorami davvero superbi e si trova a circa 6 chilometri da San Miniato.\nLa caratteristica ed unica via percorre il paese nel mezzo alle sue caratteristiche case, in fondo al borgo si trova la parte storica con la Villa dello Strozzi ed altre pregevoli case, oltre alla chiesa nuova di fine Ottocento.\nOgni anno la seconda domenica di ottobre si tiene il Palio del Papero, una corsa con i paperi sul campo sportivo, che corrono per le contrade di Borgo, Buecchio, Fornacino e Fondo di scesa.\nLa terza domenica di ottobre si tiene invece dal 1980 la Sagra del tartufo bianco e del fungo, che richiama migliaia di visitatori.\nPoche centinaia di persone riescono a tenere ancora vivo il paese organizzando varie iniziative tramite l'Unione Sportiva Balconevisi.\n\u00c8 il paese dei tartufai, infatti da oltre 40 anni si tiene la sagra del tartufo e famosi sono 3 tartufai, che hanno fatto la storia:\nStagnazza, Stanislao Costa, il primo tartufaio, proveniente dalla Romagna a fine Ottocento, che ha insegnato in zona l'arte della ricerca del tartufo e che ha sposato una balconevisana all'inizio del Novecento, Amelia Peragnoli,\nEugenio Gazzarrini, che \u00e8 stato il primo commerciante di tartufi di San Miniato, i cui eredi ancora commerciano questo prodotto in tutta Italia. Anche le altre famiglie di importanti commercianti odierni di tartufo hanno qui le loro origini: Gemignani e Savini.\nArturo Gallerini, detto il Bego, \u00e8 entrato nel guinness dei primati, per avere trovato vicino a Balconevisi il tartufo bianco pi\u00f9 grande mai trovato nel mondo di kg 2,540, regalato da un commerciante albese al presidente degli Stati Uniti nel 1954. \nMonumenti e luoghi d'interesse.\nInteressante \u00e8 la chiesa di San Pietro (ormai ridotta in ruderi) con il suo campanile, costruita negli anni venti del Cinquecento. Di una pi\u00f9 antica chiesa dei Santi Jacopo e Pietro, ricordata gi\u00e0 dal 1260 fra le chiese della Diocesi di Lucca, si trovano alcuni resti su un colle chiamato Montelabro a circa 500 m. \nA Balconevisi si trovano inoltre la nuova chiesa e una villa degli Strozzi costruita verso il 1560."}
{"id": "1655424", "revid": "37401", "url": "https://it.wikipedia.org/wiki?curid=1655424", "title": "Protomartire", "text": "Protomartire \u00e8 il titolo attribuito al primo cristiano di una Chiesa che abbia testimoniato la sua fede con il martirio. \nEsso deriva infatti dall'unione delle parole greche \u03c0\u03c1\u1ff6\u03c4\u03bf\u03c2 (\"pr\u014dtos\", 'primo') e \u03bc\u03ac\u03c1\u03c4\u03c5\u03c2 (\"martys\", 'testimone (di fede)', 'martire').\nSanto Stefano Protomartire.\nIl diacono Stefano di Gerusalemme, essendo stato il primo cristiano martirizzato \u00e8 considerato protomartire della Chiesa universale e venerato da tutte le Chiese che ammettono il culto dei santi con il nome di Santo Stefano protomartire.\nAltri protomartiri.\nOltre a Stefano, altri protomartiri vengono individuati presso le singole Chiese particolari: in tal caso il \"protomartire\" \u00e8 il primo membro della comunit\u00e0 ad aver subito il martirio.\nTra questi vi sono:"}
{"id": "1655443", "revid": "339392", "url": "https://it.wikipedia.org/wiki?curid=1655443", "title": "Impero Mughal", "text": ""}
{"id": "1655445", "revid": "339392", "url": "https://it.wikipedia.org/wiki?curid=1655445", "title": "Mughal", "text": ""}
{"id": "1655447", "revid": "339392", "url": "https://it.wikipedia.org/wiki?curid=1655447", "title": "Dinastia Mughal", "text": ""}
{"id": "1655448", "revid": "682976", "url": "https://it.wikipedia.org/wiki?curid=1655448", "title": "Bannalit\u00e0", "text": ""}
{"id": "1655449", "revid": "1851848", "url": "https://it.wikipedia.org/wiki?curid=1655449", "title": "Mario Tomy", "text": "Carriera.\nVanta 14 presenze e una rete in Serie A e 2 presenze in Coppa delle Alpi."}
{"id": "1655451", "revid": "3732", "url": "https://it.wikipedia.org/wiki?curid=1655451", "title": "Alberto Bergamini", "text": "Biografia.\nL'inizio della carriera.\nDopo una formazione basata sugli studi tecnici, seguiti dagli studi letterari, giovanissimo inizi\u00f2 a collaborare con \"Il Resto del Carlino\". Nel 1891 pass\u00f2 al \"Corriere del Polesine\", quotidiano di Rovigo espressione del gruppo liberale-monarchico. Dopo pochi anni fu nominato direttore dai proprietari, gli agrari della provincia (febbraio 1893). Le sue doti organizzative non passarono inosservate: nel luglio 1898 Luigi Albertini, segretario di redazione del \"Corriere della Sera\", che lo aveva conosciuto due anni prima (i due erano coetanei) ed aveva seguito negli anni l'evoluzione del suo giornale, lo segnal\u00f2 a Eugenio Torelli Viollier, che lo assunse. Bergamini and\u00f2 a Roma, dove affianc\u00f2 Michele Torraca, capo dell'ufficio romano del quotidiano milanese.\nNel 1900 Albertini, diventato nuovo direttore del \"Corriere\", lo chiam\u00f2 a Milano. Bergamini lavor\u00f2 al suo fianco come segretario di redazione, una figura di collegamento tra i giornalisti e la direzione (ruolo che svolse anche Albertini quando fu assunto nel quotidiano di via Solferino).\nDirettore del \"Giornale d'Italia\".\nQuando, nel 1901, i politici Sidney Sonnino e Antonio Salandra decisero di fondare un nuovo quotidiano liberal-nazionale a Roma, chiesero ad Albertini un consiglio su chi mettere a capo del nuovo giornale. Albertini fece loro il nome di Bergamini, anche se ci\u00f2 gli cost\u00f2 la privazione di un collaboratore cui teneva molto. Nel \"Giornale d'Italia\" (il cui primo numero usc\u00ec il 16 novembre 1901) Bergamini ebbe il doppio ruolo di direttore e socio accomandante (cio\u00e8 amministratore) (come Albertini al \"Corriere\"). Con lui pass\u00f2 dal \"Corriere\" al nuovo quotidiano anche Domenico Oliva, gi\u00e0 di stanza a Roma come deputato al Parlamento.\nBergamini \u00e8 passato alla storia del giornalismo italiano per l'invenzione della Terza pagina e per l'adozione, in essa, del carattere tipografico elzeviro. La prima \u00abterza pagina\u00bb usc\u00ec, l'11 dicembre 1901, in occasione della prima della tragedia \"Francesca da Rimini\" di Gabriele D'Annunzio, con protagonista Eleonora Duse, presso il Teatro Costanzi di Roma. All'entrata dell'Italia nella prima guerra mondiale, il 3 giugno 1915 Bergamini fece richiesta al ministro della Guerra, Zuppelli, per essere arruolato volontario. La domanda non ebbe accoglimento ed egli rest\u00f2 per tutta la durata del conflitto alla direzione del giornale.\nIl 3 ottobre 1920 venne nominato senatore del Regno. Nei primi anni venti irruppe sulla scena politica nazionale il movimento fascista. Nonostante Bergamini mostrasse un iniziale interesse, non tard\u00f2 a notarne la carica sovversiva. Ebbe presto uno scontro personale con Benito Mussolini. Il 31 ottobre Mussolini divent\u00f2 capo del governo, neanche un mese dopo (23 novembre) moriva Sidney Sonnino. Oltre a lasciarlo solo alla guida del giornale, veniva a mancare a Bergamini un sostegno importante dentro i palazzi del potere.\nIl ritiro a vita privata.\nNel novembre 1923, dopo 22 anni ininterrotti nel ruolo di direttore ed amministratore del quotidiano, Bergamini si dimise: aveva capito che se avesse continuato in libert\u00e0 il proprio lavoro sarebbe andato incontro a gravi inconvenienti personali con il Governo. Oltre a lasciare la direzione, cedette anche le sue quote della societ\u00e0 editrice. Bergamini dichiar\u00f2 che il \"Giornale d'Italia\" vendeva in media 300.000 copie. Successivamente si accost\u00f2 ai gruppi liberali facenti capo a Ivanoe Bonomi e ad Alessandro Casati.\nIl 27 febbraio 1924 sub\u00ec un'aggressione mentre rientrava in casa, rimanendo ferito da colpi di pugnale. Ritenendo di essere stato vittima di un delitto a sfondo politico, decise quindi di lasciare Roma. Il 20 marzo present\u00f2 le dimissioni da presidente dell'Associazione Nazionale della Stampa(era stato eletto al vertice dell'organismo il 1\u00ba ottobre 1923) e si ritir\u00f2 nella dimora collinare di Monte Folone (comune di Gubbio), venendo a Roma per recarsi al Senato soltanto in limitate occasioni. Nel 1929, insieme a Benedetto Croce e Francesco Ruffini critic\u00f2 il Concordato, votando contro la ratifica dei patti lateranensi. Nel 1942 riprende la residenza di Roma, in piazza del Popolo.\nIl rientro nella vita pubblica.\nNel 1943 entr\u00f2 a far parte dei Gruppi di Ricostruzione, organismi che raccoglievano liberali, cattolici liberali e social-riformisti. Scopo della loro azione era convincere il re a liquidare Mussolini e riassumere i pieni poteri. Collabor\u00f2 anche con l'organo del movimento, \"La Ricostruzione. Fronte unico della libert\u00e0\", diretto da Ivanoe Bonomi. Il 26 luglio ader\u00ec al \u00abComitato delle opposizioni\u00bb promosso da Bonomi, Alessandro Casati e Tommaso Della Torretta insieme ad Alcide De Gasperi, Giuseppe Spataro, Meuccio Ruini e Giovanni Gronchi. Ospit\u00f2 nella sua abitazione qualche riunione del Comitato.\nAll'indomani del 25 luglio 1943, data che sanc\u00ec la caduta del fascismo, fu richiamato alla direzione del \"Giornale d'Italia\". Inoltre fu eletto vicepresidente della ricostituita Federazione Nazionale della Stampa (FNSI). Costitu\u00ec una sua formazione politica, \u00abConcentrazione liberale\u00bb. Dopo l'8 settembre, per\u00f2, fu arrestato dai tedeschi e condotto in prigione con l'accusa di aver partecipato al colpo di stato che aveva destituito Mussolini. Nel febbraio 1944 riusc\u00ec, assieme ad altri detenuti, ad evadere e si rifugi\u00f2 nel Palazzo del Laterano, dove si trovavano anche Ivanoe Bonomi ed altri membri del Comitato di Liberazione Nazionale, nonch\u00e9 Giuseppe Saragat.\nAll'indomani della Liberazione di Roma, il 7 giugno 1944 fu eletto presidente della FNSI. Ma pochi mesi dopo ricevette un attacco da parte del quotidiano del PCI \"l'Unit\u00e0\". Ritenendolo lesivo nei suoi confronti, rassegn\u00f2 le dimissioni. Il Psychological Warfare Branch (PWB) anglo-americano gli offr\u00ec la direzione del \"Giornale d'Italia\". Bergamini rifiut\u00f2 perch\u00e9 la richiesta comprendeva anche il mutamento del nome del quotidiano.\nNel 1946 fu eletto all'Assemblea costituente; successivamente venne nominato senatore. Durante la campagna referendaria appoggi\u00f2 la Monarchia. Nel 1951 pubblic\u00f2 una \"Storia del \u00abGiornale d'Italia\u00bb\", con nota introduttiva di Salvatore Valitutti, in cui rievoc\u00f2 le circostanze che avevano prodotto la nascita del quotidiano e le vicende che ne avevano accompagnato la crescita. Dal 30 aprile 1956 al gennaio 1962 fu di nuovo presidente della Federazione Nazionale della Stampa, mostrando fino ai suoi ultimi anni un estremo attaccamento ai problemi inerenti alla sua professione. \nDopo un malore che lo colp\u00ec mentre era nella biblioteca del Senato, mor\u00ec a Roma il 22 dicembre 1962.\nIl Fondo Bergamini.\nPer sua espressa volont\u00e0 (messa per iscritto nel testamento) i libri della biblioteca personale e i documenti da lui raccolti al \"Giornale\" dovevano essere conservati nel paese natale, San Giovanni in Persiceto.\nNel 1963 la biblioteca civica ha ricevuto 8.800 volumi (molti di letteratura italiana e francese in edizione e lingua originale), 3.700 lettere da amici, scrittori e uomini politici, oltre a numerosi manoscritti. Finora, del carteggio bergaminiano \u00e8 stata pubblicata la parte che riguarda Sidney Sonnino.\nIl 7 settembre 1980 la Poligrafici Editoriale (ultima proprietaria del \"Giornale d'Italia\") ha donato alla biblioteca la raccolta completa de \"Il Giornale d'Italia\" (1901-1976), \"Il Piccolo Giornale d'Italia\" (1912-1944), \"Il Giornale d'Italia Agricolo\" (1920-1975), \"Il Giornale d'Italia della Domenica\" (1931-34 e 1954-59), oltre all'archivio redazionale del \"Giornale d'Italia\", costituito da migliaia di fotografie (che coprono un arco che va dagli anni venti agli anni settanta), ritagli di giornali e documenti vari."}
{"id": "1655459", "revid": "709565", "url": "https://it.wikipedia.org/wiki?curid=1655459", "title": "Neal Shaara", "text": "Neal Shaara, conosciuto anche come Thunderbird III, \u00e8 un personaggio dei fumetti, creato da Chris Claremont (testi) e Leinil Francis Yu (disegni) nel 2000, pubblicato dalla Marvel Comics. La sua prima apparizione avvenne in \"X-Men\" (seconda serie) n. 100.\n\u00c8 un pirocineta indiano, che non ha alcun collegamento con il Thunderbird originale a parte il nome. Vegetariano, in origine il suo nome in codice era Agni, in onore del dio del fuoco indiano.\nBiografia del personaggio.\nOrigini.\nNeal Shaara proviene da un'influente famiglia di Calcutta, India, dove il padre esercita la professione di capo della polizia. Quando suo fratello Sanjit, giornalista, scomparve, Neal decise di investigare andando contro il volere dell'intera famiglia. A sua insaputa era controllato dalla detective Karima Shapandar, che lo salv\u00f2 quando venne aggredito da un gruppo di teppisti. I due s'innamorarono e cominciarono una relazione mentre continuavano le ricerche del fratello. Vicini a scoprire la verit\u00e0, furono catturati dal malvagio Bastion, che progettava di trasformare entrambi in \"Sentinelle Omega\", robot sofisticati con sembianze umane ed il compito di sterminare i mutanti, come aveva gi\u00e0 fatto con Sanjit. Lo shock della scoperta della fine del fratello, attiv\u00f2 i poteri mutanti latenti di Neal, che consistevano nella creazione di raffiche di plasma solare e calore.\nSanjit riusc\u00ec ad aggirare il programma di Sentinella Omega che gli era stato impiantato, ma venne successivamente ucciso. Durante il processo di trasformazione, Karima disse a Neal di fuggire, poich\u00e9 una volta completato, lei sarebbe stata costretta ad ucciderlo.\nX-Men.\nSperduto ed isolato, con strani poteri che non comprendeva n\u00e9 desiderava, Neal contatt\u00f2 la dottoressa Moira Mac Taggert, vecchia amica di famiglia, e venne invitato sull'isola di Muir. Qui incontr\u00f2 gli X-Men sotto copertura, che tentavano di fermare Cable quando il suo virus T.O. (tecno-organico) and\u00f2 fuori controllo. Solamente dopo questo episodio, Neal si un\u00ec al team con il nome di \"Thunderbird\". Durante il suo periodo con gli X-Men, si scontr\u00f2 parecchie volte con Havok, ed ebbe parecchi problemi con se stesso, in quanto la sua volont\u00e0 di non ferire nessuno contrastava grandemente con la natura offensiva del suo potere. Nel frattempo s'innamor\u00f2 di Psylocke, mentre questa era sentimentalmente legata ad Angelo. I due infine si lasciarono e Psylocke fu libera di cominciare una relazione con Neal.\nX-Treme X-Men.\nThunderbird e cinque altri X-Men formarono un gruppo con l'obiettivo di recuperare i \"Diari di Destiny\", nei quali era riportato il destino dell'umanit\u00e0. All'inizio di quest'avventura Psylocke fu uccisa del misterioso Vargas, lasciando uno sconsolato Neal in preda ai sensi di colpa.\nPer un periodo di tempo Neal lavor\u00f2 con Alfiere allo scopo di riuscire a controllare il suo potere e durante una lezione scopr\u00ec di non riuscire a fondere l'adamantio.\nQualche tempo dopo cominci\u00f2 una relazione con Heather Cameron. Lei ed il fratello Davis si unirono brevemente agli \"X-Treme X-Men\" per fermare l'invasione di Madripoor da parte del conquistare intergalattico Khan. Successivamente lui ed Heather lasciarono il team alla ricerca di Davis.\nX-Corporation.\nNon avendo ancora ritrovato Slipstream, Heather e Neal si unirono ad X-Corporation. Questa loro breve avventura termin\u00f2 poco dopo l'M-Day. Thunderbird e Lifeguard furono tra i pochi mutanti a conservare i poteri. Per timore che le sedi di X-Corporation fossero oggetto di attentati, Ciclope decise di chiuderle e richiamare il personale allo Xavier Institute. Non \u00e8 ancora chiaro se Neal ed Heather hanno deciso di lasciar perdere la ricerca di Davis o se non siano riusciti a trovarlo.\nAl giorno d'oggi.\nNei file dei 198, Neal \u00e8 presente come uno dei pochi mutanti che sono riusciti a conservare i poteri. Soggiorna allo Xavier Institute e continua la sua relazione con Lifeguard. Non \u00e8 pi\u00f9 apparso in nessuna serie dopo la chiusura delle X-Corporation.\nPoteri e abilit\u00e0.\nThunderbird ha il potere di convertire l'energia solare dell'ambiente circostante in raffiche di plasma. Pu\u00f2 utilizzare il suo potere per creare sfere esplosive, onde solari, flash abbaglianti e per aumentare la temperatura circostante; pu\u00f2 anche incanalare energia propulsiva per volare a velocit\u00e0 supersonica. Inizialmente inesperto nell'uso del suo potere, un intenso allenamento con Psylocke e Alfiere, gli ha garantito una certa dose di controllo su di esso.\nCuriosit\u00e0 sul personaggio.\nNell'arco degli anni, tre personaggi hanno preso il nome di battaglia \"Thunderbird\":"}
{"id": "1655462", "revid": "92723", "url": "https://it.wikipedia.org/wiki?curid=1655462", "title": "Diocesi latina di Oradea Mare", "text": ""}
{"id": "1655468", "revid": "196159", "url": "https://it.wikipedia.org/wiki?curid=1655468", "title": "Ludwig Moroder", "text": "\u00c8 ricordato alternativamente come \"Ludwig Moroder-Lenert\", \"Ludwig Moroder dl M\u00ebune\" o \"Lodovico Moroder\".\nBiografia.\nNacque a Ortisei, importante centro turistico della Val Gardena, da una famiglia molto nota in paese, in quanto i suoi membri, di padre in figlio, ricoprivano sin dal Seicento la carica di sagrestani della locale parrocchia. Suo padre, come peraltro la maggior parte dei gardenesi, intagliava il legno ed era specializzato nella creazione di crocifissi. Mor\u00ec quando Ludwig era ancora giovanissimo.\nLudwig impar\u00f2 a scolpire dal prof. Franz Haider, da Josef Moroder-Lusenberg e da Franz Tavella. Lavor\u00f2 nel laboratorio dei Fratelli Moroder nella casa Lenert ad Ortisei e come direttore tecnico nell'atelier dei Fratelli Moroder ad Offenburg nel Baden-W\u00fcrttemberg in Germania. Negli anni 1900-1914 allest\u00ec molti altari costruiti dalla ditta Fratelli Moroder, con statue in stile neogotico, nel Baden-W\u00fcrttemberg. \nSecondo la testimonianza della figlia, egli partecip\u00f2 all'esecuzione del gruppo scultorio della Santa Elisabetta d'Ungheria di Rudolf Moroder, ora esposto nella chiesa parrocchiale di Ortisei, scolpendo il mendicante. Per tale scultura la ditta Fratelli Moroder fu premiata con una medaglia d'oro all'Esposizione Mondiale di Parigi del 1900.\nNel 1911 spos\u00f2 Adele Moroder una lontana parente e figlia di Franz Moroder il titolare della ditta Fratelli Moroder e s'install\u00f2 definitivamente nel laboratorio di casa Lenert dopoch\u00e9 ben quattro fratelli della moglie Adele erano caduti nella prima guerra mondiale o deceduti per malattia.\nDal matrimonio con Adele nacquero cinque figli: Alessandro nel 1913, Maria nel 1914, Carlo nel 1917, Pauli nel 1919 e Alex nel 1923. Due dei suoi figli, Carlo e Pauli, divennero scultori nel legno. \nLudwig Moroder ottenne ancora nel 1918 l'incarico da parte del Governo di Vienna all'insegnamento di disegno, modellare e scultura nella Scuola d'Arte ad Ortisei dove insegn\u00f2 per 27 anni. \nSotto l'influenza del direttore della Scuola negli anni 1924-1927 Guido Balsamo Stella, Ludwig Moroder sub\u00ec un notevole cambiamento del suo stile che divenne pi\u00f9 contemporaneo. Le sue sculture divennero pi\u00f9 morbide nei lineamenti e spesso d'aspetto neorinascimentale rispetto allo stile neogotica neogotico, probabilmente ereditato da Franz Tavella suo maestro alla fine dell'Ottocento. \nAnche i numerosi viaggi nelle citt\u00e0 d'arte italiane contribuirono alla svolta del suo stile.\nNel 1920 Ludwig Moroder fu cofondatore del Circolo degli Artisti di Ortisei.\nIl 24 aprile 1935 fu conferito all'artista il titolo di \"Cavaliere dell'Ordine della Corona d'Italia\" da parte del re d'Italia Vittorio Emanuele III di Savoia.\nNel 1940 espose alla VII Triennale di Milano una madonna colossale scolpita con Rudolf Vallazza.\nNel 1943 una statua lignea dell'artista rappresentante San Francesco di Sales fu donata dai giornalisti del giornale \"L'Avvenire d'Italia\" al papa Pio XII (L'Avvenire d'Italia 21. Marzo 1943)\nUna statua lignea di donna con messe di frumento e fascio, alta ca 50\u00a0cm, donata al Principe Umberto di Savoia durante una visita in Val Gardena nel 1936, fu venduta nel 2005 all'asta di Christie's della collezione della principessa Maria Beatrice di Savoia.\nDopo l'occupazione dell'Alto Adige da parte delle truppe naziste nel 1943 fu sospeso dal suo incarico di insegnante d'arte avendo egli nel 1939 in occasione delle opzioni deciso di rimanere in Italia. Fu reinserito nell'insegnamento nel 1945. Nel 1949 si pension\u00f2 per motivi d'et\u00e0.\nOpere.\nOpere importanti sono esposte nella chiesa parrocchiale di Ortisei: Sant'Ulrico, la statua del Cuore di Ges\u00f9, il San Paolo, la crocifissione sul tabernacolo dell'altare principale, Sant'Antonio di Padova.\nNella vicina cappella dei caduti, progettata dal prof. Adolf Keim, si pu\u00f2 osservare uno dei capolavori del Moroder: la Piet\u00e0.\nAd Ortisei si possono inoltre ammirare il monumento a J.B Purger, il costruttore della Strada della Val Gardena, nel cimitero un crocifisso in stile tardogotico, nella chiesa di S. Antonio San Francesco scolpito nel 1914 e nel Museo della Val Gardena la scultura dell'eremita.\nNel presbiterio della chiesa di San Martino Vescovo a Sambugh\u00e8, comune di Preganziol (TV), statua del Sacro Cuore di Ges\u00f9 in cirmolo."}
{"id": "1655469", "revid": "113874673", "url": "https://it.wikipedia.org/wiki?curid=1655469", "title": "Bruno Bernabei", "text": "Fu membro della Massoneria, iniziato il 12 maggio 1919 nella loggia \"Diciannove maggio\" di Velletri. "}
{"id": "1655472", "revid": "1942768", "url": "https://it.wikipedia.org/wiki?curid=1655472", "title": "Ferrovia Gemona del Friuli-Casarsa", "text": "La ferrovia Gemona del Friuli-Casarsa \u00e8 una ferrovia a scartamento ordinario, nel territorio regionale del Friuli-Venezia Giulia. La tratta da Gemona a Pinzano al Tagliamento \u00e8 in esercizio, mentre la tratta Casarsa-Pinzano \u00e8 stata dismessa.\nStoria.\nLa prima tratta, da Casarsa a Spilimbergo con le stazioni di Valvasone, San Martino (fermata) e San Giorgio della Richinvelda, fu inaugurata nel gennaio 1893. I successivi due lotti, da Spilimbergo a Pinzano al Tagliamento (con la stazione di Valeriano) e da Pinzano a Gemona furono completati rispettivamente nel gennaio del 1912 e all'inizio del novembre 1914. Il piazzale della stazione di Majano (a Rivoli di Osoppo), successivamente fu interessato da lavori di ampliamento perch\u00e9 in questa stazione doveva innestarsi la linea, rimasta incompiuta, Majano-Udine.\nEbbe notevole importanza nella movimentazione militare nel corso delle due guerre mondiali e nella movimentazione di passeggeri tra la Pedemontana e la pianura friulana.\nLa sola tratta tra Casarsa e Pinzano fu chiusa al traffico passeggeri nel 1967 ed al traffico merci nel 1987.\nLa tratta chiusa \u00e8 ancora armata, si \u00e8 valutato anche un progetto di riqualificazione per convertirla in pista ciclabile, poi non realizzato. Un'altra proposta \u00e8 quella di trasformare il tratto da Pinzano a Casarsa in una ferrovia turistica.\nLa tratta Pinzano-Gemona rimasta in servizio fu gravemente danneggiata dal terremoto del 1976 e viene normalmente considerata come parte della ferrovia Gemona del Friuli-Sacile, anche per il fatto che il dirigente centrale operativo di tali linee \u00e8 comune e localizzato nella stazione di Pinzano. La linea attualmente in servizio \u00e8 costituita da un binario unico non elettrificato. La breve tratta tra Gemona e Osoppo \u00e8 invece elettrificata per favorire la circolazione dei treni merci diretti al raccordo con la zona industriale di Rivoli.\nIl 6 luglio 2012 nei pressi della stazione di Meduno, posta sulla linea Sacile-Pinzano, si verific\u00f2 lo svio di un treno a causa di una frana sulla sede ferroviaria. Di conseguenza, il servizio ferroviario fu sospeso e sostituito da un autoservizio.\nIl 7 ottobre 2016 la Regione Friuli Venezia Giulia, RFI e Fondazione FS hanno annunciato la riapertura del tratto usato come parte della Sacile-Gemona non appena saranno terminati i lavori di ammodernamento. La Sacile-Pinzano-Gemona sar\u00e0 la prima linea in Italia ad essere riaperta sia ai normali scopi di trasporto pubblico locale che come ferrovia turistica.\nIl 29 luglio 2018 la linea \u00e8 stata riaperta al traffico ferroviario turistico nel tratto Gemona-Pinzano.\nIl 16 settembre 2021 RFI e Regione Friuli Venezia Giulia hanno annunciato la riapertura al regolare traffico passeggeri, oltre che ai fini turistici, del tratto Gemona-Pinzano entro il 2023.\nTentativi di recupero del tratto Casarsa-Pinzano.\nIl 23 settembre 2014, dopo vari altri tentativi di riutilizzo poi non realizzati, si \u00e8 di nuovo discusso del futuro del tronco Pinzano-Casarsa. Il tentativo di riqualificazione come pista ciclabile non venne realizzato, quindi si propone di riutilizzarla come ferrovia vera e propria o di riattivarla a scopi turistici.\nNel dicembre 2020 la Regione Friuli Venezia Giulia acquista da RFI per 800.000\u20ac il sedime ferroviario tra Casarsa e Pinzano al fine di convertirla in pista ciclabile entro il 2022 e collegarla alla prossima completa riattivazione della Sacile-Pinzano.\nTraffico.\nIl servizio passeggeri regionale era svolto da Trenitalia lungo la relazione Sacile-Pinzano-Gemona. Dal luglio 2012 il servizio ferroviario \u00e8 sostituito da autocorse."}
{"id": "1655474", "revid": "287204", "url": "https://it.wikipedia.org/wiki?curid=1655474", "title": "Ariranha", "text": "Ariranha \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655480", "revid": "287204", "url": "https://it.wikipedia.org/wiki?curid=1655480", "title": "Cajobi", "text": "Cajobi \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655482", "revid": "88740", "url": "https://it.wikipedia.org/wiki?curid=1655482", "title": "Dante Bernamonti", "text": "Biografia.\nLa sua giovinezza viene ben presto sconvolta dalla morte del padre, quando aveva soli quattordici anni, e della madre, quando ne aveva diciannove. Da qui la necessit\u00e0 di iniziare giovanissimo a lavorare come garzone in fabbrica; nonostante le ovvie difficolt\u00e0 continua gli studi sino al conseguimento del diploma di maestro prima e di ragioniere poi.\nL'inizio dell'attivit\u00e0 politica.\nDal 1914 aderisce alla Federazione Giovanile Socialista Italiana di Cremona, successivamente ne verr\u00e0 eletto segretario.\nIl 17 agosto del 1917, attivista antibellico, viene arrestato come sovversivo insieme ad altri cinque cremonesi e processato dal tribunale militare di Pradamano che lo condanna per aver svolto propaganda contro la guerra a cinque anni di reclusione militare, condanna successivamente convertita a tre anni perch\u00e9 ancora minorenne. Riacquista la libert\u00e0 grazie all'amnistia del 1919.\nNel 1920 viene eletto consigliere comunale a Cremona ove lavora come insegnante ; successivamente accede anche alla carica di consigliere provinciale di Cremona. Nel 1921 partecipa al Congresso Socialista di Livorno, dopo la scissione del Partito Socialista Italiano, aderisce al Partito Comunista d'Italia ed \u00e8, assieme a Rosolino Ferragni e Ferruccio Ghinaglia, tra i fondatori della Sezione comunista a Cremona.\nSubito dopo inizia a dirigere il settimanale cremonese \"L'eco dei Comunisti\"; in questo periodo collabora con \"L'Ordine Nuovo\" di Antonio Gramsci, da poco divenuto quotidiano ed organo ufficiale del PCd'I.\nIl 5 dicembre del 1923, nei pressi del cimitero di Cremona, a causa del suo impegno antifascista \u00e8 oggetto di un agguato, viene crudelmente bastonato da un gruppo di fascisti, riporta una commozione cerebrale e numerose fratture. L'indomani viene pubblicata sul quotidiano di Cremona, diretto dal gerarca Roberto Farinacci, la notizia del suo bando dalla citt\u00e0. Nella notte alcuni amici, con la complicit\u00e0 degli infermieri, lo prelevano di nascosto dall'ospedale dove, sempre da amici, era stato ricoverato e lo trasportano sino a Brescia, insieme alla moglie Lina incinta del secondogenito Socrate ed al piccolo Spartaco di appena di 8 mesi. Resta ospite da parenti di lei che lo curano fino alla completa guarigione. Rimessosi si trasferisce a Milano e da l\u00ec a Cusano Milanino continuando clandestinamente l'attivit\u00e0 politica sotto lo pseudonimo di Carlo Gatti.\nIl carcere ed il confino.\nNel 1933 viene rintracciato a causa di una \"spiata\" da parte di un ex compagno, viene arrestato e riportato a Cremona ove resiste eroicamente agli interrogatori subiti nella questura di Via Cesare Battisti; in seguito \u00e8 trasferito nel carcere milanese di San Vittore. Mentre si trova recluso nasce la terzogenita, Vera. A San Vittore rimane quattro mesi, nel frattempo viene processato dal famigerato Tribunale speciale per la difesa dello Stato.\n\u00c8 il 1934 quando viene condannato a cinque anni di confino politico da scontare nell'Isola di Ventotene. Dopo solo tre anni, per gravi motivi di salute, i due anni rimanenti sono tramutati in detenzione domiciliare; li sconter\u00e0 a Milano, nell'abitazione ove si \u00e8 trasferita la famiglia dopo il suo arresto.\nIl ritorno all'attivit\u00e0 politica e sindacale.\nTorna a fare politica attiva nel 1943 quando entra a far parte del clandestino CLN (Comitato di Liberazione Nazionale).\nNel 1945, all'indomani della Liberazione, fa ritorno nella sua Cremona ove viene nominato Segretario della Camera del Lavoro (allora unitaria). L'anno dopo, nel 1946, viene nominato assessore alla pubblica istruzione del Comune di Cremona. In seguito alle storiche elezioni del 2 giugno 1946 risulta eletto deputato all'Assemblea costituente per il collegio di Mantova. In seno alla Costituente \u00e8 membro della Giunta per il Regolamento interno.\nDopo lo scioglimento dell'Assemblea Costituente nel 1948 si candida senza successo al seggio senatoriale di Crema; nello stesso anno viene eletto presidente della Federazione delle Cooperative, Consigliere della Lega Nazionale delle Cooperative, presidente della Tessilcoop e presidente dell'Unione Cooperative Cremonesi.\nIl 25 aprile del 1949 a Parigi partecipa, appositamente delegato, alla fondazione del Movimento Partigiani della Pace; alla Sala Pleyel sono presenti ben 2198 delegati provenienti da 72 paesi della terra. Nel corso del 1951, poco prima della morte improvvisa che lo sorprender\u00e0 prima del cinquantacinquesimo compleanno, viene eletto consigliere sia per il consiglio comunale che per quello provinciale di Cremona.\nToponomastica.\nIl comune di Cremona ha dedicato una via a Dante Bernamonti.\nCalcio.\nA Cremona verso la met\u00e0 degli anni cinquanta era attiva una squadra di calcio giovanile, la Bernamonti. Se ne hanno poche notizie certe, secondo le memorie di Giovanni Ferretti, portiere dell' e del Palermo negli anni sessanta, ma in giovent\u00f9 giocatore della Bernamonti, la societ\u00e0 aveva sede in Via Pippia e giocava a Po al campo Livrini."}
{"id": "1655483", "revid": "1573940", "url": "https://it.wikipedia.org/wiki?curid=1655483", "title": "Personaggi di Kindaichi sh\u014dnen no jikenbo", "text": "Questa \u00e8 una lista dei personaggi del manga \"Kindaichi sh\u014dnen no jikenbo\" e dei vari media da esso tratti (light novel, anime, serie televisiva, film).\nHajime Kindaichi.\n \u00e8 uno studente liceale. \u00c8 demotivato e pigro, causa dell'impazienza dell'amica d'infanzia Miyuki Nanase. Tuttavia, solo poche persone vedono la sua intelligenza e la sua abilit\u00e0 deduttiva, conseguenza del suo QI pari a 180, probabilmente ereditato da suo nonno, il detective privato K\u014dsuke Kindaichi (un personaggio letterario inventato da Seishi Yokomizo, \u00e8 chiamato il \"Colombo giapponese\" da alcuni). ).\n\u00c8 anche un affermato artista dell'illusionismo. \u00c8 conosciuto per essere un disastro con le ragazze, tuttavia la sua gentilezza catturer\u00e0 il cuore di molte figure femminili nella trama: da Miyuki Nanase a Reika Hayami e Sakura Gozo. Nonostante la sua inettitudine e una miriade di altri difetti, \u00e8 un amico leale ed un grande detective.\nMiyuki Nanase.\n \u00e8 l'amica d'infanzia e vicina di \"Hajime-chan\". Spesso ci si chiede come una studentessa modello come Miyuki possa essere amica di un fannullone come Hajime: nel profondo del cuore Miyuki non pensa che Hajime sia un idiota, e pare che ci sia un feeling non ancora dichiarato. Il suo compleanno \u00e8 il 24 novembre.\nIsamu Kenmochi.\n \u00e8 un della polizia giapponese, e precisamente della Polizia Metropolitana di Tokyo, che incontra Kindaichi nel suo primo caso."}
{"id": "1655487", "revid": "124773805", "url": "https://it.wikipedia.org/wiki?curid=1655487", "title": "Catanduva", "text": "Catanduva \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655488", "revid": "254200", "url": "https://it.wikipedia.org/wiki?curid=1655488", "title": "ELO rating system", "text": ""}
{"id": "1655491", "revid": "767487", "url": "https://it.wikipedia.org/wiki?curid=1655491", "title": "Juno Reactor", "text": "Juno Reactor \u00e8 un progetto musicale, conosciuto per la cinematica fusione di musica elettronica, musica sinfonica e musica etnica, i cui brani sono stati inclusi nelle colonne sonore di Matrix e altri film. Il centro del progetto \u00e8 \"Ben Watkins\", e le sue collaborazioni con un insieme e in costante avvicendamento di musicisti provenienti da ogni parte del mondo, tra cui il percussionista \"Mabi Thobejane\" dal Sudafrica assieme ai countrymen \"Amampondo\", \"Eduardo Niebla\", Steve Stevens, del batterista, Greg Ellis, \"Taz Alexander\", \"Ghetto Priest\" e di recente anche Yasmin Levy.\nStoria.\nIl gruppo Juno Reactor, venne formato inizialmente nel 1990 come progetto artistico. Ben Watkins sentiva la spinta interiore a collaborare con altri artisti per produrre e per essere coinvolto in progetti musicali che non fossero guidati esclusivamente dalla logica commerciale. Volle creare colonne sonore sperimentali musical/non musical, delle vere e proprie installazioni artistiche con collaterali progetti cinematografici.\nNel 1993, la Juno Reactor pubblic\u00f2 il primo singolo, \"Laughing Gas\", per l'etichetta discografica, \"NovaMute\". Questo fu subito seguito dal loro album di esordio, \"Transmissions\". Questa pubblicazione \u00e8 considerata uno dei primi album del genere musicale Goa trance. Pi\u00f9 tardi, la band pubblic\u00f2 l'album \"Luciana\" per l'etichetta di Alex Paterson del gruppo inglese, The Orb Inter-Modo. La Juno Reactor lasci\u00f2 nel 1995 la \"NovaMute\" e la \"Inter-Modo,\" firmando per l'etichetta discografica inglese \"Blue Room Released,\" per pubblicare il singolo, \"Guardian Angel\". Il loro album, \"Beyond the Infinite\" venne pubblicato nel 1996.\nNel 1997 vide la pubblicazione per la \"Wax Trax! Records\"/TVT Records, di \"Bible of Dreams\", il quarto album legato alla band dei Juno Reactor. L'album possedeva un sound molto diverso rispetto ai lavori precedenti, scostandosi dalla tradizionale \"beat dance\" e inglobando musica tribale. Watkins collabor\u00f2 con \"Amampondo\", un percussionista tradizionale sudafricano per comporre il singolo, \"Conga Fury\". \"Ben Watkins ed Amampondo\" si recarono in un tour di cinque settimane negli Stati Uniti, con l'apertura del concerto affidata al cantante e compositore inglese, Moby. Nel 1998 la Juno Reactor suon\u00f2, al Festival di Glastonbury, un entusiasmante live set con Amampondo.\nWatkins pubblic\u00f2 il quinto album con i Juno Reactor, \"Shango\" nel 2000. Il primo pubblicato con la Metropolis Records. Il primo pezzo dell'album, dal titolo, Pistolero, fu realizzato in collaborazione con il chitarrista Steve Stevens alias Billy Idol. Il brano apriva una nuova era musicale per la Juno Reactor. Questo brano fu anche utilizzato nel corso del trailer per il film, Once Upon a Time in Mexico, terzo capitolo della Trilogia dei Mariachi. Nell'autunno del 2002, la Juno Reactor pubblic\u00f2 un nuovo singolo intitolato, \"Hotaka\". Venne registrato in uno studio giapponese prospiciente il Fuji. \"Hotaka\" ancora una volta si avvaleva della collaborazione di Steve Stevens alla chitarra, e includeva tradizionali tamburi Taiko. Nel 2003, fu pubblicato l'album, \"Odyssey 1992\u20132002,\" una compilation con i migliori brani della Juno Reactor prodotti nella decade precedente.\nL'ultimo album della Juno Reactor, \"Labyrinth\", venne pubblicato nell'ottobre del 2004, e conteneva il lavoro svolto da Watkins per la serie dei film di Matrix. Il nuovo album ancora una volta cement\u00f2 le influenze tribali presenti nella loro musica attraverso pezzi come \"Conquistador II\".\nNel 2006 Ben Watkins venne ingaggiato per comporre un'opera orchestrale per il manga, \"Brave Story\", un fumetto e anime giapponese. La Sony Japan pubblic\u00f2 la colonna sonora nel luglio 2006. Registrato in Slovacchia con la \"Bratislava Radio Symphony Orchestra\" e il coro, dimostra la presenza di un nuovo, versatile e inatteso aspetto di Ben Watkins e della Juno Reactor.\nIl 2008 vedr\u00e0 la collaborazione di \"Koji Morimoto\" e \"Ben Watkins\", per un progetto anime sperimentale chiamato, \"Genius Party\".\nIl nuovo album della Juno Reactor, \"Gods and Monsters,\" venne pubblicato nel marzo del 2008, con l'introduzione del gruppo, \"Ghetto Priest e Sugizo\" tra i membri della \"Juno Reactor\", assieme a \"Eduardo Niebla, Xavier Morel\", e la cantante e cantautrice israeliana \"Yasmin Levy.\"\nNell'ottobre 2006, la \"Juno Reactor\" fu protagonista di un concerto a Tokyo. Questo show apparir\u00e0 nel DVD del tour.\nApparizioni nei media.\nIl loro remix della canzone della cantante statunitense, Traci Lords, dal titolo, \"Control,\" solo strumentale, appare nella colonna sonora del film, \"Mortal Kombat\". Tornarono per la colonna sonora della serie \"Mortal Kombat Annihilation,\" con pezzi come, \"Conga Fury\". Pi\u00f9 tardi il gruppo in collaborazione con Don Davis, realizz\u00f2 alcuni brani per la colonna sonora della serie del film \"Matrix\" e per video games collegato. I brani pi\u00f9 noti sono quelli della scena della fuga in autostrada in, \"The Matrix Reloaded\", che conteneva il pezzo, \"Mona Lisa Overdrive\", e \"Animatrix\", che conteneva i brani, \"Masters Of The Universe\" nella breve \"Kid's Story\", e \"Conga Fury, in Animatrix Remix,\" su \"Final Flight of the Osiris\". Il loro singolo, \"Guardian Angel,\" appare come tema di apertura per la serie anime, \"Texhnolyze\". \"Guardian Angel\" fu anche usato nel film, \"Drive - Prendetelo vivo,\" con Mark Dacascos e Kadeem Hardison. Un altro pezzo della Juno Reactor appare nel film, \"L'eliminatore\", un altro in \"Virtuosity\", uno in \"Lost in Space\", e uno nel trailer per \"Romeo + Juliet\", \"Beowulf\" e anche in \"Once Upon a Time in Mexico\". La Juno Reactor ha suonato anche nel corso dei match professionistici di baseball, basketball, e gridiron football, e al Grand Prix di motociclismo del Giappone; appaiono anche sul gioco per PlayStation, \"Jet Moto 3\" ed anche su giocho per PlayStation 2, \"Frequency\", cos\u00ec come per Xbox game, \"Mad Dash Racing\". La Juno Reactor ha composto anche brani per la colonna sonora al gioco, \"Mark of Kri e anche God is God\" per la versione del 1999 di Beowulf.\nLa Juno Reactor ha anche realizzato una canzone per il gioco, \"Dance Dance Revolution Ultramix 4,\" e hanno inoltre prodotto parte della colonna sonora di \"Genius Party\", un film anime dello Studio 4\u00b0C.\nFormazione.\nLa formazione \u00e8 composta da numerosissimi collaboratori che nel tempo si sono alternati. La seguente si riferisce a quella che ha preso parte alle performance live pi\u00f9 recenti."}
{"id": "1655495", "revid": "1005847", "url": "https://it.wikipedia.org/wiki?curid=1655495", "title": "Adriano Bernardi", "text": ""}
{"id": "1655497", "revid": "287204", "url": "https://it.wikipedia.org/wiki?curid=1655497", "title": "Catigu\u00e1", "text": "Catigu\u00e1 \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655499", "revid": "106908", "url": "https://it.wikipedia.org/wiki?curid=1655499", "title": "Doveri", "text": ""}
{"id": "1655500", "revid": "642594", "url": "https://it.wikipedia.org/wiki?curid=1655500", "title": "Tonnerre Yaounde", "text": ""}
{"id": "1655502", "revid": "287204", "url": "https://it.wikipedia.org/wiki?curid=1655502", "title": "Elisi\u00e1rio", "text": "Elisi\u00e1rio \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655503", "revid": "827882", "url": "https://it.wikipedia.org/wiki?curid=1655503", "title": "My-My Kind of a Girl", "text": "My-My Kind of a Girl \u00e8 un singolo della band punk Ramones. \n\u00c8 stato pubblicato nell'album \"Subterranean Jungle\" del 1983.\nStoria.\nLa canzone, scritta da Joey Ramone, narra di una storia d'amore fra adolescenti e mostra chiare influenze dalla musica pop.\nSi tratta di una canzone senza ombre, al contrario di molte altre della band.\nJoey \u00e8 stato sempre considerato l'hippy del gruppo, proprio a causa di questa sua passione nel comporre canzoni basate su temi adolescenziali ed influenzate dalla musica pop.\nOmaggi.\nLa canzone \"She's Got a Problem\" dei \"Fountains of Wayne\" deriva direttamente da \"My-My Kind of a Girl\"."}
{"id": "1655504", "revid": "287204", "url": "https://it.wikipedia.org/wiki?curid=1655504", "title": "Emba\u00faba", "text": "Emba\u00faba \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655508", "revid": "163662", "url": "https://it.wikipedia.org/wiki?curid=1655508", "title": "Ferdinando Bernini", "text": "Biografia.\nDi famiglia agiata, figlio dell'ingegner Italo, poi sindaco di San Secondo Parmense, e di Teresina Dosi, ebbe come avo Luciano Dosi, eroico garibaldino distintosi in occasione della battaglia di Bezzecca. Dopo aver frequentato il liceo classico a Parma, si laure\u00f2 alla Normale di Pisa nel 1913. Dall'incontro con Gaetano Salvemini svilupp\u00f2 interesse per la politica e per la storia. Ancora giovanissimo ader\u00ec al partito socialista e matur\u00f2 la propria convinta fede neutralista, venendo in contatto con Romain Rolland, ispiratore del neutralismo internazionale. Allo scoppio della prima guerra mondiale dovette comunque partire per il fronte, conquistando una Medaglia d\u2019argento al valor militare: infatti, nelle ore convulse che seguirono la rotta di Caporetto, riusc\u00ec a formare un reparto con soldati sbandati e, alla loro testa, fu in grado di difendere un ponte che si rivel\u00f2 fondamentale per la ritirata delle truppe italiane. \nTornato alla vita civile, dal 1922 insegn\u00f2 lettere classiche prima al liceo di Arpino, poi, di nuovo a Parma, al liceo \"Romagnosi\". \nConvinto antifascista, fu costretto dal regime a ritirarsi dalla vita politica e a dedicarsi quasi totalmente agli studi filologici e storici. Esimio latinista, pubblic\u00f2 lo scolastico \"Dizionario della lingua latina\" (1934), diversi manuali di latino e cur\u00f2 la prima edizione critica moderna (1942) della \"Cronica\" di fra' Salimbene. \nDopo il 25 luglio 1943 rappresent\u00f2 il P.S.I. nel Comitato d'azione antifascista di Parma e fu nominato condirettore della Gazzetta di Parma. Dalle sue lezioni come giornalista e come letterato, studioso dell'arte dell'umorismo, trasse ispirazione anche Giovannino Guareschi, autore della saga del \"Mondo piccolo\". \nDopo l'8 settembre, Parma fu sotto il controllo della Repubblica Sociale Italiana,e Bernini fu individuato come uno dei predestinati a pagare con la vita per dar corso ad eventuali rappresaglie. Ben presto fu condannato a morte e si salv\u00f2 solo grazie all'intercessione del cognato Amilcare Calice su Enrico Vezzalini e Franz Pagliani, entrambi gerarchi di livello nel nuovo fascio repubblicano, tra l'altro giudici al Processo di Verona. \nDopo la Liberazione, candidato tra le file socialiste, venne eletto consigliere comunale a Parma e quindi, dopo le elezioni del 2 giugno 1946, divenne deputato all'Assemblea Costituente con 14842 preferenze. Per la sua esperienza nel mondo della scuola fu chiamato a far parte del terzo governo De Gasperi con la carica di sottosegretario alla Pubblica istruzione. Dopo aver assistito all'ennesima scissione in casa socialista, dapprima ader\u00ec al Partito Socialista Democratico Italiano di Giuseppe Saragat, poi, deluso dalla vita politica, dal 1947 la abbandon\u00f2 definitivamente per dedicarsi ai propri studi, curando una monumentale \"Storia di Parma\" (pubblicata postuma). Mor\u00ec a Bologna la sera del 12 marzo 1954."}
{"id": "1655509", "revid": "228587", "url": "https://it.wikipedia.org/wiki?curid=1655509", "title": "Chiesa di Santa Maria delle Donne", "text": "La chiesa di Santa Maria delle Donne di Ascoli Piceno \u00e8 stata costruita agli inizi del XIII secolo sulla piana di San Panfilo, al di fuori delle mura della citt\u00e0, poco oltre Porta Romana, nell'omonimo quartiere.\nL'edificio religioso in stile romanico non nasconde influenze gotiche che si mostrano evidenti nello slancio dell'altezza del corpo del fabbricato.\nStoria.\nLo storico Giambattista Carducci data gli inizi dell'apertura del cantiere di costruzione tra il 1233 ed il 1234.\nSebastiano Andreantonelli, nel ricordare la vita del vescovo ascolano Marcellino, vivente nel 1233, scrive che egli stesso riscosse la somma di 62 once in oro, in data 10 aprile 1233, da Alberto, Bonifacio, Paolo e Pietro della Torre che dovevano versarle in pagamento per questa chiesa.\nL'Epistola 238, del decimo registro Vaticano, riporta la nota di una donazione che il vescovo Marcellino elarg\u00ec alle religiose di Santa Maria della zona di San Panfilo.\nLe monache di clausura che avviarono la costruzione del monastero, al di fuori le mura della citt\u00e0, appartenevano all'Ordine di San Damiano e provenivano dal convento della Vergine Maria di San Gregorio di Ascoli Piceno.\nScritture testamentarie locali riportano note di lasciti devoluti a beneficio della realizzazione della chiesa che nel decennio compreso tra il 1250 ed il 1260 era in ancora in fase di elevazione.\nFu eretta per essere utilizzata dal monastero delle clarisse, fondato tra il 1232 ed il 1233, che sorgeva attaccato alla chiesa stessa. Ancora oggi sono visibili nel lato posteriore del fabbricato i tagli causati dal distacco delle mura del convento.\nRimase ininterrottamente propriet\u00e0 delle suore fondatrici fino a quando, verso la fine del 1535, queste furono trasferite, dal vescovo Roverella, all'interno delle mura della citt\u00e0 poich\u00e9 il loro monastero versava in condizioni precarie ed inoltre lo spostamento garantiva migliori condizioni di sicurezza alle religiose che si trovavano in aperta campagna.\nNell'anno 1540 la chiesa, l'annesso monastero ed il terreno adiacente divennero propriet\u00e0 delle suore di Sant'Egidio, successivamente, nel 1866 l'edificio religioso divenne propriet\u00e0 demaniale e nell'anno 1875 fu acquistato dalla famiglia Merli, conti della nobilt\u00e0 ascolana.\nSegu\u00ec un lungo periodo di abbandono che si concluse col restauro, sostenuto a spese della stessa famiglia proprietaria, avviato nel 1954. La chiesa fu riaperta alle funzioni ed al culto il giorno 8 settembre 1957.\nArchitettura.\nL'intero corpo di fabbrica si eleva da una pianta rettangolare ed \u00e8 costituito da blocchi levigati e squadrati di travertino ordinati a murazione liscia. La facciata \u00e8 bipartita da una modanatura a gola ed aperta da un ingresso con portale ad arco falcato e si conclude con un coronamento spiovente. Al di sopra dell'ingresso si mostra il rosone costituito da una ghiera di colonnine e capitelli, incorniciato da un delicato fregio a treccia. \nTra il rosone e l'arco, sul lato sinistro, si nota una porta murata mediante la quale, con l'allestimento di appositi ballatoi, si poteva accedere al piano superiore dell'aula interna.\nSulla sommit\u00e0 del prospetto principale, nella zona del timpano, si trovano immurate 5 scodelle maiolicate disposte a croce.\nLa facciata ha nella parte mediana blocchi sporgenti tagliati ad uncino che erano utilizzati per appendere arazzi o festoni durante le ricorrenze, si notano al di sotto buche pontaie murate. Il fianco della chiesa verso la via Salaria \u00e8 aperto da 4 monofore disposte irregolarmente.\nL'interno.\nL'aula della chiesa, a pianta rettangolare, si mostra suddivisa in due piani distinti da un arco di travertino, di grandi dimensioni, poggiato alle mura laterali dell'edificio.\nAddossata alla parete sinistra si trova la scala, dapprima realizzata in legno e successivamente in muratura, mediante la quale si accede al piano superiore. Questo ambiente era comunicante col monastero e destinato alle suore, mentre il piano inferiore era preposto ad accogliere i fedeli.\nNella zona di fondo dell'unica navata si trova l'altare. L'originale \u00e8 andato perduto ed \u00e8 stato sostituito, nel 1954, con l'attuale che poggia su due rocchi di colonne complete di capitello. Alle spalle della mensa si notano tracce significative di un affresco, parzialmente conservato, della Madonna col Bambino risalente alla prima met\u00e0 del XIII secolo.\nIl tabernacolo quattrocentesco mostra nella calotta l'immagine di \"Ges\u00f9 Maestro\" e le quattro vele recano i dipinti degli Evangelisti e della Vergine ritratta tra Santa Chiara e San Francesco.\nSulle colonne di travertino che sostengono il tabernacolo sono visibili tracce di affreschi a tema religioso come l'Annunciazione, la Madonna ed immagini di Santi.\nAlla base della parete destra si trova la tomba dei Guiderocchi, potente famiglia ascolana. \nIl monumento funebre \u00e8 costituito da un elegante arcosolio interamente realizzato in travertino, databile intorno al XIV secolo, poggiante su una base da cui si elevano una coppia di colonne binate che sostengono l'arco fregiato da una greca dipinta. Al centro della base si trova scolpito in bassorilievo lo stemma della famiglia.\nL'interno della nicchia dell'arcosolio \u00e8 completamente affrescato da un dipinto che ritrae la Crocifissione con rappresentate le figure della Madonna, della Maddalena, di San Giovanni e pie donne.\nLa tomba ospit\u00f2 le spoglie mortali di Astolfo Guiderocchi deceduto a Mentana e qui sepolto l'8 dicembre 1552.\nLe pareti interne della chiesa recano tracce di affreschi votivi attribuibili alla scuola dei maestri di San Severino."}
{"id": "1655510", "revid": "287204", "url": "https://it.wikipedia.org/wiki?curid=1655510", "title": "Novais", "text": "Novais \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655512", "revid": "287204", "url": "https://it.wikipedia.org/wiki?curid=1655512", "title": "Palmares Paulista", "text": "Palmares Paulista \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655514", "revid": "1576978", "url": "https://it.wikipedia.org/wiki?curid=1655514", "title": "Chiesa di San Lucifero", "text": "La chiesa di San Lucifero \u00e8 un luogo di culto di Cagliari, sede della parrocchia della Beata Vergine del Rimedio. Il tempio sorge in via San Lucifero, a breve distanza dalla basilica di San Saturnino, nel quartiere Villanova.\nStoria.\nL'area in cui sorgono la chiesa di San Lucifero e la basilica di San Saturnino venne utilizzata come necropoli in epoca paleocristiana. Nel primo quarto del XVII secolo quest'area fu oggetto di scavi, allo scopo di riportare alla luce le reliquie dei santi, particolarmente dei martiri, che si riteneva vi fossero sepolti. L'operazione si svolse in seguito alla disputa tra gli arcivescovi di Cagliari e Sassari, ciascuno dei quali rivendicava per s\u00e9 il titolo di Primate di Sardegna e Corsica. Si pens\u00f2 quindi di stabilire la maggior dignit\u00e0 e prestigio di una sede rispetto all'altra, misurandola secondo il numero di \"corpi santi\" (reliquie di martiri o presunte tali) che si sarebbe riusciti a rinvenire nelle antiche necropoli dei territori delle rispettive diocesi.\nA Cagliari, nell'area di San Saturnino, si portarono alla luce numerosi resti umani che, attribuiti a diversi santi martiri (a questo proposito \u00e8 bene ricordare che la sigla B.M., presente nelle epigrafi funerarie delle tombe rinvenute, veniva sistematicamente interpretata come le iniziali di \"Beatus Martir\", mentre \"Bonae Memoriae\" era un'altra interpretazione della sigla), vennero solennemente traslati nel santuario dei Martiri, la cripta appositamente scavata sotto il presbiterio del duomo di Cagliari. \nTra le reliquie vi erano anche quelle attribuite a san Saturnino martire, patrono di Cagliari e quelle di san Lucifero. Queste ultime furono rinvenute nel 1623 in un sarcofago, all'interno di un antico sacello, che oggi, insieme ad altri due ambienti ipogeici, costituisce la cripta dell'attuale chiesa dedicata al santo vescovo. Le due iscrizioni ritrovate insieme al sarcofago, \"Hic iacet BM Lucif Crus Arcepis Callaritanus Primarius Sardine et Corice.ca fl s r me eclesiae que vixit.annis LXXXI.K.Die XX Mai\" e \"A. Llucifer Epp\" (custodite anch'esse nel Santuario dei Martiri), sembrarono non lasciare dubbi sull'identit\u00e0 del personaggio sepolto nel sacello.\nLa chiesa di San Lucifero venne eretta tra il 1646 e il 1682, a spese della Municipalit\u00e0 di Cagliari, sopra quello che si ritenne essere il luogo di sepoltura del santo, in zona all'epoca campestre.\nL'edificio si ispira alla cattedrale della citt\u00e0, per quanto riguarda la pianta, a croce latina, l'alta cupola e il presbiterio sopraelevato, sotto il quale si trova la cripta. Lo stile impiegato nella costruzione fu il tardo manierismo.\nTra il 1693 e il 1767, la chiesa con l'annesso convento e collegio erano retti dai frati domenicani. Successivamente il complesso pass\u00f2 ai trinitari, provenienti dalla loro antica sede, la chiesa di San Bardilio, che rimasero a San Lucifero sino al 1803. Nel 1826 Carlo Felice volle che il complesso fosse adibito a ospizio dei poveri, successivamente trasformato in orfanotrofio. Tuttavia, nel 1861 la chiesa e il convento, abbandonati, si presentano agli occhi di Giovanni Spano in stato di degrado. Nel 1891, l'arcivescovo Francesco Gregorio Barchialla, vista l'estensione del quartiere Villanova, eresse la chiesa di San Lucifero a parrocchia succursale della collegiata di San Giacomo. L'ospizio invece, dal 1907, divenne sede della regia scuola industriale, che esiste ancora col nome di \"istituto tecnico industriale\".\nNel 1924, l'arcivescovo Ernesto Maria Piovella eresse la parrocchia autonoma, intitolata alla Beata Vergine del Rimedio, con sede nella chiesa di San Lucifero. Il primo parroco fu don Mos\u00e8 Farci, che resse la comunit\u00e0 fino al 1957.\nDescrizione.\nLa chiesa di San Lucifero presenta la facciata, a coronamento orizzontale, divisa in due livelli per mezzo di una cornice, retta da due paraste angolari con capitelli ionici. Nel livello superiore si trovano un oculo e due aperture rettangolari, mentre nel livello inferiore si apre il portale, completato nel 1692, che si presenta incorniciato da due colonne di spoglio, di granito, sormontato da una cornice con volute curve ai lati. Al centro campeggia lo stemma della citt\u00e0. Posati sulle volute, ai lati dello stemma, sono le statue di due cani, simbolo dei domenicani, \"Domini canes\", che officiarono il tempio per lungo tempo.\nL'interno presenta un'unica navata, scandita da paraste, con tre cappelle intercomunicanti per lato, transetto e abside rettangolare. L'imposta della volta a botte della navata e del transetto \u00e8 percorsa da una trabeazione in stile classico, decorato a dentelli.\nIl presbiterio, costruito sopra la cripta, \u00e8 sopraelevato e cinto da una singolare balaustra lignea, retta da due leoni dello stesso materiale, posti ai lati della scalinata centrale d'accesso. I gradini della stessa scalinata sono decorati da \"azulejos\". La parete di fondo dell'abside \u00e8 dominata dalle canne dell'organo, costruito dalla casa \"Tamburini\" di Crema nel 1961 (tre tastiere e 27 registri).\nNel braccio destro del transetto \u00e8 collocato l'imponente altare barocco in legno dorato, intitolato alla Madonna del Rimedio, patrona della parrocchia, dove \u00e8 esposta una statua della Vergine, opera di Giuseppe Antonio Lonis. Nel transetto sinistro si trova la tomba di don Mos\u00e8 Farci. La prima cappella laterale destra ospita, sotto la mensa dell'altare, una statua in marmo bianco, raffigurante san Lucifero giacente, rivestito dagli abiti pontificali, e una tela che raffigura lo stesso santo assiso in cattedra. Oltre a questo, la chiesa custodisce anche altri pregevoli dipinti, come \"Il martirio dei santi Lussorio, Cesello e Camerino\" e \"La Madonna col Bambino tra i santi Lucifero e Domenico e i cinque consiglieri della citt\u00e0\", entrambi risalenti alla fine del XVII secolo, di autore anonimo e restaurati nel 2007."}
{"id": "1655516", "revid": "287204", "url": "https://it.wikipedia.org/wiki?curid=1655516", "title": "Para\u00edso (San Paolo)", "text": "Para\u00edso \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655517", "revid": "729019", "url": "https://it.wikipedia.org/wiki?curid=1655517", "title": "Ferrovia San Vito al Tagliamento-Motta di Livenza", "text": "La ferrovia San Vito al Tagliamento-Motta di Livenza \u00e8 stata una linea ferroviaria italiana che si diramava dalla Treviso-Portogruaro, in corrispondenza di Motta di Livenza, per innestarsi a San Vito al Tagliamento, sulla ferrovia Casarsa-Portogruaro. La linea, a semplice binario e non elettrificata, \u00e8 dismessa.\nFu indicata anche come \"Casarsa-Motta di Livenza\".\nStoria.\nFu aperta all'esercizio il 30 giugno 1913 a completamento della Treviso-Motta, come il coevo tronco Motta-Portogruaro, in direzione del Tagliamento e del confine orientale.\nLa linea ebbe la funzione di collegare l'Opitergino-Mottense (Oderzo e Motta di Livenza) direttamente con la linea per Udine passando dal nodo di Casarsa. Il motivo primario per cui se ne decret\u00f2 la costruzione fu un'apposita richiesta dello stato maggiore dell'esercito italiano il quale necessitava di una linea ferroviaria per spostare velocemente le truppe lungo la sponda destra del Tagliamento nel caso di un conflitto contro l'Impero austro-ungarico.\nDopo la seconda guerra mondiale, a causa delle distruzioni subite dai ponti sulla Livenza, i quali originariamente erano stati costruiti a doppio binario ed ospitavano i percorsi affiancati delle due linee, le ferrovie per Portogruaro e per San Vito furono riunificate nei primi chilometri dopo Motta, separandosi presso il Bivio Livenza il quale fu posto in piena linea presso il casello al km 38 della linea Treviso-Portogruaro.\nFu danneggiata dall'alluvione del 4 novembre 1966. A causa di questo evento, l'esercizio ferroviario fu dapprima sospeso, quindi riattivato verso la fine del mese, ed infine \"sospeso temporaneamente\" nel 1967. La riattivazione non fu mai decretata e nel 1987 l'esercizio fu ufficialmente chiuso con Decreto Ministeriale 1.10.1987 n. 107.T. Fino al 1978, tuttavia, fu effettuato un servizio merci in regime di raccordo che veniva svolto da questa ferrovia per l'inoltro di carri nella stazione di Motta di Livenza da San Vito.\nAnni 2000.\nAl 2010, la linea risulta ancora armata, sebbene sia oggetto di valutazioni per la sua riqualificazione come pista ciclabile. Una tratta ricadente nel territorio del comune di Annone Veneto \u00e8 gi\u00e0 stata trasformata in pista ciclabile nel 2007, in alcuni tratti in corrispondenza dei passaggi a livello, i binari sono stati ricoperti da asfalto, a Pravisdomini di fronte alla stazione \u00e8 stata realizzata una rotonda stradale, e vari metri di binari sono stati rimossi. Nelle vicinanze della stazione di Annone Veneto, un casello \u00e8 stato riconvertito ad abitazione privata e reca chiaramente il nome della stazione che si trova a poche decine di metri, mentre un cartello stradale posizionato nelle vicinanze al 2014 informa ancora che \u00e8 bene prestare attenzione perch\u00e9 a pochi metri vi \u00e8 un passaggio a livello privo di barriere.\nNumerosi caselli abbandonati ma in buono stato di conservazione si trovano lungo tutta la linea; l'attuale armamento risulta sconnesso in alcuni tratti a causa del deteriorarsi delle traversine in legno.\nCaratteristiche.\nLa linea era una ferrovia a binario semplice non elettrificato. Lo scartamento adottato fu quello standard da 1\u00a0435\u00a0mm. Le stazioni sono situate nelle immediate vicinanze dei centri abitati che dovevano servire. L'unica eccezione risulta essere la stazione di Sesto al Reghena che si trova lontano dal rispettivo centro abitato, a circa un chilometro dalla frazione di Marignana, al termine di una laterale dell'omonima via Stazione.\nLa lunghezza della linea era di 26,88 km."}
{"id": "1655519", "revid": "2153538", "url": "https://it.wikipedia.org/wiki?curid=1655519", "title": "Pindorama", "text": "Pindorama \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655523", "revid": "114073841", "url": "https://it.wikipedia.org/wiki?curid=1655523", "title": "Kevin Weeks", "text": "Fu complice in diverse truffe architettate dall'allora capo della gang, James \"Whitey\" Bulger, nella parte meridionale dell'area metropolitana di Boston (Massachusetts). Dopo il suo arresto ed imprigionamento nel 1999, Weeks divenne un testimone cooperatore dell'FBI. Le sue testimonianze sono considerate molto preziose, in quanto svel\u00f2 i vari crimini svolti anche da Stephen Flemmi. Dopo la sua scarcerazione, ha scritto alcuni libri in ricordo della sua vita criminale come: \"Brutale\" (\"Brutal\"), \"La mia vita nella mafia irlandese di Whitey Bulger\" (\"My Life in Whitey Bulger's Irish Mob\").\nSfondo.\nWeeks nasce a Boston, nel Massachusetts, il 21 marzo del 1956 da una famiglia operaia di origini irlandesi e gallesi. Fu il quinto bambino su sei fratelli e fu cresciuto nella Old Colony Housing Projects. Il padre, John Weeks, nativo di Brooklyn (New York), era un meccanico, la madre era casalinga a tempo pieno. Fin dall'inizio, John Weeks assunse i figli nel suo lavoro al fine di guadagnare pi\u00f9 denaro possibile. Kevin frequent\u00f2 il liceo e lavorava con il padre ed i fratelli nel tempo libero. Probabilmente fu in questi anni che Kevin cominci\u00f2 ad avere i primi contatti con alcuni malfattori, che operavano nei pressi del suo liceo. Nel suo monologo infatti, Weeks racconta le sue prime risse tra bande contro membri Afro-americani; Weeks, dopo il liceo, pass\u00f2 all'universit\u00e0.\nCarriera criminale.\nNel 1976, dopo essersi ritirato dall'universit\u00e0, Weeks divenne uno dei personaggi pi\u00f9 popolari di una piccola banda criminale di quartiere, la \"Triple O's\". Qui si ritrovava con gli amici molto spesso e non molto tempo dopo ebbe i primi contatti con la Winter Hill Gang, una banda criminale irlandese-americana, capeggiata da James \"Whitey\" Bulger. Weeks conobbe anche il nuovo partner italo-americano di Bulger, Stephen Flemmi. Nel 1978, Weeks divenne uno degli uomini pi\u00f9 potenti della banda; guadagn\u00f2 molti soldi e Bulger decise di trarlo pi\u00f9 vicino rispetto agli altri soci, facendolo diventare, nel 1982, un malfattore a tempo pieno.\nL'assassinio di Halloran.\nNella notte dell'11 maggio 1982, Bulger decise di eliminare uno dei suoi soci informatori, Edward Brian Halloran, meglio conosciuto come \"Balloonhead\". Quella sera, Halloran ed un amico, Michael Donahue, stavano cenando insieme presso un ristorante; Weeks e Bulger si recarono sul posto insieme ad altri membri e dopo aver distratto i due, Bulger tir\u00f2 fuori una carabina calibro 30, aprendo fuoco su Halloran e facendo esplodere l'automobile di Donahue. Anche Donahue fu ucciso immediatamente con un colpo sparato alla testa. Halloran rimase in vita ancora per un po', riuscendo a identificare il suo assalitore, James Flynn, socio di Bulger in seguito arrestato. Flynn rimase uno dei sospetti fino al 1999, quando Weeks si accord\u00f2 con l'FBI per cooperare.\nTre assassini in casa.\nTra 1983 e 1985, Weeks confess\u00f2 dell'esistenza di tre assassini supplementari (tra cui John Martorano), che uccisero alcune persone nella stessa casa, 799 terza Strada ad Est di Boston Sud. Il primo assassinio fu quello di Arthur Barrett, il secondo di John McIntyre ed il terzo di Debra Hussey.\nNarcotici.\nA partire dai primi anni ottanta, Bulger, Weeks e Flemmi cominciarono a distribuire narcotici illegali. A partire dai tardi anni ottanta, la polizia di Boston segu\u00ec i traffici di narcotici che la Winter Hill Gang commerciava ed infatti, all'inizio degli anni novanta, con la caduta della banda criminale, fu possibile fermare anche questo traffico di narcotici. Il 23 dicembre 1994, il capo della banda, ovvero \"Whitey\" Bulger, fugg\u00ec da Boston diventando latitante, a causa del fatto che la polizia inizi\u00f2 sempre pi\u00f9 insistentemente a cercarlo per arrestarlo (la latitanza di Bulger dur\u00f2 17 anni, prima di venire arrestato il 22 giugno 2011).\nL'arresto e il declino della gang.\nIl 17 novembre 1999, Weeks ed altri soci della Winter Hill Gang furono arrestati a Boston, da agenti della DEA e della polizia statale del Massachusetts. Dopo aver rifiutato di cooperare all'inizio, Weeks venne mandato al penitenziario Federale di Rhode Island, dove cambi\u00f2 idea e decise di collaborare. La gang si sciolse definitivamente nel 2009; tuttavia, dai primi giorni del 2000 in poi, la gang ebbe un crollo dovuto soprattutto agli arresti avvenuti nel novembre del '99.\nLa famiglia.\nKevin Weeks si spos\u00f2 una volta, con Pamela Cavelleri, il 26 aprile 1980, a Boston, ma presto si separarono. I suoi fratelli pi\u00f9 vecchi sono: John e William Weeks, entrambi laureati all'Universit\u00e0 di Harvard.\nStatus corrente.\nWeeks fu rilasciato nel 2005. Grazie al giornalista Phyllis Karas, Weeks riusc\u00ec a pubblicare una storia sulla sua vita con Bulger e Flemmi ed il primo libro fu pubblicato nel 2006 e fu lanciato tra i pi\u00f9 famosi best seller. Sempre nel 2006 dichiar\u00f2 di non voler tornare a essere un gangster."}
{"id": "1655527", "revid": "124216197", "url": "https://it.wikipedia.org/wiki?curid=1655527", "title": "Coppa Italia Serie D 2007-2008", "text": "La Coppa Italia Serie D di calcio 2007-2008, nona edizione della manifestazione, \u00e8 iniziata il 19 agosto 2007 ed \u00e8 terminata il 16 aprile 2008 con la vittoria del .\nBreve regolamento.\nLa formula dell'edizione 2007-2008 della Coppa Italia Serie D \u00e8 rimasta pi\u00f9 o meno invariata rispetto alla precedente. Vi partecipano 142 squadre di Serie D pi\u00f9 le squadre eliminate al 1\u00ba turno della Coppa Italia di Serie C.\nAlla prima fase prendono parte le 142 squadre di Serie D in due gare di andata e ritorno. Dalla seconda fase entrano in gioco le squadre eliminate dalla Coppa Italia di Serie C. La seconda fase e la terza fase prevede sia gare di andata e ritorno tra due squadre che i triangolari. In seguito Ottavi, Quarti, Semifinali e Finale con gare di andata e ritorno.\nDurante la fase ad eliminazione diretta, nel caso di parita al termine dei due incontri, non verranno disputati i tempi supplementari ma si tireranno direttamente i calci di rigore."}
{"id": "1655531", "revid": "110157", "url": "https://it.wikipedia.org/wiki?curid=1655531", "title": "Santa Ad\u00e9lia", "text": "Santa Ad\u00e9lia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655533", "revid": "1543377", "url": "https://it.wikipedia.org/wiki?curid=1655533", "title": "Chasing Pavements", "text": "Chasing Pavements \u00e8 un singolo della cantautrice britannica Adele, pubblicato il 13 gennaio 2008 come secondo estratto dal primo album in studio \"19\".\nSuccesso commerciale.\nIl singolo ha ottenuto pi\u00f9 o meno in tutto il mondo un rilevante successo, contribuendo a rendere popolare la cantante inglese nel resto d'Europa.\nVideo musicale.\nIl videoclip, diretto da Mathew Cullen, ruota intorno ad un incidente fra due automobili, raccontato da due punti di vista."}
{"id": "1655536", "revid": "1793900", "url": "https://it.wikipedia.org/wiki?curid=1655536", "title": "Bacino Smallwood", "text": "Il bacino Smallwood \u00e8 un immenso lago di acqua dolce situato nella parte occidentale della provincia di Terranova e Labrador in Canada. Costituisce le sorgenti del fiume Churchill. Il Bacino \u00e8 formato da 88 dighe che assieme formano una lunghezza totale di 64 km. Il suo nome \u00e8 stato assegnato in onore di Joey Smallwood.\nRicopre una superficie di 6.527 km\u00b2 con un volume d'acqua di 28 km\u00b3."}
{"id": "1655537", "revid": "287204", "url": "https://it.wikipedia.org/wiki?curid=1655537", "title": "Sever\u00ednia", "text": "Sever\u00ednia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655538", "revid": "767487", "url": "https://it.wikipedia.org/wiki?curid=1655538", "title": "Dario Compiani", "text": "Carriera.\nCresciuto nella Cremonese, con cui ha esordito in Prima Divisione, \u00e8 passato nel 1927-1928 al Milan e vi ha giocato da titolare fino al 1935-1936. Ha poi chiuso con un biennio tra Sampierdarenese e Cremonese. In seguito ha allenato la Torrese nel campionato di Serie C 1945-1946 e nel campionato di Serie B 1946-1947, portando la societ\u00e0 napoletana, all'apice della sua storia dall'istituzione del girone unico, conquistando il sesto posto del campionato cadetto.\nNei primi anni Quaranta allen\u00f2 il , dove ottenne la promozione in Serie C nella stagione 1938-1939, e Battipagliese. Nella stagione 1949-1950 \u00e8 stato alla guida del ."}
{"id": "1655540", "revid": "287204", "url": "https://it.wikipedia.org/wiki?curid=1655540", "title": "Nikki Coates", "text": "Carriera.\nPer quanto riguarda le competizioni del motomondiale ha preso parte ad un solo gran premio, usufruendo di una wild card in occasione del Gran Premio motociclistico di Gran Bretagna 2007, guidando una Honda nella Classe 125 giungendo 27\u00ba al termine della gara, senza conquistare punti validi per la classifica iridata.\nNel 2010 concorre nel \"Metzeler National Superstock 600 Championship\" britannico."}
{"id": "1655541", "revid": "1543377", "url": "https://it.wikipedia.org/wiki?curid=1655541", "title": "G/kWh", "text": "Il g/kWh \u00e8 un indice che viene utilizzato sui motori termici, che a seconda di cosa viene misurato indica caratteristiche diverse, cambiando nome a sua volta.\nIndice d'emissione.\nCon l'avvento delle normative anti-inquinamento si sono definiti i limiti delle particelle emesse dal motore con gli Standard europei sulle emissioni inquinanti, limitando cos\u00ec l'inquinamento atmosferico, con l'andare avanti le normative sono diventate sempre pi\u00f9 restrittive, per taluni veicoli (veicoli commerciali pesanti) si \u00e8 adoperata questa misurazione, mentre per gli altri veicoli si usa il g/km.\nQuindi se ci sono due motori rispettivamente di 25 e 50\u00a0kW, ed entrambi hanno un indice g/kWh di 5, vuol dire che facendoli funzionare entrambi alla condizione di regime di potenza massima e a piena potenza, alla fine di un'ora di funzionamento il motore da 50\u00a0kW ha emesso il doppio delle sostanze inquinanti rispetto al motore da 25\u00a0kW.\nIndice di consumo.\nNel caso del consumo di combustibile, esprime il consumo del motore in grammi (peso del combustibile consumato) per ogni kW, in un'ora di funzionamento.\nQuindi se si hanno due motori rispettivamente di 25 e 50\u00a0kW, ed entrambi hanno un indice g/kWh di 500, vuol dire che facendoli funzionare entrambi alla condizione di regime di potenza massima, alla fine di un'ora di funzionamento il motore da 50\u00a0kW ha consumato il doppio del motore da 25\u00a0kW.\nQuesto tipo di misurazione viene generalmente espressa per piccole apparecchiature, come motoseghe o decespugliatori.\nQuesto valore non \u00e8 costante a ogni condizione, bens\u00ec varia sia a seconda:\nI valori che vengono presi in considerazione come normali in aeronautica per quanto riguarda il consumo di combustibile si attesta a:\nMentre per il consumo di olio lubrificante si attesta a 2-5 g/kWh\nIl consumo.\nI consumi delle autovetture, motociclette o pi\u00f9 in generale dei mezzi di trasporto, possono essere molto eterogenei. Si pu\u00f2 andare da 1 litro di combustibile per 30\u00a0km a 1 litro per 3\u00a0km. Molto importante per contenere i consumi, che si traducono poi in inquinamento, sono il peso, le condizioni del mezzo (in particolare il corretto gonfiaggio degli pneumatici), lo stile di guida, le condizioni del traffico e il percorso. Le tecniche per migliorare il chilometraggio per litro di un veicolo a motore sono chiamate hypermiling.\nUna volta determinate la maggior parte di queste variabili, ad esempio acquistando l'autovettura, c'\u00e8 una velocit\u00e0 che al di l\u00e0 delle caratteristiche di rendimento del motore \u00e8 pi\u00f9 economica di altre. L'andatura che definisce la distanza coperta con dei tempi alti, accettabili o bassi varia a seconda del tipo di percorso come ad esempio un tratto di strada veloce, lento oppure misto perch\u00e9 pi\u00f9 la curva \u00e8 dritta e maggiore sar\u00e0 la velocit\u00e0 con cui essa sar\u00e0 affrontata portando una velocit\u00e0 media maggiore. Sono molti altri i fattori che influenzano la velocit\u00e0 del passo come le condizioni della strada dal punto di vista atmosferico.\nPer stimare il consumo effettivo della propria autovettura, \u00e8 necessario effettuare il pieno di combustibile azzerando contemporaneamente il contachilometri parziale. Al successivo rifornimento si far\u00e0 nuovamente il pieno, e la quantit\u00e0 di combustibile che \u00e8 stato possibile caricare sar\u00e0 quella che \u00e8 stata consumata per percorrere i km effettuati dal pieno precedente fino a quest'ultimo (letti sul contachilometri parziale). Dividendo i km letti sul contachilometri parziale per i litri di combustibile, immessi per rifare il pieno, si avr\u00e0 il reale consumo in km/litro relativo al tipo di percorso effettuato.\nPer ottenere un dato pi\u00f9 preciso, \u00e8 possibile effettuare il rifornimento utilizzando un contenitore graduato e certificato, che ci permetter\u00e0 di conoscere con buona esattezza e meno approssimazione i litri di combustibile consumato.\nLa precisione della misura e la sua significativit\u00e0 statistica sono proporzionali alla lunghezza del percorso preso in considerazione (percorrendo pochi km gli errori di misura sul volume del combustibile caricato e sulla lunghezza del percorso comporteranno un maggiore errore della stima, e la variabilit\u00e0 di condizioni del traffico avr\u00e0 un impatto maggiore)."}
{"id": "1655542", "revid": "287204", "url": "https://it.wikipedia.org/wiki?curid=1655542", "title": "Tabapu\u00e3", "text": "Tabapu\u00e3 \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Catanduva."}
{"id": "1655546", "revid": "764447", "url": "https://it.wikipedia.org/wiki?curid=1655546", "title": "Organizzazione della cooperazione centro-asiatica", "text": "L'Organizzazione della cooperazione centro-asiatica (Organization of Central Asian Cooperation, OCAC) \u00e8 un'organizzazione internazionale, chiamata cos\u00ec dopo il 2002, fondata nel 1991 per raggruppare alcuni paesi della Comunit\u00e0 degli Stati Indipendenti ed eventualmente quelli dell'area dell'Asia centrale, al fine di rinforzare l'integrazione economica nella regione.\nStoria.\nNel 1991 alcuni membri della Comunit\u00e0 degli Stati Indipendenti, Kazakistan, Kirghizistan, Uzbekistan, Tagikistan e Turkmenistan, formarono l'organizzazione come Comunit\u00e0 centro-asiatica. Continu\u00f2 dal 1994 sotto il nome di Unione economica centro-asiatica o CAEU (Central Asian Economic Union) dopo il ritiro del Turkmenistan e l'auto-sospensione del Tagikistan. Nel 1998 fu rinominata Cooperazione economica centro-asiatica in seguito ai negoziarti con i quali si permise il ritorno del Tagikistan.\nIl 28 febbraio 2002 fu nuovamente rinominata con la dicitura attuale e il 28 maggio 2004 fu ammessa la Russia.\nGeorgia, Turchia e Ucraina hanno lo status di osservatori.\nAlla fine del 2005 fu deciso tra gli stati membri che l'Uzbekistan potr\u00e0 entrare nella Comunit\u00e0 economica eurasiatica (Eurasian Economic Community, EurAsEC) e che le due organizzazioni saranno unite; ma la questione sullo status degli osservatori che non sono membri della Comunit\u00e0 economica eurasiatica non \u00e8 ancora regolata (specialmente la Georgia e la Turchia; quest'ultimo punta peraltro all'adesione all'Unione europea, un obiettivo poco compatibile con quelli degli altri membri che vogliono un contrappeso economico tra la forte Unione Europea ad ovest e la crescente ASEAN ad est.\nLa persistenza dell'organizzazione resta incerta, in quanto l'essenziale delle sue attribuzioni sono state trasferite all'EurAsEC dopo il 2006.\nRealizzazione e prospettive.\nGli stati partecipanti alla Cooperazione economica centro-asiatica hanno determinato un'area nella quale la cooperazione regionale dovrebbe puntare principalmente allo sviluppo come cooperazione commerciale, alla creazione di un mercato unico per la produzione agricola, alla cooperazione industriale, alla creazione di un sistema unico di trasporti e comunicazione e ad un'area di risorse di energia combustibile. Sfortunatamente, eccetto per i miglioramenti nell'armonizzazione delle tasse, nella parziale eliminazione della doppia tassazione e nella creazione di una banca interstatale di cooperazione e sviluppo, i passi presi dentro la struttura sono state relativamente un insuccesso. In effetti, le numerose risoluzioni prese, sono state seguite raramente da una fase di attuazione. Uno degli scopi della creazione dell'organizzazione nel 2002 fu il miglioramento della sua efficacia, cos\u00ec da distinguerlo dal suo predecessore. Durante l'incontro dell'organizzazione nel luglio del 2003, il presidente del Kazakistan ha chiesto in nome dell'organizzazione aiuto alle IFI nella formulazione delle strategie cos\u00ec da risolvere le maggiori questioni della regione. Per quanto riguarda il mercato, gli stati membri hanno proposto recentemente la creazione di un singolo mercato nella regione, grazie alla strategia \u201cstage by stage\u201d, e la creazione di un'unione doganale nel giro di 15 anni.\nLa recente integrazione della Russia nell'accordo cambier\u00e0 molto probabilmente il centro di gravit\u00e0 dell'organizzazione, infatti la sua entrata ha messo a rischio la realizzazione dell'unione doganale in ragione del suo peso che porter\u00e0 un nuovo schiacciamento degli altri paesi; d'altronde l'organizzazione voleva rafforzare i legami tra i paesi centro-asiatici indipendenti dalla Russia, dalla quale si erano separati, oggi gli obiettivi sono molto pi\u00f9 moderati. Il principale \u00e8 quello per il miglioramento della stabilit\u00e0 e sicurezza della regione, come base per ulteriori miglioramenti nella situazione economica della regione.\nStruttura.\nGli organi stabiliti per la Cooperazione economica centro-asiatica nel luglio 1994 furono mantenute, dopo la trasformazione, come organi dell'Organizzazione della cooperazione centro-asiatica. Queste strutture sono:\nObiettivi.\nLo scopo della Cooperazione economica centro-asiatica fu limitato all'incoraggiamento della cooperazione economica tra le quattro repubbliche centro-Asiatiche e la creazione di un singolo spazio economico. Nel febbraio del 2002 si decise di ampliare gli scopi dell'organizzazione stabilendo che fossero l'accrescimento \u201cdello sviluppo dell'integrazione economica della regione, il miglioramento delle forme e dei meccanismi di espansione delle relazioni politiche, sociali, scientifiche-tecniche, culturali ed educative\u201d tra gli stati membri."}
{"id": "1655547", "revid": "45927", "url": "https://it.wikipedia.org/wiki?curid=1655547", "title": "Cerchio di Johnson", "text": ""}
{"id": "1655548", "revid": "1851848", "url": "https://it.wikipedia.org/wiki?curid=1655548", "title": "Mario Trebbi", "text": "Carriera.\nClub.\nDebutt\u00f2 in Serie A con il nel 1958 e rimase con la societ\u00e0 milanese per otto anni, giocando non sempre da titolare, riuscendo comunque a vincere due scudetti e una Coppa Campioni.\nPassato al nel 1966, l'anno successivo vinse la Coppa Italia.\nIn carriera ha collezionato complessivamente 157 presenze in Serie A, andando a segno una sola volta nella vittoria interna del Milan contro il Genoa nella stagione 1963-1964, e 124 presenze e 4 reti in Serie B, tutte con la maglia del .\nNazionale.\nCon la Nazionale italiana di calcio Trebbi gioc\u00f2 due partite amichevoli: una nel 1961 e una nel 1963, senza segnare alcun gol.\nHa partecipato anche alla spedizione olimpica del 1960."}
{"id": "1655551", "revid": "729019", "url": "https://it.wikipedia.org/wiki?curid=1655551", "title": "Gerald Davies", "text": "Dopo il ritiro \u00e8 divenuto dirigente d'azienda e ha ricoperto anche incarichi nella Welsh Rugby Union.\nDavies ha studiato alla Loughborough University e alla Universit\u00e0 di Cambridge e ha giocato per il Cardiff RFC e per i London Welsh. Negli anni settanta \u00e8 stato capitano del Cardiff per tre stagioni, durante le quali disput\u00f2 la sua partita probabilmente pi\u00f9 famosa, l'incontro di Welsh Cup contro il Pontypool RFC, in cui segn\u00f2 quattro mete.\nHa fatto il suo debutto internazionale sabato 3 dicembre 1966 nella sconfitta 14-11 subita dal contro l' a Cardiff. Anche la sua ultima partita con la nazionale, nel 1978, \u00e8 stata contro i \"Wallabies\", questa volta a Sydney, ma sempre con una sconfitta. In totale ha disputato 46 match per il Galles, mettendo a segno 72 punti. Anche se inizialmente era schierato come centro, l'allenatore della nazionale Clive Rowlands lo spost\u00f2 ad ala nel tour del 1969 in Nuova Zelanda e Australia e in seguito gioc\u00f2 in questa posizione.\nDavies ha preso parte ai tour dei British and Irish Lions del 1968 e del 1971 insieme al leggendario gruppo di giocatori gallesi degli anni '70: Gareth Edwards, Barry John, JPR Williams, Phil Bennett e Bobby Windsor. Grande giocatore d'attacco, \u00e8 stato nominato una delle migliori ali della storia del rugby. Davies \u00e8 anche ricordato per la sua meta nell'incontro del Cinque Nazioni 1971 contro la . Riusc\u00ec infatti a segnare all'ultimo minuto e la trasformazione dall'angolo di John Taylor diede la vittoria al per 19-18, permettendo cos\u00ec anche la conquista del Grande Slam\nDopo il ritiro dall'attivit\u00e0 agonistica, Davies \u00e8 diventato un giornalista e ha collaborato con il The Times su argomenti di rugby.\nDal 1999 fa parte dell'International Rugby Hall of Fame"}
{"id": "1655554", "revid": "1149807", "url": "https://it.wikipedia.org/wiki?curid=1655554", "title": "Oggetto transizionale", "text": "Nello sviluppo infantile umano, un oggetto transizionale \u00e8 un qualcosa, solitamente un oggetto fisico, che fornisce conforto psicologico al bambino, sostituendo progressivamente il legame simbiotico madre-figlio.\nGli esempi pi\u00f9 comuni includono bambole, orsacchiotti o coperte.\nEziologia.\nIl termine oggetto e/o fenomeno transizionale \u00e8 stato utilizzato dal pediatra e psicoanalista inglese Donald Woods Winnicott. Egli ha introdotto i concetti di oggetti transizionali e fenomeni transizionali (o esperienze transizionali) riferendosi a un particolare momento dello sviluppo. Per \u2018transizionale\u2019 Winnicott intende una fase di sviluppo intermedia fra quella psichica e della realt\u00e0 esterna, ovvero tra l\"'erotismo orale\" del bambino e il rapporto oggettuale vero e proprio. In questa \u2018area transizionale\u2019 possiamo individuare gli \u2018oggetti transizionali\u2019.\nL'oggetto transizionale descrive il viaggio del lattante dal \"puramente soggettivo\" (nell'area della sua onnipotenza), all\"'oggettivit\u00e0\".\nA questi oggetti i bambini si attaccano profondamente e spesso diventano di importanza vitale, per esempio, nella fase immediatamente precedente al dormire.\nQuando il bambino inizia a separare il \"me\" dal \"non-me\" e si evolve dalla completa dipendenza a uno stadio di relativa indipendenza, utilizza oggetti transizionali. I bambini pi\u00f9 piccoli vedono se stessi e la madre come un unico insieme. In questa fase la madre \"porta il mondo\" al neonato, e gli conferisce un \"momento di illusione\", una convinzione che il proprio desiderio crea l'oggetto del suo desiderio, che porta con s\u00e9 un senso di soddisfazione. Winnicott chiama questa fase \"onnipotenza soggettiva\". Accanto all'onnipotenza soggettiva di un bambino si trova una realt\u00e0 oggettiva, che costituisce la consapevolezza del bambino della separazione tra s\u00e9 e gli oggetti desiderati. Mentre l'esperienza di onnipotenza soggettiva \u00e8 quella in cui il bambino sente che i suoi desideri creano soddisfazione, l'esperienza della realt\u00e0 oggettiva \u00e8 quella in cui il bambino ricerca indipendentemente gli oggetti del desiderio.\nPi\u00f9 avanti il bambino si rende conto che la madre \u00e8 un'entit\u00e0 separata. Il bambino si rende conto di essere dipendente dagli altri, perdendo cos\u00ec l'idea di essere indipendente. Questa realizzazione crea un periodo difficile e porta con s\u00e9 frustrazione e ansia. La madre non pu\u00f2 sempre essere l\u00ec per \"portare il mondo\" al bambino, una realizzazione che ha un impatto potente, piuttosto doloroso, ma alla fine costruttivo sul bambino. Attraverso la fantasia sull'oggetto dei suoi desideri, il bambino trover\u00e0 conforto. Un oggetto transizionale pu\u00f2 essere utilizzato in questo processo. L'oggetto transizionale \u00e8 spesso il primo possesso \"non io\" che appartiene veramente al bambino. Questo pu\u00f2 essere un oggetto reale come una coperta o un orsacchiotto, ma altri \"oggetti\", come una melodia o una parola, possono anche svolgere questo ruolo. Questo oggetto rappresenta il fatto che il bambino stesso \u00e8 in grado di creare anche ci\u00f2 di cui ha bisogno. Permette al bambino di avere un legame fantastico con la madre quando si separa gradualmente per periodi di tempo sempre pi\u00f9 lunghi.\nIn una fase successiva dello sviluppo il bambino non ha pi\u00f9 bisogno dell'oggetto transizionale. \u00c8 in grado di fare una distinzione tra \"me\" e \"non-me\", mantenendola all'interno e all'esterno. Questo sviluppo porta all'uso di illusioni, simboli e oggetti in seguito nella vita.\nWinnicott relazionava il concetto di oggetto transizionale a un fenomeno pi\u00f9 generale, i fenomeni di transizione, che considerava la base della scienza, della religione e di tutta la cultura. Gli oggetti e i fenomeni transizionali, ha detto, non sono n\u00e9 soggettivi n\u00e9 oggettivi ma partecipano a entrambe le sfere. In \"Mental Space\", Robert Young ha fornito un'esposizione di questi concetti e ha generalizzato il loro ruolo nei fenomeni psichici nella vita adulta.\nUna ricerca con i bambini su questo argomento \u00e8 stata eseguita presso l'Universit\u00e0 del Wisconsin da Richard H. Passman e dai suoi associati. Tra le altre scoperte, essi hanno dimostrato che gli oggetti transizionali danno sicurezza ai bambini. Insieme ad altri benefici positivi, avere un oggetto transizionale disponibile pu\u00f2 aiutare i bambini ad adattarsi a nuove situazioni, aiutare nel loro apprendimento e adattarsi alle valutazioni dei medici e degli psicologi clinici. La ricerca di Passman sottolinea inoltre che non vi \u00e8 nulla di anormale nell'essere collegati a essi. Negli Stati Uniti, circa il 60% dei bambini ha almeno qualche attaccamento a un oggetto transizionale.\nUso terapeutico.\nNegli Stati Uniti, le ambulanze e le volanti della Polizia sono talvolta equipaggiate di giocattoli di pezza, da consegnare alle vittime coinvolte in incidenti automobilistici o situazioni di shock traumatico al fine di fornire loro conforto. Spesso le organizzazioni benefiche forniscono oggetti transizionali come coperte e trapunte ai sopravvissuti ai disastri.\nAlcuni oggetti transizionali, come coperte o spalline sono stati utilizzati anche dai terapisti occupazionali per alleviare i sintomi dell'ansia, specialmente sui pazienti autistici, promuovendo la stimolazione del tocco come un modo per aumentare la produzione di serotonina, fornendo cos\u00ec una sensazione lenitiva di sicurezza e conforto.\nDopo gli attacchi dell'11 settembre, scrive Marita Sturken in \"Tourists of History\", l'Oklahoma City National Memorial ha inviato seicento orsacchiotti, e lo stato dell'Oklahoma ha inviato sessanta mila animali di pezza a New York, ed essi sono stati distribuiti ai bambini nelle scuole interessate dagli attacchi, organizzazioni di supporto alle famiglie e caserme dei pompieri di New York. \"\nCoperte ponderate.\nUna coperta ponderata o coperta pesante (\"Weighted blanket\") \u00e8 una coperta piena di palline pesanti. Si \u00e8 affermato che le coperte ponderate riducono l'ansia e consentono quindi a chi le indossa di addormentarsi pi\u00f9 rapidamente. Alcuni studi come quello del \"Journal of Sleep Medicine &amp; Disorders\" mostrano che le coperte ponderate migliorano la qualit\u00e0 del sonno.\nLe coperte ponderate furono usate per la prima volta nel 1999, quando un terapista occupazionale le us\u00f2 per aiutare alcuni pazienti con problemi mentali.\nUso negli adulti.\nAnche gli adulti possono usare oggetti transizionali. Molti adulti considerano il conforto che gli oggetti transizionali forniscono come essenziale per il loro benessere mentale ed emotivo. Inoltre, secondo un sondaggio del 2011, circa il 35% degli adulti britannici dormono ancora con un orsacchiotto.\nLa nozione di oggetto transizionale pu\u00f2 essere ampliata per includere rappresentazioni della propria famiglia, casa e cultura. \u00c8 significativo per la persona e d\u00e0 forza e assistenza psicologica rappresentando il proprio attaccamento emotivo. Questi oggetti possono includere fotografie, memorabilia, registrazioni musicali o persino opere d'arte realizzate con membri della famiglia. Con l'aumento dei trasferimenti lontano da casa e il costante movimento da un luogo all'altro per opportunit\u00e0 di lavoro o immigrazione, \u00e8 molto comune che le persone portino con s\u00e9 questi oggetti. Le persone possono guardare a questi oggetti per supporto emotivo durante periodi di transizione, come l'assimilazione a una nuova area o quando si verificano traumi o una perdita significativa.\nStudi Cross-culturali.\nI ricercatori hanno osservato che l'incidenza del comportamento di attaccamento verso gli oggetti inanimati varia a seconda della cultura in cui il bambino \u00e8 cresciuto. Si suggerisce che l'attaccamento dei bambini agli oggetti inanimati sarebbe meno frequente nelle societ\u00e0 in cui un bambino trascorre la maggior parte della giornata a stretto contatto con sua madre. In particolare, nei paesi occidentali gli oggetti transizionali sono stati in effetti considerati comuni, con tassi che raggiungevano il 60%. In uno studio condotto da Michael Hong, \u00e8 emerso che circa il 50% dei bambini americani e solo il 20% circa dei bambini coreani ha sviluppato un legame con una coperta o un tipo equivalente di oggetto transizionale primario. Uno studio analogo di Renata Gaddini ha rilevato che circa il 30% dei bambini italiani urbani e solo il 5% dei bambini delle zone rurali italiane ha sviluppato attaccamenti a oggetti transizionali. L'interpretazione di pi\u00f9 studi suggerisce che le pratiche di educazione dei figli influenzano sia l'incidenza dell'attaccamento dei bambini agli oggetti inanimati, sia la scelta degli oggetti di attaccamento.\nNella cultura di massa.\nIl concetto di oggetto transizionale \u00e8 stato reso popolare in tutto il mondo dal personaggio dei fumetti Linus van Pelt, creato da Charles M. Schulz, tanto che in italiano l'oggetto transizionale viene comunemente definito \"coperta di Linus\". Linus lo defin\u00ec la sua \"coperta di sicurezza e felicit\u00e0\", in \"Good Grief, More Peanuts\", stampato nel 1956. Tuttavia, il concetto di coperta di conforto esisteva prima di \"Peanuts\". In un articolo del novembre 1954, lo scrittore \"Bev\" scrisse di sua figlia: \"Coperta di sicurezza. La mia bambina pi\u00f9 piccola ha un anno, quando trova una coperta o un cappotto soffice, le stringe sopra la guancia e succhia il pollice.\" Dal 1920, le coperte che si attaccavano ai neonati addormentati per impedire che rotolassero dal letto e tenessero il corpo coperto venivano soprannominate \"coperte di sicurezza\".\nNel film \"Per favore, non toccate le vecchiette\", Leo Bloom \u00e8 incline agli attacchi di panico e per mantenere la calma, porta un frammento della sua coperta blu d'infanzia ovunque vada e va in crisi isterica quando qualcuno glielo toglie finch\u00e9 non glielo restituiscono.\nNel film \"Le avventure di Elmo in Brontolandia\", Elmo ama la sua coperta blu al punto di non volerla condividere, dato che \u00e8 molto speciale per lui e intraprende una ricerca epica per riaverla quando viene rubata\nNel libro \"The Giver\", \"oggetto di conforto\" \u00e8 usato come termine per indicare tutti gli animali imbalsamati. Gli oggetti di conforto sono descritti come \"creature immaginarie con nomi divertenti\" perch\u00e9 la comunit\u00e0 utopica in cui si svolge il libro non ha animali."}
{"id": "1655555", "revid": "187795", "url": "https://it.wikipedia.org/wiki?curid=1655555", "title": "Aereo addestratore", "text": ""}
{"id": "1655564", "revid": "751106", "url": "https://it.wikipedia.org/wiki?curid=1655564", "title": "Until I Die", "text": "Until I Die \u00e8 il secondo singolo estratto dal terzo album studio della cantante svedese September, \"Dancing Shoes\", pubblicato il 7 novembre 2007 dall'etichetta discografica Catchy Tunes.\nIl brano \u00e8 stato scritto da Niclas von der Burh, Anoo Bhagavan e Jonas von der Burg e prodotto da quest'ultimo."}
{"id": "1655565", "revid": "438678", "url": "https://it.wikipedia.org/wiki?curid=1655565", "title": "Musica new age", "text": ""}
{"id": "1655567", "revid": "1543377", "url": "https://it.wikipedia.org/wiki?curid=1655567", "title": "Marino Sebaste di Amalfi", "text": "Egli era un \"sebastos\" che fu eletto duca della Repubblica di Amalfi nel 1096 in opposizione alla sovranit\u00e0 dei normanni, che avevano conquistato Amalfi nel 1073 ed avevano nominato duca Guido d'Altavilla, figlio di Roberto il Guiscardo\nIn quello stesso anno 1096, Boemondo di Taranto e Ruggero I di Sicilia attaccarono Amalfi che, sotto la guida di Marino, resistette fino a quando Boemondo, venuto a conoscenza della Prima crociata promossa da Papa Urbano II abbandon\u00f2 l'assedio per unirsi ad essa con un esercito normanno. \nDi conseguenza, nel 1097 l'assedio fu tolto ed Amalfi mantenne ampia autonomia pur riconoscendo, dopo lunghe trattative, la sovranit\u00e0 dei principi normanni.\nMarino rafforz\u00f2 le difese della citt\u00e0 e la flotta con ventimila saraceni, riordin\u00f2 l'amministrazione e l\u2019\"ordo curialium\" e promosse l'autonomia e la democrazia della cittadinanza.\nMarino fu deposto dai Normanni, alleati con alcuni nobili Amalfitani, poco dopo il 1100. Si rifugi\u00f2 presso la corte dell'imperatore d'Oriente, Alessio I Comneno; nel settembre 1108 fu tra i testimoni firmatari del trattato di Devol a nome del \"basileus\" di Bisanzio. "}
{"id": "1655570", "revid": "125494241", "url": "https://it.wikipedia.org/wiki?curid=1655570", "title": "Peana", "text": "Il pe\u00e0na \u00e8 un canto corale in onore di Apollo, il cui termine \u00e8 oggi usato per indicare un discorso di esaltazione.\nSignificato storico.\nCanto corale in onore di Apollo, il peana veniva intonato con funzione di propiziazione in occasione di sacrifici o di invocazione del dio per ottenerne la protezione o di ringraziamento per la vittoria conseguita.\nVeniva intonato dagli spartani quando muovevano all'attacco del nemico: il ritmo del canto aveva lo scopo di mantenere l'ordine della formazione e di infondere terrore nell'avversario, che sentiva il loro avvicinarsi dal canto che si faceva via via pi\u00f9 forte. Vedi, ad esempio, il movimento in battaglia degli Spartani guidati da Brasida, ne \"La guerra del Peloponneso\" di Tucidide (scrittore e stratego ateniese). Con il tempo si estese ad altre divinit\u00e0, tra cui Artemide.\nSignificato odierno.\nIl termine \u00e8 oggi usato per indicare un discorso o uno scritto di vittoria o di esaltazione. Viene spesso usato inoltre per indicare un discorso in cui non sono presenti critiche, ma solo lodi.\nEtimologia.\nIl termine deriva dal latino \"pae\u0101na\", che a sua volta viene dal greco \u03c0\u03b1\u03b9\u03ac\u03bd (\"pai\u00e1n) -\" in dialetto ionico \u03c0\u03b1\u03b9\u03ae\u03c9\u03bd (\"pai\u00e9on)-\" che significa \"colui che guarisce\", epiteto di Apollo. In origine, per\u00f2, tale sarebbe stato il nome di un antico dio guaritore di et\u00e0 micenea, identificato in seguito con Apollo."}
{"id": "1655571", "revid": "1534172", "url": "https://it.wikipedia.org/wiki?curid=1655571", "title": "Panderichthys rhombolepis", "text": "Il panderittide (Panderichthys rhombolepis) \u00e8 un vertebrato estinto vissuto nel Devoniano, circa 380 milioni di anni fa. I suoi fossili sono stati ritrovati in Lettonia. Lungo poco pi\u00f9 di un metro, questo animale \u00e8 considerato una forma transizionale tra pesci e anfibi.\nTra i pesci e gli anfibi.\nL'evoluzione dai pesci ai vertebrati terrestri richiese molti cambiamenti fisiologici, soprattutto riguardo allo sviluppo delle zampe e dei cinti. I pesci dalle pinne lobate, quindi, diedero origine ai primi veri tetrapodi come \"Acanthostega\" e \"Ichthyostega\" attraverso una serie di forme intermedie, tra cui \"Panderichthys\". Fossili ben conservati di questo animale mostrano chiaramente queste caratteristiche di transizione, che rendono il panderittide un importante ritrovamento nella storia della vita.\nI pesci simili a \"Panderichthys\", noti anche come tetrapodomorfi, furono gli antenati dei primi tetrapodi, animali terrestri a respirazione aerea dai quali sono derivati anfibi, rettili, uccelli e mammiferi. La caratteristica pi\u00f9 notevole di \"Panderichthys\" era lo spiracolo, un tubo verticale usato per respirare acqua posizionato sulla cima della testa, quando il corpo del pesce era sommerso nel fango. Questo spiracolo \u00e8 un organo di transizione che si evolver\u00e0 nell'ossicino della staffa, una delle tre ossa che costituiscono l'orecchio medio dell'uomo.\nUn'indagine recente effettuata grazie all'ausilio di un tomografo ha consentito di osservare la presenza di un omero, di un ulna e di un radio, contenuti all'interno delle pinne. Inoltre sono state rintracciati elementi precursori delle dita. Sulla rivista Nature, l'\u00e9quipe dell'Universit\u00e0 di Uppsala, lancia l'ipotesi che l'introduzione delle dita possa essere anticipata di almeno cinque milioni di anni, quindi in una fase acquatica dei nostri progenitori."}
{"id": "1655572", "revid": "22356", "url": "https://it.wikipedia.org/wiki?curid=1655572", "title": "Tetrapodomorfi", "text": ""}
{"id": "1655573", "revid": "125872916", "url": "https://it.wikipedia.org/wiki?curid=1655573", "title": "Big Four", "text": "Con l'espressione Big Four si identificano le quattro societ\u00e0 di revisione che si spartiscono il mercato mondiale. Originariamente erano 5 le principali societ\u00e0 ma, dopo lo scandalo Enron, Arthur Andersen usc\u00ec da questa \u00e9lite.\nStruttura legale.\nNessuna delle quattro grandi societ\u00e0 contabili \u00e8 in realt\u00e0 un'impresa a s\u00e9.\nCiascuna fa parte di una rete di imprese, di propriet\u00e0 e gestite autonomamente, che hanno concluso accordi con altre imprese condividendo un nome comune, un marchio e degli standard di qualit\u00e0.\nCiascuna rete ha creato un ente per coordinare le attivit\u00e0 delle imprese che ne fanno parte.\nIn due casi (KPMG e Deloitte Touche Tomatsu) l'organismo di coordinamento \u00e8 un'entit\u00e0 con sede in Svizzera, e in due casi (PricewaterhouseCoopers ed Ernst &amp; Young) l'organismo di coordinamento \u00e8 una societ\u00e0 UK Limited."}
{"id": "1655576", "revid": "90227", "url": "https://it.wikipedia.org/wiki?curid=1655576", "title": "Sintetizzazione", "text": ""}
{"id": "1655582", "revid": "1573940", "url": "https://it.wikipedia.org/wiki?curid=1655582", "title": "Austrochilidae", "text": "Austrochilidae \u00e8 una famiglia di ragni appartenente all'infraordine Araneomorphae.\nEtimologia.\nIl nome deriva dal latino austrum, cio\u00e8 \"australe, meridionale\", che sta ad indicare le regioni in cui \u00e8 endemico, nell'emisfero australe, e dal greco , \"ch\u00eclioi\", cio\u00e8 \"mille, migliaia\", forse riferito alla loro prolificit\u00e0, ed il suffisso \"-idae\", che designa l'appartenenza ad una famiglia.\nDistribuzione.\nI generi \"Austrochilus\" e \"Thaida\" sono endemici delle foreste andine del Cile centrale e meridionale e delle regioni adiacenti dell'Argentina. Il genere \"Hickmania\" \u00e8 tipico della Tasmania.\nTassonomia.\nAttualmente, a novembre 2020, si compone di 3 generi e 10 specie:, suddivise in due sottofamiglie secondo l'entomologo Joel Hallan:"}
{"id": "1655587", "revid": "110157", "url": "https://it.wikipedia.org/wiki?curid=1655587", "title": "Can't Get Over", "text": "Can't Get Over \u00e8 il primo singolo estratto dal terzo album discografico della cantante svedese September, \"Dancing Shoes\".\nIl singolo \u00e8 stato pubblicato in Svezia il 20 giugno 2007 dall'etichetta discografica Catchy Tunes, mentre \u00e8 stato pubblicato negli Stati Uniti come download digitale il 27 novembre 2007.\nLa canzone \u00e8 stata scritta da Anoo Bhagavan, Niclas von der Burg e Jonas von der Burg e prodotta da quest'ultimo."}
{"id": "1655590", "revid": "767487", "url": "https://it.wikipedia.org/wiki?curid=1655590", "title": "Specie di Austrochilidae", "text": "Di seguito sono descritte tutte le 9 specie della famiglia di ragni Austrochilidae note al gennaio 2016.\nAustrochilus.\n\"Austrochilus\" Gertsch &amp; Zapfe, 1955\nHickmania.\n\"Hickmania\" Gertsch, 1958\nThaida.\n\"Thaida\" Karsch, 1880"}
{"id": "1655593", "revid": "198277", "url": "https://it.wikipedia.org/wiki?curid=1655593", "title": "Mario Bergamaschi", "text": "Carriera.\nClub.\nMarcatore centrale del negli anni cinquanta vincitore di due scudetti, finalista in Coppa dei Campioni contro il , successivamente si trasferisce alla di cui diverr\u00e0 un titolare. La compagine blucerchiata giunger\u00e0 al quarto posto nella stagione 1960-1961, miglior posizione raggiunta in campionato dai blucerchiati fino agli anni ottanta.\nConta 394 presenze nella massima serie italiana.\nNazionale.\nHa collezionato 5 presenze nella Nazionale maggiore: le prime tre durante le militanza nel Milan fra il 1954 e il 1955, mentre le ultime due nel 1958 dopo il trasferimento alla Sampdoria. Nella sfida persa 0-4 contro la Jugoslavia del maggio 1955 \u00e8 stato autore di un'autorete."}
{"id": "1655595", "revid": "729019", "url": "https://it.wikipedia.org/wiki?curid=1655595", "title": "Dorian West", "text": "Biografia.\nNato a Wrexham, in Galles, la famiglia di Dorian West si trasfer\u00ec in Inghilterra quando questi era ancora giovane. All'inizio della sua attivit\u00e0 agonistica West intraprese la professione di agente presso il dipartimento di polizia del Nottinghamshire, lavoro che tenne fino al 1997, quando fu introdotto il professionismo nel rugby XV.\nIl primo contratto da professionista che West firm\u00f2 fu a 30 anni con il Leicester, club nel quale peraltro aveva gi\u00e0 militato da dilettante dal 1988 al 1991, anno del citato impiego in polizia, quando si trasfer\u00ec a Nottingham.\nLe ottime prove messe in mostra nel suo club lo posero all'attenzione di Clive Woodward che, poco pi\u00f9 di una stagione dopo, lo convoc\u00f2 per l' (bench\u00e9, per nascita, West avesse il diritto di optare eventualmente per il ) nel Cinque Nazioni 1998: partito dalla panchina, West subentr\u00f2 in seguito a Richard Cockerill, del quale anche a Leicester era riserva. Nella partita successiva Cockerill fu indisponibile, ma Mark Regan fu selezionato al suo posto, e West fu mandato di nuovo in panchina, sebbene riusc\u00ec ad aver modo di subentrare nel corso dell'incontro.\nL'incerta forma fisica fece gradualmente perdere a Cockerill il posto in squadra a Leicester in favore di West: quando poi - a causa di polemiche con il tecnico - il C.T. Woodward smise di convocare il giocatore, West divenne la prima scelta sia in club che in selezione nazionale. Nel 2001 partecip\u00f2 quindi da titolare al Sei Nazioni, disput\u00f2 i \"test\" estivi e giunse anche la convocazione per i British Lions, per i quali tuttavia non disput\u00f2 mai alcun \"test match\" ufficiale: impegnato in un incontro dei Lions con una selezione locale, la sua performance gli valse la convocazione in panchina per gli ultimi due \"test\", ma non fu mai utilizzato.\nNel 2003, West fu capitano nell'ultimo \"match\" prima della Coppa del Mondo; nel mondiale australiano fu impiegato in due incontri, il 111-13 contro l' e la vittoria in semifinale sulla . A seguito della conquista della Coppa del Mondo gli fu conferita l'onorificanza di Membro dell'ordine dell'Impero Britannico (MBE). Alla fine della Coppa West annunci\u00f2 il ritiro dell'attivit\u00e0 internazionale e, pochi mesi pi\u00f9 tardi, nel maggio 2004, a 37 anni, quello definitivo.\nDopo il ritiro West fu ingaggiato per allenare il pacchetto difensivo della Nazionale inglese U-21; dal giugno 2007 svolge analogo compito nei Northampton Saints"}
{"id": "1655597", "revid": "767487", "url": "https://it.wikipedia.org/wiki?curid=1655597", "title": "Disorder (gruppo musicale)", "text": "I Disorder sono un gruppo musicale hardcore punk formatosi a Bristol, nel Regno Unito, agli inizi degli anni ottanta. Fedeli all'etica anarcho punk del DIY, i Disorder sono una band che si inserisce nel filone anarchico dell'hardcore britannico insieme a band come Crass e Conflict.\nLa band ha avuto numerosi cambi di formazione durante i circa trent'anni di attivit\u00e0; l'unico componente stabile dal 1983 il cantante e chitarrista Phil \"Taf\" Lovering, inizialmente entrato nella band come bassista."}
{"id": "1655598", "revid": "599013", "url": "https://it.wikipedia.org/wiki?curid=1655598", "title": "Anita Lonsbrough", "text": "Carriera.\nSpecializzata nella rana, ha vinto la medaglia d'oro nei 200\u00a0m ai Giochi olimpici di .\nPrimatista mondiale dei 200\u00a0m rana e della staffetta 4x100\u00a0m misti, nel 1983 \u00e8 diventata una dei Membri dell'International Swimming Hall of Fame."}
{"id": "1655601", "revid": "287204", "url": "https://it.wikipedia.org/wiki?curid=1655601", "title": "Concili buddhisti", "text": "I Concili buddhisti (sanscrito e p\u0101li: \"sa\u1e43g\u012bti\") sono dei grandi raduni di monaci buddhisti tenutesi dopo la morte (\"parinirv\u0101\u1e47a\") del Buddha Shakyamuni al fine di evitare la perdita o lo snaturamento dell'insegnamento del maestro. \nCronologia.\nPrimo Concilio.\nIl primo \"Concilio buddhista\" \u00e8 datato al 483 a.C. ed ebbe luogo pochi mesi dopo la dipartita del Buddha a Rajagrha (sans., \"Rajagaha\" p\u0101li) in India. Secondo la tradizione vi parteciparono 500 arhat e diversi discepoli diretti del Buddha come Kashyapa (sans., \"Kassapa\" pali), \u0100nanda e Up\u0101li. \u00c8 il concilio, sempre secondo la tradizione, in cui fu recitato per la prima volta il Dharma (sans., \"Dhamma\" p\u0101li), riportato nel \"Sutta Pi\u1e6daka\" del Canone p\u0101li e nello \"\u0100h\u00e1nb\u00f9\" del Canone Cinese, (noti anche con la denominazione di \"\u0100gama-Nik\u0101ya\"), e il Vinaya, dando cos\u00ec inizio alla loro trasmissione orale.\nVi \u00e8 un generale consenso degli storici del buddhismo nel ritenere i resoconti canonici di questo concilio risultino piuttosto esagerati, e nella peggiore delle ipotesi pura invenzione.\nSecondo Concilio.\nIl secondo \"Concilio buddhista\" \u00e8 datato al 383 a.C. a Vai\u015b\u0101l\u012b (sans., \"Vesali\" p\u0101li). \u00c8 il concilio in cui, secondo la tradizione, si discute della condotta dei monaci della comunit\u00e0 di Vaisali dopo la denuncia del monaco Yasas (sans., \"Yassa\" p\u0101li), un discepolo diretto di \u0100nanda. Questo monaco giunto a Vaisali tempo prima, critic\u00f2 alcuni costumi di questa comunit\u00e0 monastica e per questo venne da essa bandito. Allora Yasas cerc\u00f2 il conforto sulle proprie posizioni da parte di monaci di altre comunit\u00e0, in particolare di Revata, fratello di Shariputra (sans., \"Sariputta\" p\u0101li), e si giunse quindi a convocare un concilio sulla ortodossia o meno di alcune condotte, tradizionalmente elencate in dieci condotte dei monaci di Vaisali.\nLa quasi totalit\u00e0 degli storici del Buddhismo ritiene che questo concilio si sia effettivamente tenuto anche se vi \u00e8 discordanza riguardo al significato e alle implicazioni di queste pratiche condannate. Esse, peraltro, sono effettivamente condannate da tutti i \"vinaya\" delle antiche scuole (Buddhismo dei Nik\u0101ya). Gli storici discutono ancora se questo concilio fosse o meno l'inizio delle divisioni all'interno del \"sangha\" buddhista. Di certo da questo momento iniziano ad evidenziarsi alcune incrinature dottrinali o di interpretazione del Dharma del Buddha.\nTerzo Concilio.\nIl terzo \"Concilio buddhista\" \u00e8 datato al 247 a.C. a Pataliputra (sans., \"Pataliputta\" p\u0101li). Ma gli storici lo dividono in due eventi: Pataliputra 1 e Pataliputra 2.\nPataliputra 1.\nPataliputra 1 \u00e8 un Concilio non riportato nei Canoni ma in altra letteratura storica. Si sarebbe tenuto durante il regno di A\u015boka (per alcuni durante il regno di Kalashoka) ed \u00e8 il concilio in cui venne condannato il monaco 'lassista' Mahadeva e i membri del Mah\u0101s\u0101\u1e43ghika che lo seguirono. Secondo numerosi storici gi\u00e0 in questo concilio inizierebbero ad emergere almeno una dozzina di scuole del Buddhismo originale.\nPataliputra 2.\nPataliputra 2 \u00e8 il terzo concilio secondo solo la letteratura Therav\u0101da. Si sarebbe tenuto a Pataliputra nel 247 a.C. sotto il Re A\u015boka. In questo concilio \u00e8 registrata la prima recitazione dell'Abhidhamma e vi \u00e8 citata la composizione dell'opera del \"Kathavatthu\" da parte del Thera Moggaliputtatissa. Secondo gli storici questo concilio si tenne effettivamente, ma essendo menzionato solo nella letteratura p\u0101li, probabilmente coinvolse solamente la scuola Vibhajyav\u0101da da cui deriva la scuola Therav\u0101da. Altro effetto di questo concilio fu la separazione della scuola Sarv\u0101stiv\u0101da dalla scuola Vibhajyav\u0101da.\nGandh\u0101ra.\nIl quarto \"Concilio buddhista\" \u00e8 quello presieduto dall'imperatore Kushan Kanishka I. \u00c8 il concilio del Gandh\u0101ra o del Kashmir e si \u00e8 tenuto nel 100 d.C. \u00c8 il concilio della scuola Sarv\u0101stiv\u0101da come il Pataliputra 2 fu il concilio della scuola Vibhajyav\u0101da antenati dei Therav\u0101da. E come nel concilio di Pataliputra 2 appare il \"Kathavatthu\" qui appare il \"Mahavibhasa\", opera collettiva eseguita sotto la supervisione di Vasumitra che presiedette il Concilio.\nAnur\u0101dhapura.\nA questi antichi concili tenutisi tutti in India va aggiunto il quarto \"Concilio buddhista\" secondo la tradizione Therav\u0101da. Esso si sarebbe tenuto nel 25 a.C. ad Anur\u0101dhapura in Sri Lanka. Secondo gli storici in realt\u00e0 \u00e8 un concilio tutto interno al monastero Mah\u0101vih\u0101ra, ed \u00e8 quello che sancisce la scrittura del \"Tipitaka\" ovvero del Canone buddhista redatto in lingua p\u0101li e fornisce la base dottrinale a questo monastero per combattere il rivale dell'Abhayagiri situato sempre nello Sri Lanka."}
{"id": "1655608", "revid": "767487", "url": "https://it.wikipedia.org/wiki?curid=1655608", "title": "Tomorrow May Never Come", "text": "Tomorrow May Never Come (\"Kal Ho Naa Ho\") \u00e8 un film di Bollywood diretto da Nikhil Advani nel 2003, con Shah Rukh Khan, Saif Ali Khan e Preity Zinta.\nIl film \u00e8 narrato in prima persona dal personaggio su cui ruota l'intera storia, Naina Catherine Kapur Patel.\nTrama.\nNaina, una ragazza di ventitr\u00e9 anni, inizia la sua storia, presentando la citt\u00e0 in cui vive: New York, negli Stati Uniti d'America.\nUna citt\u00e0 decisamente frenetica dove abitano molti indiani, tra cui lei (che si vede correre per le strade affollate), e che le ha insegnato a essere indipendente, a affrontare la vita ma non ad amare.\nSua madre si chiama Jennifer Kapur e, dopo la morte del padre, ha preso in mano le redini della famiglia, portando avanti anche il ristorante.\nLe due hanno un ottimo rapporto, condito ogni tanto da ingenue bugie reciproche.\nLei non si vuole sposare, a dispetto di quello che predica sua nonna paterna, Lajjo Kapur, che vive in casa insieme alle sue due sorelle.\nLajjo ha tre sogni: che New York diventi parte del Punjab, che sua nipote si sposi e che la nuora muoia.\nNaina ha un fratello pi\u00f9 piccolo, con cui non ha un buon rapporto, Shiv, il quale, secondo lei, non pu\u00f2 giocare a basket, ma pu\u00f2 rompere le scatole come gli altri ragazzi.\nIn casa vive anche una sorellina adottiva, Gia, odiata da Lajjo, che invece stravede per il nipotino.\nOgni giorno per Naina inizia allo stesso modo, con la madre e la nonna che litigano, lei che se ne va al lavoro e che incontra la sua pi\u00f9 cara amica al bar: Jasprit Kapoor, detta Sweetu.\nQuest'ultima, secondo la narratrice, ha due problemi: il peso e il fatto che non \u00e8 triste per questo.\nSweetu \u00e8 in cerca di un fidanzato tramite corrispondenza, ma finora non l'ha trovato, anche perch\u00e9 nei messaggi esagera un po', dicendo di assomigliare a Aishwarya Rai.\nViene presentata anche Jaswinder Kapoor, detta Jazz, sorella maggiore di Sweetu, migliore amica della madre, nonch\u00e9 socia nella gestione del ristorante.\nJazz ha il problema che rifiuta di invecchiare: addirittura una volta serve in modo provocante tre giovani uomini venuti a mangiare al ristorante e loro la chiamano \"mamma\".\nPer tutta risposta, Jazz li caccia via con la forza.\nL'ultimo a essere presentato \u00e8 Rohit Patel, suo intimo amico e figlio di un uomo molto ricco.\nSi sono conosciuti frequentando insieme un corso all'universit\u00e0. Hanno uno strano rapporto: Naina si fa vedere molto disinteressata a conoscere ragazzi, lui si vanta davanti a lei di fare molte conquiste.\nInoltre lui tiene un diario di colore nero, ma Naina non ha mai avuto il coraggio di chiedergli cosa ci scriva.\nQuando sta con Rohit, comunque, sembra dimenticarsi dei suoi problemi.\nSuo padre in verit\u00e0 si \u00e8 suicidato e li ha lasciati soli. La nonna e la madre litigano spesso anche perch\u00e9 la prima accusa la seconda di aver portato il marito al suicidio.\nCos\u00ec dopo una delle molte sfuriate, la madre consola i bambini dicendo loro che un angelo sta per arrivare sulla loro casa e che d'ora in poi li protegger\u00e0.\nSi mettono dunque a pregare tutti e quattro, Naina compresa. Infatti, l'angelo arriva: si tratta di Aman Mathur, il nuovo vicino di casa. Senza troppi preliminari il nuovo arrivato si presenta ai bambini, alla madre e cerca di conoscere Naina.\nVedendola riluttante, si autoinvita a cena. Lei, su tutte le furie, cerca di convincere Sweetu e Rohit a venire a cena da loro.\nSweetu, che abita accanto ai Kapur, non pu\u00f2 venire, perch\u00e9 ha un appuntamento al buio. Rohit, invece, accetta di buon cuore.\nLa sera, arrivano contemporaneamente con due taxi Rohit e Guru (quello dell'appuntamento al buio) e, non volendo, sbagliano l'indirizzo: il primo va da Sweetu, il secondo dai Kapur.\nBen presto per\u00f2 la verit\u00e0 viene a galla e i due se ne vanno, lasciando fuori da soli Aman e Naina.\nL'uomo ride della situazione a cui ha assistito, ma Naina non \u00e8 dell'umore adatto.\nCos\u00ec Aman le dice di essere felice, di ridere, perch\u00e9 il domani potrebbe non esserci (riferimento al titolo \"Tomorrow May Never Come\").\nIl giorno dopo Naina consiglia all'amica Sweetu di perdere peso se vuole trovare qualche ragazzo.\nAman si intromette nella loro conversazione e riesce a farla parlare con un Dj di nome Frankie.\nNaina non \u00e8 d'accordo, ma lui subito le dice che adesso \u00e8 invidiosa dell'amica perch\u00e9 \u00e8 fidanzata e lei no; allora, per tutta risposta, Neina dice di essere fidanzata con Rohit.\nAman a quel punto propone di fare un'uscita a quattro al Club Nirvana, dove lavora Frankie.\nCos\u00ec Naina \u00e8 costretta a chiamare Rohit e a spiegargli tutto; all'inizio lui dice che non pu\u00f2 venire perch\u00e9 ha un appuntamento con Gita, un'altra ragazza conosciuta all'universit\u00e0.\nMa Naina sa convincerlo e cos\u00ec tutto \u00e8 pronto per la serata.\nIn discoteca, Aman fa molte domande alla neo-coppia formata dagli \"ex-amici\" Naina e Rohit, finch\u00e9 i due, contraddicendosi e affermando di essersi conosciuta a casa di Gita (che guarda caso \u00e8 presente e smentisce tutto), dicono la verit\u00e0 ad Aman.\nPer dimenticare, si ubriacano entrambi e vengono cacciati dal locale dai buttafuori.\nAman accompagna a casa Naina e va a dormire insieme a Rohit.\nQuando si svegliano, la domestica, Kanta Bhen, li crede omosessuali. L'amicizia tra i due, intanto, \u00e8 andata aumentando tanto che Aman ha letto anche il diario di Rohit.\nNonostante le continue allusioni da parte del primo, quest'ultimo continua ad affermare che quella con Naina \u00e8 solo amicizia.\nUn giorno Aman incontra Naina in chiesa e le chiede perch\u00e9 nasconde a tutti chi \u00e8 e le dice che facendo cos\u00ec fa piangere suo padre, che, dovunque sia, la sta guardando.\nIl rapporto tra i due migliora costantemente e Naina vede sempre pi\u00f9 in Aman un uomo di cui fidarsi.\nGli affari intanto vanno male e la banca d\u00e0 due mesi di tempo per pagare gli arretrati ai Kapur, altrimenti dovranno chiudere l'attivit\u00e0.\nMa Aman ha un'idea e cio\u00e8 di rendere un po' pi\u00f9 indiano il ristorante per attirare una clientela in cerca di cibo caratteristico e sbaragliare la concorrenza cinese di fronte.\nIntanto continua l'amicizia tra Aman e Naina; quest'ultima scopre che in verit\u00e0 si \u00e8 innamorata di lui e si confida con Sweetu, la quale, senza pensarci due volte, le consiglia di dirglielo in faccia.\nAnche Rohit ha capito che quello che prova per Naina non \u00e8 amicizia ma amore e lo dice a Aman: anche lui gli consiglia di dirglielo.\nRohit allora organizza un incontro con Naina in un ristorante all'aperto con bella vista sulla citt\u00e0.\nTutto \u00e8 perfetto, c'\u00e8 anche la musica. Arriva Neina, tutta sorridente, e confida all'amico di essere innamorata di Aman.\nLui la prende bene e ci scherza sopra, facendo finta di nulla; addirittura le d\u00e0 il mazzo di fiori rossi da dargli.\nCos\u00ec Naina va a casa di Aman e, quando sta sul punto di dichiarare il proprio amore, vede una foto che lo ritrae insieme a una donna.\nAman spiega che si tratta di Priya, sua moglie, sposata tre anni prima.\nNeina, delusa, regala i fiori allo zio di Aman.\nRimasto solo con la madre, Aman le confida che non pu\u00f2 dire la verit\u00e0(nonostante anche lui ricambi il suo amore) e cio\u00e8 che Priya \u00e8 la sua dottoressa che lo sta seguendo, perch\u00e9 \u00e8 malato di cuore e gli rimane pi\u00f9 poco da vivere.\nNaina va a piangere da Sweetu (anche lei scaricata) e da Rohit.\nI genitori di quest'ultimo lo portano a casa per combinargli il matrimonio con una ragazza di loro piacimento, Camilla.\nLa nonna, intanto, continua a organizzare appuntamenti per Naina, che non vuole sposarsi.\nIl motivo si capisce bene quando, per disperazione, Naina, dice davanti alla madre e alla nonna che lei non pu\u00f2 amare perch\u00e9 a casa sua ha assistito solo a litigi.\nAman, venuto a sapere che Rohit si deve sposare con Camilla, lo convince a metterla alla prova, perch\u00e9 crede che lo sposi solo per soldi.\nInfatti, quando Rohit le dice che intende rifiutare l'eredit\u00e0 del padre perch\u00e9 vuole costruirsi un futuro da solo, lei si turba e quindi si capisce bene quali fossero i suoi veri scopi.\nCos\u00ec Aman aiuta Rohit a conquistare il cuore di Naina in sei giorni.\nAl quarto giorno Rohit le dice che il primo passo per amare \u00e8 l'amicizia, ma anche l'ultimo e Naina capisce che Rohit non \u00e8 pi\u00f9 un suo amico, ma non sa bene cosa sia.\nLui le regala un vestito rosso che lei aveva riportato al negozio (in seguito alla delusione d'amore con Aman), citando delle battute del film Taal.\nPer ricambiare lei gli regala la cravatta rossa (riportata al negozio anch'essa), che portava quando era intenzionato a proclamarle il suo amore, citando un altro film. Cos\u00ec si capisce che la loro storia sta prendendo la giusta piega.\nRohit, al settimo cielo, va a ringraziare Aman, ma proprio mentre dice tutta l'organizzazione che c'\u00e8 stata dietro, appare Naina che ha sentito tutto.\nDelusa di nuovo, si allontana, ma \u00e8 ancora volta Aman che salva la situazione, leggendo a voce alta quello che Rohit ha scritto sul suo diario a proposito di Naina.\nCos\u00ec si decide per il matrimonio. Ma prima delle nozze, un'altra verit\u00e0 viene a galla. La bambina adottata dai Kapur, Gia, in verit\u00e0 \u00e8 la figlia vera del padre di Naina, avuta per\u00f2 con un'altra donna.\nDato che quest'ultima l'ha rifiutata, la moglie di lui, pur di salvare la reputazione del marito, l'ha accettata come sua figlia; ma non la madre di lui, che ha sempre trattato male la nipotina \"adottiva\".\nVenuta a sapere la verit\u00e0, la nonna chiede scusa.\nSi sposano; di l\u00ec a poco Aman si sente male e viene portato in ospedale.\nPer puro caso Naina e Rohit incontrano Priya, la quale presenta loro il marito, Adhay.\nI due, convinti che Priya fosse sposata con Aman, rimangono esterrefatti. La donna \u00e8 costretta allora a dire loro tutta la verit\u00e0.\nTutti, allora, lo vanno a trovare in ospedale, ma Naina non ce la fa ed esce in lacrime. Rohit rimane solo ad assistere alla morte dell'amico.\nDieci anni dopo, Naina parla davanti alla tomba di Aman, con Gia, ormai cresciuta.\nLe dice che \u00e8 stato il loro primo amore e che il primo amore non si scorda mai.\nInoltre lei ricorder\u00e0 per sempre Aman, perch\u00e9 le ha insegnato come amare se stessa, la vita e Rohit.\nIl film si conclude con la fine della narrazione da parte di Naina, che afferma che molte donne sognano di trovare nel marito un amico, mentre lei ha trovato un marito nell'amico.\nCollegamenti ad altre pellicole.\nIl film cita esplicitamente le pellicole precedenti Dil Chanta Hai e Taal: il primo nella battuta che Aman fa a Sweetu relativamente alla sua situazione in amore. Il secondo, come ricordato, nella poesia che Rohit scrive a Naina.\nMusiche.\nNel film sono presenti sei canzoni, di durata variabile:\nNella canzone Maahi Ve compaiono come Special Guest Kajol e Rani Mukherjee."}
{"id": "1655609", "revid": "1305772", "url": "https://it.wikipedia.org/wiki?curid=1655609", "title": "Gianfrancesco Guidi di Bagno", "text": "Biografia.\nNacque a Firenze nel 1578 circa da Fabrizio Guidi di Bagno, marchese di Montebello e da Laura Colonna figlia del duca di Zagarolo, Pompeo Colonna. Studi\u00f2 a Pisa e a Bologna.\nFu nominato cardinale \"in pectore\" da papa Urbano VIII nel concistoro del 30 agosto 1627 e reso pubblico nel concistoro del 19 novembre 1629. Ricevette la porpora e il titolo dei Santi Bonifacio e Alessio il 26 maggio 1631.\nAl cardinale, grande mecenate di studiosi, Pompeo Angelotti dedic\u00f2 la sua \"Descrittione della citta di Rieti\" in occasione della sua nomina a vescovo della diocesi.\nMor\u00ec a Roma il 24 luglio 1641 all'et\u00e0 di 63 anni. Fu sepolto nella basilica dei Santi Bonifacio e Alessio.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1655613", "revid": "729019", "url": "https://it.wikipedia.org/wiki?curid=1655613", "title": "Tulerpeton curtum", "text": "Il tulerpeton (Tulerpeton curtum) \u00e8 un vertebrato estinto simile a un anfibio, vissuto nel Devoniano superiore (circa 360 milioni di anni fa). I suoi resti sono stati ritrovati nella regione di Tula in Russia.\nAlla conquista delle terre emerse?\nQuesto animale, lungo circa un metro, \u00e8 considerato uno dei tetrapodi (vertebrati dotati di quattro zampe) pi\u00f9 antichi e primitivi, anche se la struttura delle sue zampe lo pone su un livello pi\u00f9 alto della scala evolutiva rispetto ai \u201ctetrapodi acquatici\u201d come \"Acanthostega\" e \"Ichthyostega\". Le zampe e i cinti scapolare e pelvico erano piuttosto robusti, ma nonostante la struttura rinforzata le zampe erano sprovviste di veri e propri polsi e caviglie. Inoltre, le zampe sembrerebbero strutturate in modo tale da spostarsi con forza attraverso l'acqua piuttosto che sulla terra. I resti fossili del tulerpeton includono un cranio frammentario, zampe anteriori e posteriori e un cinto scapolare quasi completo.\nAntenato dei rettili?\nAlcuni scienziati ipotizzano che il tulerpeton possa essere il pi\u00f9 antico e primitivo tra tutti i rettiliomorfi finora rinvenuti; si suppone quindi che i rettili possano essersi originati non dagli anfibi veri e propri, ma da animali pi\u00f9 primitivi dotati per\u00f2 gi\u00e0 di specializzazioni negli arti."}
{"id": "1655616", "revid": "1442080", "url": "https://it.wikipedia.org/wiki?curid=1655616", "title": "Amleto Frignani", "text": "\u00c8 scomparso in California il 2 marzo 1997, il giorno successivo al suo sessantacinquesimo compleanno.\nGiocava come ala sinistra.\nCarriera.\nClub.\nHa militato nel all'epoca del Gre-No-Li, conquistando lo scudetto nella stagione 1954-1955, successo a cui contribu\u00ec attivamente realizzando 7 reti in 27 incontri disputati (fra questi una doppietta nella vittoria esterna contro la Juventus).\nProveniente dalla , giunse al Milan nell'estate 1951 e vi rest\u00f2 per cinque stagioni, di cui le prime quattro come titolare fisso, l'ultima alternandosi con l'oriundo argentino Ettore Ricagni.\nNell'estate 1956 venne ceduto all', dove rest\u00f2 una stagione, peraltro positiva per i friulani (quarto posto in Serie A). Pass\u00f2 infine al , dove rest\u00f2 fino alla conclusione della carriera nel 1962, disputando tre campionati di Serie A e, dopo le retrocessione nella stagione 1959-1960, due di Serie B. Con i grifoni vince la Coppa delle Alpi 1962: fu protagonista della finale grazie al calcio d'angolo battuto che permise a Pietro Natta di segnare il gol della vittoria.\nIn carriera Frignani totalizz\u00f2 complessivamente 250 presenze e 41 reti in Serie A.\n\u00c8 stato il primo marcatore italiano della storia della Coppa dei Campioni ed in genere delle moderne coppe europee, avendo realizzato al 15' del primo tempo la rete del provvisorio 1-1 nella sfida interna di andata contro il , primo turno della prima edizione del torneo, disputata il 1\u00ba novembre 1955 e terminata con la sconfitta dei rossoneri per 4-3.\nNazionale.\nFece parte della Nazionale di cui divenne un punto fermo per alcune stagioni. Nel 1952 ha segnato un gol all'esordio in azzurro contro la Svizzera. Partecip\u00f2 tra l'altro ai Mondiali del 1954, disputando due incontri contro Belgio (segnando la rete del provvisorio 3-0) e Svizzera. Uscito dal giro azzurro nel 1955, a seguito del buon campionato con l'Udinese venne richiamato in azzurro nel 1957 in occasione del vittorioso incontro a Roma contro l'Irlanda del Nord, che fu anche la sua ultima apparizione in Nazionale.\nIn totale conta 14 presenze e 6 gol con la Nazionale italiana tra il 1952 e il 1957."}
{"id": "1655621", "revid": "767487", "url": "https://it.wikipedia.org/wiki?curid=1655621", "title": "Freyre", "text": "Freyre \u00e8 un comune dell'Argentina nella provincia di C\u00f3rdoba, nel dipartimento di San Justo.\nPrende il nome da quello della madre del suo fondatore, Jos\u00e9 Bernardo Iturraspe. La festa patronale si celebra il 7 ottobre in onore della Madonna del Rosario."}
{"id": "1655627", "revid": "1005847", "url": "https://it.wikipedia.org/wiki?curid=1655627", "title": "Loris Biagioni", "text": "Biografia.\n\u00c8 stato membro del Comitato di Liberazione Nazionale e dell'Assemblea Costituente.\n\u00c8 stato Sottosegretario alle Poste e Telecomunicazioni nel II Governo Leone, e Sottosegretario all'Industria, Commercio e Artigianato nel II e III Governo Rumor e nei Governi Colombo e Andreotti I."}
{"id": "1655629", "revid": "21981", "url": "https://it.wikipedia.org/wiki?curid=1655629", "title": "Cry For You", "text": ""}
{"id": "1655634", "revid": "287204", "url": "https://it.wikipedia.org/wiki?curid=1655634", "title": "Nepomorpha", "text": "I Nepomorfi (\"Nepomorpha\") sono un raggruppamento sistematico di Insetti dell'Ordine dei Rincoti (Sottordine Heteroptera).\nIn generale, i Nepomorfi hanno antenne brevi, alloggiate in fossette del capo che le nascondono. Le zampe mostrano spesso modificazioni funzionali: quelle anteriori possono essere, ad esempio, adatte a scavare (Corixidae) o a ghermire la preda (Nepidae). Quelle posteriori sono spesso natatorie. I Nepomorfi sono, infatti, per la maggior parte acquatici o acquaioli, talune facilmente riconoscibili per singolari comportamenti, come ad esempio nuotare rovesciati sul dorso (Notonectidae).\nIl regime dietetico \u00e8 in genere zoofago, ma sono presenti anche forme fitofaghe o detritivore..\nSistematica.\nL'infraordine si suddivide in cinque sottofamiglie:"}
{"id": "1655635", "revid": "3115", "url": "https://it.wikipedia.org/wiki?curid=1655635", "title": "Luigi Devoti", "text": "Medico sino alla pensione, nel 1992, ha coltivato un interesse amatoriale per l'arte e l'archeologia, da cui ha tratto pubblicazioni. Dal 1970 vive nella periferia di Monte Compatri.\nAttivit\u00e0.\nDal 1994 (in collaborazione con Armando Ravaglioli fino al 1997) cura la redazione della collana \u201cLunario Romano\", pubblicazione annuale del \"Gruppo Culturale di Roma e del Lazio\", di cui \u00e8 stato anche presidente.\nLuigi Devoti \u00e8 anche un fotografo che predilige, tra i suoi soggetti, l'area romana con i suoi paesaggi e le sue opere d'arte. La quasi totalit\u00e0 delle fotografie inserite nelle pubblicazioni di Devoti sono opera sua.\n\u00c8 relatore in convegni e conferenze su temi di archeologia, storia, arte e folclore con particolare riferimento all'area Castellana.\nAttivit\u00e0 socio culturali.\nMarco Egidi, Monica Micheli, nel concorso architettonico per la pedonalizzazione di Piazza di Corte, la sistemazione ed utilizzo del Ponte Monumentale, il recupero dell'Area Archeologica e la riqualificazione del Centro Storico con l'area circostante nel comune di Ariccia (Progetto menzionato).\nHa collaborato alle riviste \"Castelli Romani\", \"A.R.I.S. Sanit\u00e0\", \"l'Urbe\", \"La Strenna dei Romanisti\", \"Apollo buongustaio\", \"Il Tuscolo\", \"Forma Urbis\", \"La Serpe\";"}
{"id": "1655637", "revid": "287204", "url": "https://it.wikipedia.org/wiki?curid=1655637", "title": "Cichlasoma", "text": "Cichlasoma \u00e8 un genere di pesci d'acqua dolce appartenenti alla famiglia Cichlidae, sottofamiglia Cichlasomatinae.\nGeneri.\nIl genere \"Cichlasoma\" \u00e8 stato recentemente oggetto di alcune modifiche e conta 39 specie:"}
{"id": "1655640", "revid": "124548691", "url": "https://it.wikipedia.org/wiki?curid=1655640", "title": "Bianca Bianchi", "text": "Biografia.\nBianca Bianchi nasce nel 1914 a Vicchio, in provincia di Firenze, dove trascorre la sua prima infanzia. Alla morte del padre, fabbro del paese e attivo socialista, si trasferisce alla Rufina, presso la famiglia materna, e in seguito a Firenze per proseguire gli studi. Consegue il diploma magistrale e s'iscrive alla Facolt\u00e0 di magistero. Nel 1939 si laurea con una tesi dal titolo \"Il pensiero religioso in Giovanni Gentile\", poi pubblicata, con relatore Ernesto Codignola.\nInsegnante a Genova, a Bolzaneto, poi a Cremona, incontra difficolt\u00e0 e ostacoli, fino a perdere il lavoro, a causa delle divergenze coi superiori per il suo modo indipendente di condurre le lezioni, per la volont\u00e0 per esempio di non ignorare la cultura e la civilt\u00e0 ebraica, escluse invece dal programma didattico di stato. Accetta dunque la proposta di un incarico d'insegnante di lingua italiana in Bulgaria, dal dicembre 1941. Nel giugno 1942 torna in Italia e, dopo un breve periodo nel quale si stabilisce nuovamente alla Rufina, rientra a Firenze alla caduta di Mussolini.\nPrende parte alle riunioni del Partito d'Azione, a volantinaggi antifascisti e a un trasporto di armi per i partigiani. Nel 1945 s'iscrive allo PSIUP di Giuseppe Saragat e di Pietro Nenni. Collabora a diversi giornali politici.\nAlle elezioni del 2 giugno 1946 viene eletta all'Assemblea Costituente, una delle 21 donne su 556 membri, raccogliendo pi\u00f9 del doppio dei consensi del capolista Sandro Pertini. Vive tra Firenze e Roma. Alla Costituente interviene sui problemi della scuola, delle pensioni e dell'occupazione. Nel gennaio del 1947 segue il gruppo di Saragat nella scissione di Palazzo Barberini, che d\u00e0 vita al nuovo partito socialdemocratico, il PSLI, poi PSDI.\nNel 1948, candidata in Sicilia, \u00e8 eletta, nella I legislatura, per la lista di unit\u00e0 socialista. Nel 1949 presenta la prima di una serie di proposte di legge sul tema della tutela giuridica dei figli naturali, fra l'altro al fine di render pi\u00f9 attuabile il riconoscimento della paternit\u00e0, moltiplicando le eccezioni al divieto di ricerca. Il progetto legislativo incontra notevoli resistenze, e sar\u00e0 approvato solo nel 1953.\nInterrotta l'esperienza politica, dagli anni cinquanta si dedica allo studio dei temi dell'educazione e alla creazione della Scuola d'Europa di Montesenario, un istituto modello per ragazzi della scuola elementare e media. Le idee che muovono quest'esperienza, per molti aspetti sperimentale e all'avanguardia, sono espresse nei saggi \"Amicizia per i nostri figli\" e \"L'esperienza di un'educazione nuova alla Scuola d'Europa\". Negli stessi anni collabora al quotidiano \"La Nazione\" di Firenze, curando, fra l'altro, la rubrica \"Occhio ai ragazzi\", dedicata ai problemi educativi.\nDal 1970 al 1975 \u00e8 consigliera comunale di Firenze, eletta nelle liste del PSDI, ricoprendo anche la carica di vicesindaca.\nA partire da questi anni si dedica anche all'attivit\u00e0 di scrittrice, con opere di carattere autobiografico. Torna ad abitare a Vicchio, \"\"... eterno, unico, paese dell'anima, casa mia.\" \" Si spegne a Firenze il 9 luglio del 2000."}
{"id": "1655642", "revid": "767487", "url": "https://it.wikipedia.org/wiki?curid=1655642", "title": "Nazzareno Canuti", "text": "Caratteristiche tecniche.\nDifensore, non tecnico, forte atleticamente e abile nel gioco di testa, ha ricoperto i ruoli di terzino e difensore centrale.\nCarriera.\nClub.\nCanuti gioc\u00f2 con l' dal 1975 al 1982, totalizzando 130 presenze in Serie A (ed un goal) e vincendo nella stagione 1979-1980 lo scudetto, nel 1981 un Mundialito , oltre che due Coppe Italia. Esord\u00ec il 22 giugno 1975 in coppa nazionale, contro il , nella sconfitta per 0-1 da parte della squadra del biscione. Ha poi militato nel in Serie B, in prestito per una stagione. Pass\u00f2 al nella stagione 1983-1984, per poi chiudere la carriera nel Catania e infine nella Solbiatese.\nNazionale.\nHa fatto parte della Nazionale Italiana Under 21, collezionando 12 presenze, una delle quali contro l'Inghilterra nella sconfitta agli Europei 1978 valsa l'eliminazione azzurra.\nDopo il ritiro.\nUna volta chiusa l'attivit\u00e0 agonistica, ha operato come agente di commercio per la Sony insieme a Evaristo Beccalossi, suo compagno di squadra nell'Inter ai tempi della stagione dello scudetto."}
{"id": "1655643", "revid": "287204", "url": "https://it.wikipedia.org/wiki?curid=1655643", "title": "L'urlo del gatto", "text": "L'urlo del gatto (\"Cry of the Cat\") \u00e8 il sessantatreesimo libro della serie \"Piccoli brividi\" dell'autore statunitense R. L. Stine.\nTrama.\nAlison Moore \u00e8 una dodicenne che, un giorno, si sta recando in bicicletta con il suo coetaneo Ryan Engel alle prove di uno spettacolo teatrale che si terr\u00e0 nella loro scuola e che avr\u00e0 come protagonisti i due amici. Durante il tragitto, la ragazza rischia di venire investita da un camion e, nel contempo, investe senza volerlo un gatto, decapitandolo. Il camion si ferma prima di poter investire la giovane, la quale constata la morte del gatto e lo porta in una vicina casa apparentemente abbandonata, convinta che l'animale vivesse l\u00e0. Una volta sulla soglia della struttura, una strana ragazza di nome Crystal le apre la porta e, vedendo il gatto morto, le intima di andarsene immediatamente, prima che il gatto se ne scappi improvvisamente, non essendo dunque morto. Crystal, spaventata, avverte Alison di essersi messa nei guai con tale gatto, di nome Rip, che non sarebbe un \"gatto normale\" come gli altri. Una volta a scuola, durante le prove dello spettacolo allestito dall'eccentrico professor Keanes, Alison viene assalita da Rip, nascostosi nel suo armadietto, e poco dopo il gatto viene inavvertitamente schiacciato dal trono finto su cui era seduto Freddy, morendo per la seconda volta. Successivamente, per\u00f2, Alison, ormai ossessionata da tale spaventoso gatto, viene nuovamente aggredita una notte a casa sua da Rip, il quale cerca di soffocarla prima che la ragazza lo scagli fuori dalla finestra, uccidendolo per la terza volta. Scesa in cortile per constatare l'effettiva morte del gatto, la ragazza viene aggredita dal felino che la graffia ad un polpaccio, fuggendo poi via. Il graffio, tuttavia, non ha causato alcun dolore n\u00e9 sanguinamento ad Alison, la quale, per\u00f2, inizia a comportarsi in maniera strana a partire dal giorno successivo. A colazione, infatti, mangia senza volerlo tre scatolette di tonno, successivamente inizia a vomitare palle di pelo e a pulirsi la faccia dopo essersi leccata il dorso della mano, proprio come un gatto. Desiderosa di saperne di pi\u00f9, Alison si reca nuovamente da Crystal ma questa la scaccia in malo modo, dicendole che sua madre si \u00e8 molto arrabbiata con la stessa Alison per essersi messa nei guai con Rip, avvertendola che il gatto, ormai, \u00e8 morto otto volte e che adesso cercher\u00e0 di fargliela pagare. Poco dopo, Alison viene raggiunta da Ryan e i due, senza volerlo, finiscono in un cimitero di animali dove scoprono la tomba di Rip, nato nel 1981 e morto effettivamente nel 1993. Alison scava a mani nude per trovare la carcassa dell'animale, ma una volta aperta la piccola bara il terribile gatto salta fuori e cerca di aggredirla nuovamente, ma grazie all'intervento di Ryan ci\u00f2 non accade, sebbene il ragazzo venga graffiato da Rip. Alison cerca di fuggire ma si ritrova inseguita non solo da Rip ma anche dagli spiriti oscuri di altri gatti morti usciti dalle tombe del cimitero. La ragazza ritorna a casa di Crystal, la quale le dice che l'unica sua salvezza \u00e8 parlare con la madre, e che Rip e i suoi spiriti felini schiavi non ci metteranno molto a raggiungerla. Una volta nel seminterrato, Alison nota con orrore che la madre di Crystal \u00e8 un orribile ibrido donna-gatto. Questa le spiega che venne aggredita e graffiata pi\u00f9 volte da Rip, il quale sembrerebbe trasferire una parte della sua essenza ogni qualvolta graffi qualcuno. Per lei, ormai, non c'\u00e8 pi\u00f9 soluzione, e per proteggere sua figlia ha deciso di sacrificare a Rip la stessa Alison. Sopraggiunto il mostruoso felino insieme agli spiriti oscuri, egli cerca di aggredire Alison ma viene fermato da Ryan, mentre la protagonista si ricorda di avere con s\u00e9 in tasca un topo di gomma (infatti Alison ha una vera e propria passione per i topi tanto da averne una grande collezione in camera sua) con il quale riesce a distrarre gli spiriti felini che, azzuffandosi, finiscono per scomparire assieme a Rip. Crystal e sua madre ringraziano Alison e Ryan per aver sconfitto Rip e i suoi spiriti e tutto sembra essersi risolto ma, il giorno dopo, mentre si stanno recando alle prove dello spettacolo, Ryan e Alison notano un topo di campagna nell'erba del giardino della casa della protagonista e cercano di acchiapparlo.\nEpisodio TV.\nDi questo romanzo \u00e8 stata tratta una trasposizione televisiva che presenta, tuttavia, numerose differenze rispetto alla versione cartacea:"}
{"id": "1655644", "revid": "433605", "url": "https://it.wikipedia.org/wiki?curid=1655644", "title": "N\u0101land\u0101", "text": " \nN\u0101land\u0101 (Hindi: \u0928\u093e\u0932\u0928\u094d\u0926\u093e, cinese \u90a3\u721b\u9640 Nalantuo, giapponese: Naranda, N\u0101randa) \u00e8 la pi\u00f9 importante universit\u00e0 buddhista dell'India antica. Essa era situata nella regione di Magadha, a 11 chilometri da Rajgir, in un luogo visitato pi\u00f9 volte dal Buddha Shakyamuni. Per questa ragione furono qui eretti, nel V secolo a.C. gli st\u016bpa a ricordo di due dei suoi principali discepoli: \u015a\u0101riputra e Maudgaly\u0101yana (pali: Moggall\u0101na). Nel II secolo a.C. l'imperatore A\u015boka, della dinastia dei Maurya, vi costru\u00ec un tempio e nel II secolo d.C. vi furono eretti un monastero ed altri otto templi dai monaci di scuola mah\u0101y\u0101na. In questo importante centro religioso e culturale si insegnavano discipline sia teologiche, buddhistiche e brahmaniche, sia scientifiche, quali quelle mediche e astronomiche.\nFra i primi abati del monastero (II secolo) vi furono Avitarka, R\u0101hulabadra e N\u0101g\u0101rjuna. Quest'ultimo Patriarca di tutte le scuole mah\u0101y\u0101na e vajray\u0101na. Anche \u0100ryadeva vi insegn\u00f2 cos\u00ec come tutti i principali maestri del buddhismo mah\u0101y\u0101na e vajrayana. Qui A\u015bvagho\u1e63a fu convertito al Buddhismo da P\u0101r\u015bva.\nPoco dopo \u0100ryadeva, N\u0101land\u0101 fu distrutta da una incursione di barbari. Il re Buddhapak\u1e63a (III secolo) la fece ricostruire. Successivamente vi insegnarono come abati Asa\u1e45ga e Vasubandhu. La dinastia Gupta (IV-VI secolo) fu molto favorevole al centro di N\u0101land\u0101 e Kumaragupta (regno: 413-455) ne costru\u00ec il tempio centrale. Qui, nel VII secolo, ci fu il celebre dibattito tra lo studioso m\u0101dhyamika Candrak\u012brti e quello cittam\u0101tra Candragomin. Qui fu recitato da \u015a\u0101ntideva (VIII secolo) il \"Bodhichary\u0101vat\u0101ra\".\nAl suo massimo splendore, N\u0101land\u0101 possedeva pi\u00f9 di 100 aule di insegnamento, 8 sale monastiche, 11 monasteri con 300 dormitori dove risiedevano almeno 3000 monaci-studenti ammessi dopo un severo esame. \nUno splendore durato fino al 1235 quando una invasione musulmana guidata da Muhammad Khalji nel 1193 la rader\u00e0 al suolo trucidando tutti i monaci. Interessante \u00e8 la testimonianza di un pellegrino e traduttore tibetano, Dharmasvamin (tibetano: Chag Lo-tsa-ba, 1197-1264), il quale giunto quarant'anni e alcuni mesi dopo l'incursione musulmana vi trov\u00f2 solo un vecchio monaco sopravvissuto di novant'anni, Rahulasribhadra, che tra le rovine insegnava il sanscrito a qualche decina di giovani discepoli. Avvertiti del sopraggiungere di nuove truppe musulmane, Dharmasvamin convinse il vecchio monaco a porsi in salvo, portandolo egli stesso sulle spalle insieme ad un po' di cibo e a qualche sutra scampato agli incendi. Questa \u00e8 l'ultima testimonianza su N\u0101land\u0101.\nNel 1915 furono scoperti i primi resti archeologici e iniziati gli scavi che termineranno solo nel 1985 mostrando al mondo l'antico splendore di N\u0101land\u0101.\nLa struttura si sviluppa per oltre 450 metri ed una larghezza di 220 metri e si caratterizza per un ingresso principale posto a nord, otto monasteri ed est e monumenti stupa e templi nella parte occidentale.\nIl principale materiale usato per la costruzione della struttura \u00e8 il mattone cotto. Il \u00abTempio Principale\u00bb \u00e8 stato ricostruito ben sette volte conservando nel corso dei secoli la struttura a pianta quadrata, ed \u00e8 impreziosito da stupa di Buddha e di Bodhisattva.\nI diciassette \"pa\u1e47\u1e0dita\" di N\u0101land\u0101.\nUna tradizione relativa al Canone tibetano elenca diciassette \"pa\u1e47\u1e0dita\" che furono alla guida dell'universit\u00e0 monastica di N\u0101land\u0101 (l'ordine non \u00e8 strettamente cronologico):"}
{"id": "1655646", "revid": "729019", "url": "https://it.wikipedia.org/wiki?curid=1655646", "title": "Albatros L 69", "text": "LAlbatros L 69 fu un aereo da turismo sportivo, monomotore biposto ad ala alta a parasole, sviluppato dalla tedesca Albatros Flugzeugwerke GmbH alla met\u00e0 degli anni venti.\nDestinato ufficialmente al mercato dell'aviazione civile ed utilizzato come addestratore e in competizioni aeree del periodo, venne in realt\u00e0 impiegato anche come aereo da addestramento militare per la formazione degli equipaggi del Reichswehr, le forze armate tedesche di difesa istituite dopo il termine della Prima guerra mondiale.\nStoria del progetto.\nNei primi anni venti, al fine di aggirare le limitazioni all'aviazione militare e civile imposte nel 1919 alla Repubblica di Weimar dal Trattato di Versailles come conseguenza della sconfitta da parte dell'Impero tedesco nella Prima guerra mondiale, venne iniziata una collaborazione con il costituendo governo dell'Unione Sovietica che prevedeva la realizzazione di stabilimenti nel loro territorio. Inoltre le strutture dell'aeroporto di Lipeck avrebbero permesso la formazione del personale militare del Reichswehr, le ricostituite forze armate tedesche, destinate all'aviazione. A questo scopo i progetti dei nuovi modelli di aereo del periodo, bench\u00e9 presentati come destinati al mercato dell'aviazione generale, dovevano segretamente rispondere alle esigenze militari e fu in quest'ottica che matur\u00f2 lo sviluppo dell'L 69 da parte dell'Albatros.\nIl progetto, disegnato da R. Schubert, era relativo ad un velivolo leggero dall'aspetto convenzionale, un monomotore biposto monoplano ad ala alta a parasole con carrello fisso, realizzato per ricoprire il ruolo di aereo da addestramento nelle scuole di volo civili o destinato a voli turistici.\nIl prototipo venne completato nel 1925, equipaggiato con un motore a bassa potenza, il radiale a 3 cilindri Bristol Lucifer da 100 hp (75 kW) di produzione britannica, ed immatricolato con marche civili D-684, tuttavia non venne introdotto sul mercato dell'aviazione civile ma risulta venne inviato a Lipeck, cos\u00ec come il secondo esemplare costruito (marche D-778), per la formazione degli equipaggi del Reichswehr.\nIn seguito vennero realizzati altri due esemplari, WerkNr. 10071 e 10072, equipaggiati con un motore radiale a 9 cilindri Siemens-Halske Sh 12 di produzione nazionale, identificati dall'azienda come L 69a ed immatricolati rispettivamente D-778 e D-1533.\nTecnica.\nL' L 69 era un velivolo dall'impostazione moderna, per il periodo, monomotore biposto monoplano ad ala alta e realizzato in tecnica mista, e dall'aspetto compatto.\nLa fusoliera, realizzata con una struttura in tubi d'acciaio saldati, presentava una disposizione classica dell'equipaggio, situato in due abitacoli aperti in tandem e separati. Posteriormente terminava in un impennaggio monoderiva.\nLa configurazione alare era monoplana, con l'ala posizionata alta a parasole e collegata alla parte superiore della fusoliera da corti supporti tubolari.\nIl carrello d'atterraggio era un convenzionale biciclo fisso, con la parte anteriore costituita da una struttura tubolare che integrava le due ruote collegate tra loro da un assale rigido, integrato posteriormente da un pattino d'appoggio mobile ed ammortizzato montato sotto la coda e che ripeteva la direzione del timone in fase di manovra a terra.\nLa propulsione era affidata ad un motore radiale di bassa potenza raffreddato ad aria posizionato all'apice anteriore della fusoliera e montato su una struttura tubolare ed incernierato per poter accedere facilmente alla parte posteriore dello stesso. Nella prima versione si trattava di un Bristol Lucifer a 3 cilindri in grado di erogare 100 hp (75 kW), parzialmente carenato e dal quale spuntavano solo i tre cilindri alettati, sostituito nella seconda versione dal pi\u00f9 potente ed ingombrante radiale Siemens-Halske Sh 12 a 9 cilindri, capace di 110 PS (81 kW), che rimaneva completamente a vista.\nImpiego operativo.\nI due L 69 rimasero a disposizione del personale militare tedesco fino all'arrivo di modelli pi\u00f9 efficienti, tuttavia vennero utilizzati anche in alcune competizioni aeronautiche del periodo nella classe D riservata ai modelli fino a 100 hp, tra le quali l'edizione del 1925 del Deutsche Rundflug. ed il Round Saxony dello stesso anno.\nL'L 69a D-778 (WerkNr. 10071) risulta assegnato al Deutsche Versuchsanstalt f\u00fcr Luftfahrt (DVL) a Johannisthal e rimasto in organico fino all'aprile 1929, data in cui venne smantellato, il secondo, D-1533 (WerkNr. 10072), risulta in organico alla stessa Albatros nel novembre 1928 e demolito nel gennaio 1931.\nPrimati.\nIl prototipo (D-684) vinse l'edizione del 1925 del Deutsche Rundflug, categoria D, pilotato da Kurt Ungewitter, asso dell'aviazione della prima guerra mondiale e pilota collaudatore dell'azienda tedesca, il quale rimase ucciso nel 1927 in un incidente ai comandi della successiva versione, la L 69a."}
{"id": "1655649", "revid": "287204", "url": "https://it.wikipedia.org/wiki?curid=1655649", "title": "It Doesn't Matter", "text": "It Doesn't Matter \u00e8 un singolo della cantante pop svedese September, pubblicato nel 2006 dall'etichetta discografica Catchy Tunes.\nLa canzone \u00e8 stata scritta da Anoo Bhagavan, Niclas von der Burg e Jonas von der Burg e prodotta da quest'ultimo e tratta dall'album \"In Orbit\". La canzone ha acquisito popolarit\u00e0 in Polonia durante il tour della cantante nel 2006, e nel 2007 per la sua esibizione al Sopot Festival."}
{"id": "1655650", "revid": "287204", "url": "https://it.wikipedia.org/wiki?curid=1655650", "title": "Robbie Stewart", "text": "Carriera.\nDopo aver partecipato con buoni risultati al campionato britannico delle derivate di serie di piccola cilindrata gli \u00e8 stata offerta la possibilit\u00e0 di debuttare nel motomondiale in occasione del Gran Premio motociclistico di Gran Bretagna 2007. Ha gareggiato nella classe 125 in sella ad una Honda piazzandosi al 28\u00ba posto, senza ottenere punti validi per la classifica mondiale.\nAl termine del 2007 \u00e8 comunque risultato vincitore della \"The Dorna Academy Cup\".\nNel 2010 gareggia nel campionato britannico delle Superstock."}
{"id": "1655652", "revid": "287204", "url": "https://it.wikipedia.org/wiki?curid=1655652", "title": "Hynerpeton bassetti", "text": "Linerpeton (Hynerpeton bassetti) \u00e8 un vertebrato estinto simile a un anfibio, vissuto nel Devoniano superiore (circa 360 milioni di anni fa). I suoi resti sono stati ritrovati in Pennsylvania.\nIl primo tetrapode americano.\nCome molti altri tetrapodi primitivi, l'hynerpeton \u00e8 spesso considerato un \u201canfibio\u201d, anche se non appartiene propriamente a questa classe. Durante il tardo Devoniano vi fu la comparsa dei primi alberi, che ben presto ricoprirono la terraferma di vaste foreste che liberavano ossigeno nell'aria. L'i\nhynerpeton e i suoi parenti, come \"Ichthyostega\", sfruttarono questo fattore, sviluppando polmoni che consistevano probabilmente in strutture simili a quelle degli odierni vertebrati terrestri. Dell'inerpeton sono note solo poche ossa, tra cui due cinti scapolari, due mandibole un osso fugale e alcune costole ventrali (gastralia). La struttura delle scapole indica che questo animale potrebbe essere stato uno dei primi tetrapodi a essersi evoluto durante il Devoniano. Studi su questo animale sono stati compiuti da Jennifer A. Clack nel suo Gaining Ground The Origin and Evolution of Tetrapods.\nNello stesso giacimento in cui sono stati ritrovati i fossili di questo primitivo tetrapode sono stati rinvenuti anche i resti di un enorme pesce crossopterigio, denominato \"Hyneria lindae\". Lungo anche tre metri, questo pesce probabilmente predava l'inerpeton nei laghi e negli estuari nordamericani del Devoniano superiore.\nBibliografia.\nHaines, Tim, and Paul Chambers. The Complete Guide to Prehistoric Life. Pg. 30-31. Canada: Firefly Books Ltd., 2006"}
{"id": "1655658", "revid": "115731086", "url": "https://it.wikipedia.org/wiki?curid=1655658", "title": "Bruno Bianchi (politico)", "text": "Fu condannato due volte dal Tribunale Speciale per la Difesa dello Stato, la prima volta nel 1932la seconda nel 1936.\n\u00c8 stato marito della partigiana Gina Galeotti Bianchi, uccisa il 25 aprile 1945 a Milano."}
{"id": "1655662", "revid": "144796", "url": "https://it.wikipedia.org/wiki?curid=1655662", "title": "Ordine dinastico di San Carlo", "text": ""}
{"id": "1655669", "revid": "1318658", "url": "https://it.wikipedia.org/wiki?curid=1655669", "title": "Casa di Goethe (Weimar)", "text": "La casa di Goethe a Weimar \u00e8 una delle residenze della vita di Goethe. \u00c8 quella dove visse pi\u00f9 a lungo (1782-1832) e la pi\u00f9 visitata poich\u00e9 ospita il Goethe Nationalmuseum. Essa \u00e8 parte del patrimonio dell'umanit\u00e0 UNESCO denominato \"Weimar classica\".\nStoria.\nL'edificio venne eretto tra il 1708 e il 1709 dal \"Kammerkommissar\" del duca Carlo Augusto di Sassonia-Weimar-Eisenach, Georg Caspar Helmershausen e ospitava in origine salotti rappresentativi.\nLa casa possedeva numerose stanze in affitto fino al 1771.\nNel 1782 Goethe affitt\u00f2 l'ala ovest della casa. Dopo il viaggio in Italia dal 1786 al 1788 visse in queste stanze. Tuttavia Goethe, non ancora sposato con Christiane Vulpius, alloggiava spesso sulla Marienstra\u00dfe.\nL'intero edificio fu donato poi dal duca nel 1807 a Goethe e alla sua famiglia che vi visse dopo la sua morte (1832). Nel 1885 quando mor\u00ec l'ultimo nipote di Goethe, Walther von Goethe, egli la lasci\u00f2 in testamento alla citt\u00e0 di Weimar. Oggi la casa, il giardino posteriore e le d\u00e9pendance sono sede del Goethe Nationalmuseum."}
{"id": "1655670", "revid": "458786", "url": "https://it.wikipedia.org/wiki?curid=1655670", "title": "Bruno Bianchi", "text": ""}
{"id": "1655677", "revid": "114101241", "url": "https://it.wikipedia.org/wiki?curid=1655677", "title": "Carlo Muraro", "text": "Caratteristiche tecniche.\nEra un'ala sinistra dalla spiccata velocit\u00e0, abile inoltre nel dribbling e nel servire il centravanti con cross dalle fasce.\nProprio in ragione della sua rapidit\u00e0 veniva soprannominato \"Jair Bianco\", in riferimento all'ex calciatore brasiliano.\nCarriera.\nComp\u00ec il proprio esordio in Serie A con l'Inter il 20 gennaio 1974, in occasione di una sconfitta casalinga con il Cagliari.\nDopo un breve periodo al Varese, fece ritorno in nerazzurro partecipando al ciclo di Eugenio Bersellini che port\u00f2 i milanesi a vincere uno Scudetto e due Coppe Italia. Compagno d'attacco di Altobelli, realizz\u00f2 nei sedicesimi di finale della Coppa Campioni 1980-81 \u2014 in casa della romena Universitatea Craiova \u2014 la sua rete pi\u00f9 celebre, dopo un'azione in contropiede. Nel corso del medesimo torneo, durante il ritorno dei quarti di finale, segn\u00f2 un gol decisivo contro la Stella Rossa. \nIn carriera ha inoltre militato in massima serie con Udinese e Ascoli (per complessive 177 presenze e 41 rete in massima serie) e in Serie B con Varese e Arezzo (per complessive 68 presenze e 25 reti). Nella stagione Serie B 1975-1976 ha realizzato 16 reti in cadetteria col Varese, classificandosi terzo nella classifica marcatore alle spalle di Musiello e Pruzzo. Ha disputato l'ultima stagione nella Pistoiese segnando con la maglia arancione l'ultima rete della carriera.\nAllenatore.\nHa intrapreso l'attivit\u00e0 di allenatore, conquistando la promozione in Serie C1 con la Pro Patria nel 2001-2002, mentre nel 2002-2003 sempre con i bustocchi \u00e8 finalista della Coppa Italia di Serie C.\nFuori dal campo.\nDal 2005 \u00e8 un'opinionista delle partite di calcio per SKY Sport."}
{"id": "1655683", "revid": "1305772", "url": "https://it.wikipedia.org/wiki?curid=1655683", "title": "Kelkoo", "text": "Kelkoo \u00e8 un fondato in Francia nel 1999; consente agli utenti di trovare informazioni sui prodotti che intendono acquistare, tra queste prezzo e informazioni sui negozi online. \u00c8 stata comprata da Yahoo! nel 2004 e successivamente rivenduta a Jamplant, una societ\u00e0 inglese di private equity, nel 2008. Attualmente \u00e8 presente in 10 paesi: Regno Unito, Francia, Spagna, Italia, Norvegia, Svezia, Germania, Danimarca, Paesi Bassi e Belgio .\nStoria.\nKelkoo venne fondato in Francia nel 1999 da Pierre Chappaz e Mauricio Lopez , con un capitale iniziale di 3 milioni di dollari. Negli anni a seguire, grazie ad acquisizioni e fusioni, crebbe repentinamente fino a diventare la pi\u00f9 grande piattaforma per l'e-commerce e l'advertising d'Europa ed il 3\u00b0 sito di commercio elettronico per dimensioni. I suoi siti pubblicano 44 milioni di offerte da pi\u00f9 di 10.000 negozi online, ed attraggono pi\u00f9 di 10 milioni di utenti unici al mese.\nNell'Aprile del 2000 Kelkoo si fuse con la societ\u00e0 spagnola Dondecomprar.com e con il concorrente inglese ShopGenie . Nel settembre dello stesso anno Kelkoo si fuse con la norvegese Zoomit.com , pagando gli azionisti di Zoomit in azioni per un valore pari ad un terzo dell'intero capitale Kelkoo e rendendo Zoomit.com la pi\u00f9 importante componente della \u201cnuova\u201d Kelkoo.\nNell'Aprile del 2004 \u2018'\u2019Kelkoo'\u2019' venne acquisita da Yahoo! per 450 milioni di dollari . \nNell'Ottobre del 2005 venne pubblicato un libro su Kelkoo, in Francia, intitolato \u201cIls ont r\u00e9ussi leur start-up! La success-story de Kelko\u201d, scritto da Julien Codorniou e Cyrille de Lasteyrie .\nNel novembre del 2008 \u2018'\u2019Kelkoo'\u2019' \u00e8 stata venduta da Yahoo! ad una societ\u00e0 inglese di private equity, Jamplant .\nOrigine del nome.\n\"Kelkoo\" \u00e8 un gioco di parole dal francese \"Quel co\u00fbt?\", che significa \u201cQuanto costa?\u201d (letteralmente \"Quale costo?\") , ma pu\u00f2 essere anche interpretato come \u201cQuel coup\", che significa \"Che offerta\" .\nModello di business.\n\u2018'\u2019Kelkoo'\u2019' \u00e8 in attivo dal quarto trimestre del 2002. Analogamente ad altri siti di comparazione prezzi, Kelkoo ha focalizzato la sua attivit\u00e0 di marketing sul SEO (Search Engine Optimization) e sulle partnership (per l'integrazione del suo servizio sui siti di terze parti)."}
{"id": "1655697", "revid": "287204", "url": "https://it.wikipedia.org/wiki?curid=1655697", "title": "Museo storico navale", "text": "Il Museo storico navale \u00e8 un museo della citt\u00e0 di Venezia, di propriet\u00e0 della Marina Militare italiana, situato presso l'Arsenale. Il museo raccoglie testimonianze storiche riguardanti la navigazione ed in particolare la storia marinara italiana e la marineria veneziana.\nStoria.\nIl museo \u00e8 nato ufficialmente nel 1923 \"per rendere pi\u00f9 palese quanto in ogni tempo sia stato ardito lo spirito navale italiano\" (\"Gazzetta Ufficiale\"), unitamente al Museo tecnico navale di La Spezia. Entrambi i musei sono gestiti dalla Marina Militare.\nNel 1964 si decise di trasferire il museo dall'Arsenale all'edificio attuale, un grande fabbricato di cinque piani che fu un tempo uno dei granai della Repubblica di Venezia, destinato a rifornire la flotta e i vicini forni per la produzione del biscotto, principale alimento dei galeotti.\nStruttura.\nL'edificio principale raccoglie cimeli artistici e storici legati alla storia della marina italiana distribuiti in 42 sale espositive su un totale di cinque piani.Fanno parte del museo anche il \"padiglione delle Navi\" nell'antica officina dei remi dell'arsenale e la chiesa di San Biagio, antico luogo di culto della marineria veneta e poi austriaca, infine adibita alle funzioni religiose del personale della Marina Militare.\nPiano terra, primo e secondo piano.\nAll'esterno, a ridosso dell'edificio presso l'ingresso, dal 1961 sono collocate due ancore di due corazzate austro-ungariche della prima guerra mondiale, una della SMS \"Viribus Unitis\" e l'altra della SMS \"Tegetthoff\", le cui gemelle sono poste all'ingresso di Palazzo Marina a Roma.\nI primi tre livelli sono dedicati alle imprese, alle attrezzature e ai personaggi della Marina di Venezia e della Marina italiana, con alcune testimonianze delle altre Repubbliche marinare al secondo piano. Sempre al secondo livello, \u00e8 presente una sala dedicata al Bucintoro, l'antica imbarcazione da cerimonia del doge.\nTerzo piano.\nQui sono esposti modelli di imbarcazioni tipiche della laguna di Venezia, imbarcazioni da pesca e varie gondole, tra cui quella donata da Peggy Guggenheim al museo dopo la sua morte.Altri modelli di navi orientali e cimeli vari sono sistemati in un'ulteriore sala.\nQuarto piano.\nIl quarto piano, chiamato anche \"Sala svedese\", \u00e8 dedicato ai legami tra Venezia e la Svezia e tra la Marina italiana e quella svedese, mostrando l'aiuto che le nostre industrie hanno portato alla formazione della marina e dell'aviazione del paese scandinavo.In una piccola sala a cui si accede tramite una scala \u00e8 stata sistemata una ricca collezione di conchiglie donata da Roberta di Camerino.\nPadiglione delle navi.\nAperto al pubblico solo in particolari occasioni, nel padiglione sono esposte autentiche navi veneziane e militari ed una parte della sala macchine del panfilo \"Elettra\".\nVi \u00e8 conservata la campana della R. N. coloniale \"Eritrea\".\nChiesa di San Biagio.\nLa chiesa ancora oggi appartiene alla Marina Militare e da sempre, gli equipaggi delle navi di stanza a Venezia, qui \"prendevano messa\" prima di uscire in mare. Anche il giovane allievo Guglielmo Teghetoff vi si recava la domenica, durante gli anni in cui fu allievo del vicino Collegio Navale (accademia) situato allora nell'ex convento di Sant'Anna a Castello, tra il 1840 ed il 1845.\nNella chiesa \u00e8 conservato il corpo dell'ammiraglio Angelo Emo, ed \u00e8 esposto un dipinto olio su tela del pittore Giuseppe Frascaroli, che ritrae Santa Barbara, patrona dei marinai."}
{"id": "1655710", "revid": "1543377", "url": "https://it.wikipedia.org/wiki?curid=1655710", "title": "Special A", "text": " \u00e8 un manga \"sh\u014djo\" scritto e disegnato da Maki Minami, pubblicato in Giappone inizialmente sulla rivista \"The Hana to Yume\" e poi, dopo i primi quattro numeri, su \"Hana to Yume\" di Hakusensha dall'aprile 2003 al marzo 2009.\nL'adattamento in anime della serie, prodotto da Gonzo e AIC, \u00e8 stato trasmesso in Giappone dal 6 aprile al 14 settembre 2008 su Chiba TV. Prima ancora della serie animata, l'opera \u00e8 uscita in un manga DVD nel 2005 e in un drama-CD nel 2007.\nTra il 2011 e 2012 \u00e8 stato pubblicato un sequel del manga, raccolto in un unico volume nel 2013, dal titolo .\nIn Italia i diritti del manga sono stati acquisiti da Star Comics, che lo ha pubblicato dal 9 gennaio 2013 all'8 maggio 2014, mentre quelli dell'anime dalla Yamato Video, che lo ha distribuito in DVD, ed \u00e8 stato trasmesso su Rai 4 dal 22 maggio al 30 ottobre 2011 nel contenitore \"Anime Morning\". Quest'ultimo dal 19 ottobre 2013 al 4 gennaio 2014 \u00e8 stato pubblicato per lo streaming su Internet sul canale di YouTube \"Yamato Animation\".\nTrama.\nHikari Hanazono \u00e8 sempre stata perfetta e al primo posto in tutto quello che faceva, con voti altissimi a scuola e un grande talento per lo sport, sin quando, all'et\u00e0 di sei anni, non incontra Kei Takishima, che riesce a superarla. La ragazza, non essendo mai stata battuta prima d'ora, vede subito egli come un rivale e negli anni cerca di migliorarsi ulteriormente, finendo per iscriversi alla stessa scuola superiore di Kei e riuscendo ad entrare nella 'Special A' (spesso abbreviato in \"S\u30fbA\"), una classe speciale formata dai primi sette studenti con i voti pi\u00f9 alti in tutte le discipline. Nonostante tutto, Hikari rimane sempre un gradino al di sotto di Kei e continua a sfidarlo in qualsiasi cosa per batterlo, ma ne esce perdente, con grande soddisfazione di lui che glielo fa pesare chiamandola \"Numero Due\". Quello che Hikari non sa, per\u00f2, \u00e8 che Kei \u00e8 innamorato di lei, la quale, troppo concentrata a sconfiggerlo, lo capir\u00e0 solo dopo diversi tentativi e lo ricambier\u00e0.\nLa serie ruota principalmente attorno a Hikari e Kei, senza escludere il resto dei componenti della Special A \u2013 Akira Todo, Tadashi Karino, Megumi e Jun Yamamoto, e Ryuu Tsuji \u2013 e i rapporti e i legami che intercorrono tra loro.\nManga.\nIl manga, composto da 99 capitoli pi\u00f9 alcuni extra, \u00e8 stato pubblicato inizialmente sulla rivista \"The Hana to Yume\", e poi, dopo i primi quattro numeri, su \"Hana to Yume\" a partire dall'aprile 2003 al marzo 2009 e successivamente \u00e8 stato serializzato in 17 tank\u014dbon per conto della Hakusensha, pubblicati tra il 25 luglio 2004 e il 25 giugno 2009. Nel primo e nell'undicesimo volume sono presenti due capitoli one-shot intitolati rispettivamente \"Mikansei Chorus\" e \"Shoku no Miyako (Food Paradise)\". Tra il 2011 e 2012 \u00e8 stato pubblicato un sequel del manga, raccolto in un unico volume nel 2013, dal titolo .\nIn Italia \u00e8 stato pubblicato da Star Comics dal gennaio 2013 al maggio 2014. \u00c8 arrivato anche negli Stati Uniti da Viz Media, in Australia e Nuova Zelanda da Madman Entertainment, in Germania da Carlsen Comics nel 2007-2011, in Francia da Editions Tonkam nel 2009-2011, in Polonia da Waneko e a Taiwan da Ever Glory Publishing.\nManga DVD.\nNel 2005 per i numeri 5-8 della rivista \"Hana to Yume\" \u00e8 stato pubblicato un manga DVD della serie. La maggior parte dei doppiatori dei personaggi sono gli stessi che hanno lavorato in seguito al primo drama-CD, ma non all'anime.\nDrama-CD.\nIl 23 febbraio 2007 un drama-CD relativo alla serie \u00e8 stato commercializzato in Giappone dalla Marine Entertainment. I doppiatori sono diversi rispetto all'anime, poich\u00e9 precedente a quest'ultimo. La storia \u00e8 incentrata sul giorno di san Valentino.\nAltri due drama-CD sono usciti rispettivamente nel giugno e agosto 2008, la cui storia si concentra sui ragazzi nel secondo e sulle ragazze nel terzo della 'S\u30fbA'. A differenza del primo, per entrambi \u00e8 stato utilizzato lo stesso cast di doppiatori dell'anime.\nAnime.\nAnnunciato dalla rivista che ha pubblicato il manga, \"Hana to Yume\", l'anime \u00e8 stato prodotto da Gonzo e AIC, ed \u00e8 stato trasmesso in Giappone dal 6 aprile al 14 settembre 2008 su Chiba TV. La serie TV non narra tutte le vicende che accadono nel manga.\nIn Italia \u00e8 edito da Yamato Video, che ne ha curato anche la distribuzione su DVD, ed \u00e8 stato trasmesso nel contenitore \"Anime Morning\" da Rai 4 nel maggio 2011, concludendosi a ottobre dello stesso anno. Dal 19 ottobre 2013 al 4 gennaio 2014 \u00e8 stato reso disponibile in streaming dal canale di YouTube \"Yamato Animation\".\nLa serie televisiva \u00e8 stata anche trasmessa nelle Filippine da TV5 nel 2009, diventando il primo anime nella storia della televisione filippina ad essere trasmesso nei canali gratuiti. In Corea del Sud \u00e8 stato mandato in onda su Animax.\nColonna sonora.\nNel primo episodio non \u00e8 presente la sigla di apertura. In Italia vengono usate le sigle originali."}
{"id": "1655713", "revid": "287204", "url": "https://it.wikipedia.org/wiki?curid=1655713", "title": "Bridget Riley", "text": "Biografia.\nGli inizi.\nBridget, da giovane, studi\u00f2 al Cheltenham Ladies College; dopo gli studi primari, studi\u00f2 arte, dapprima al Goldsmiths College, e in seguito al Royal College of Art a Londra, dove, tra i suoi compagni, c'erano gli artisti Peter Blake e Frank Auerbach. Lasci\u00f2 l'universit\u00e0 presto, per prendersi cura del padre, malato e in difficolt\u00e0. In quel periodo soffr\u00ec di una depressione. Dopodich\u00e9, intraprese molti lavori, tra i quali l'insegnante di arte, e, pi\u00f9 brevemente, nel settore artistico della societ\u00e0 pubblicitaria J. Walter Thompson Company.\nCarriera.\nVerso la fine degli anni '50, Bridget inizi\u00f2 a produrre opere in uno stile riconoscibilmente suo, ispirata da altri movimenti artistici e fonti. La sua principale fonte di studio e curiosit\u00e0 era il Puntinismo di Seurat: dopo aver analizzato il movimento e dipinto alcuni paesaggi, quello stile port\u00f2 il suo interesse agli effetti ottici. I dipinti di Victor Vasarely, che negli anni '30 erano composti di linee e forme monocromatiche (cio\u00e8 bianche e nere), ebbero una forte influenza nelle prime opere di Riley. Nei suoi lavori seguenti si pu\u00f2 osservare l'influenza dei quadri futuristi; le maggiori somiglianze si notano con quelli del torinese Giacomo Balla. Fu proprio in questo periodo che Bridget inizi\u00f2 a dipingere i quadri in bianco e nero per i quali oggi \u00e8 maggiormente conosciuta. Presentano una grande variet\u00e0 di forme geometriche (ad esempio cubi bianchi e neri alternati), che producono sensazioni di movimento grazie al colore, che sembra spostarsi da una figura all'altra. Nei primi anni '60, le opere di Riley ebbero la particolarit\u00e0 di far sentire, al visitatore, una sensazione di immersione nello spazio. Vennero esposti nella sua prima personale del 1962, a Londra, nella Galleria One di Victor Musgrave, come in numerose seguenti mostre. Visualmente, queste opere si riferiscono a molte preoccupazioni del periodo: per ravvivare la partecipazione del pubblico, si attua la sfida corpo-mente (la sensazione che si recepisce dopo l'analisi del cervello); si cerca di trasmettere la tensione di un futuro nelle mani del progresso scientifico, ma con il timore della guerra nucleare; i timori dell'individualit\u00e0 in un mondo sempre pi\u00f9 globalizzato. I dipinti sono caratterizzati, a parte l'illusione ottica e il senso di movimento, anche dalla fredda e calcolata apparenza di essi. Una delle opere pi\u00f9 importanti di questo periodo \u00e8 \"Fall\" (1963).\nLa carriera internazionale.\nNel 1965, Riley espose alla mostra di Op art che si tenne a New York, \"The Responsive Eye\", insieme a Victor Vasarely; uno dei suoi dipinti \u00e8 stato riprodotto sulla copertina del catalogo della mostra. Questo piccolo gesto, ma simbolico, caus\u00f2 una spaccatura tra lei e il resto del movimento, ed espresse disappunto sul fatto che una sua opera venisse usata a scopi economici. Dopo una grande retrospettiva nei primi anni '70, Riley inizi\u00f2 a viaggiare molto. Dopo una gita in Egitto negli anni '80, dove trov\u00f2 l'ispirazione ammirando i colorati geroglifici, Riley procedette con l'analisi approfondita del colore e del contrasto. In alcune opere, le linee di colore sono usate per creare un effetto simmetrico. Nel 1986 Riley incontr\u00f2 i pittori Philip Taaffe e Ross Bleckner: questo confronto artistico ebbe come conseguenza l'inserimento di elementi diagonali nelle sue opere seguenti. Un esempio di questi quadri ricchi di colori \u00e8 \"Shadowplay\". Dopo l'inizio degli anni '90, Riley ha cominciato a delegare il lavoro ad alcuni operai (concentrandosi quindi unicamente sul disegno), come, dal resto, molti pittori della sua stessa corrente."}
{"id": "1655714", "revid": "110157", "url": "https://it.wikipedia.org/wiki?curid=1655714", "title": "Ober-Hilbersheim", "text": "Ober-Hilbersheim \u00e8 un comune di 1.067 abitanti della Renania-Palatinato, in Germania.\nAppartiene al circondario (\"Landkreis\") di Magonza-Bingen (targa MZ) ed \u00e8 parte della comunit\u00e0 amministrativa (\"Verbandsgemeinde\") di Gau-Algesheim."}
{"id": "1655716", "revid": "380654", "url": "https://it.wikipedia.org/wiki?curid=1655716", "title": "Sei in arresto!", "text": " \u00e8 un manga scritto e illustrato da K\u014dsuke Fujishima, la cui popolarit\u00e0 ha dato vita a due serie televisive anime, diversi OAV ed un film cinematografico.\nNel 2002 \u00e8 stato prodotto anche un telefilm dal vivo ispirato ai personaggi del manga, andato in onda su TV Asahi dal 17 ottobre al 12 dicembre 2002, per la durata di nove episodi di 45 minuti l'uno.\nIn Italia ne sono stati trasmessi alcuni episodi su Rai 1 nel programma contenitore per ragazzi \"Solletico\".\nTrama.\nLa storia di \"Sei in arresto!\" ruota intorno alle avventure di Natsumi Tsujimoto e Miyuki Kobayakawa, due agenti del dipartimento di polizia metropolitana di Tokyo, in servizio all'immaginario distretto di polizia di Bokuto a Sumida. La serie \u00e8 largamente strutturata ad episodi, molti dei quali sono concentrati sull'interazione fra le due protagoniste ed un largo set di personaggi di contorno. Tema ricorrente della serie \u00e8 l'amicizia fra Miyuki e Natsumi, che tentano di conciliare la propria vita privata con il loro lavoro di poliziotte.\nLa maggior parte degli episodi sono ambientati nell'area di Tokyo, anche se la stazione di Bokuto non esiste affatto. A Sumida, in realt\u00e0 esiste al suo posto l'ospedale Bokuto.\nLista episodi.\nOAV.\nLa serie OAV fu pubblicata originariamente in home video per poi essere incorporata alla serie anime come i primi quattro episodi.\nSeconda stagione.\nLa seconda stagione venne trasmessa in Giappone dal 7 aprile al 29 settembre 2001. In Italia la stagione \u00e8 inedita.\nTerza stagione.\nLa terza stagione denominata You're Under Arrest: Full Throttle venne trasmessa in Giappone dal 4 ottobre 2007 al 27 marzo 2008. In Italia la stagione \u00e8 inedita.\nColonna sonora.\nAdattamenti italiani di \"100 Mph no Yuuki\" (apertura) e \"Thank You Love\" (chiusura), cantate da Gi\u00f2 Gi\u00f2 Rapattoni.\nVideogioco.\nDalla serie \u00e8 stato tratto un videogioco d'avventura omonimo pubblicato da Pioneer LDC per PlayStation e distribuito il 29 marzo 2001 esclusivamente in Giappone. \nIl videogioco introduce due nuovi personaggi. Uno \u00e8 il giovane detective Ryosuke Arisugawa, poliziotto di ventiquattro anni assegnato alla Bokuto Police Station per identificare ed arrestare un hacker che sta tentando di avere accesso al sistema informatico di gestione del distretto. Il giocatore controller\u00e0 proprio il personaggio di Ryosuke. L'altro personaggio introdotto nel videogioco \u00e8 Chiharu Arisugawa, la sorella diciottenne di Ryosuke, a cui ogni tanto il fratello deve dare un'occhiata. Nel corso della storia del gioco ci sar\u00e0 modo anche di incontrare ed interagire con Natsumi Tsujimoto e Miyuki Kobayakawa, le due protagoniste del manga.\nLe sigle d'apertura e chiusura sono rispettivamente \"Start Shiyou\" e \"Get a Chance\" cantate entrambe da Sakiko Tamagawa e Akiko Hiramatsu."}
{"id": "1655717", "revid": "6837", "url": "https://it.wikipedia.org/wiki?curid=1655717", "title": "Zeffirelli", "text": ""}
{"id": "1655720", "revid": "1652635", "url": "https://it.wikipedia.org/wiki?curid=1655720", "title": "Giancarlo Pasinato", "text": "Caratteristiche tecniche.\nMediano che, grazie alle sue continue cavalcate lungo tutta la fascia destra, si poteva considerare una vera ala.\nCarriera.\nGiocatore.\nClub.\nDopo gli inizi al Cittadella, gioc\u00f2 nell' con cui vinse il campionato di Serie B 1977-1978. Acquistato dall'Inter in cambio di Angiolino Gasparini, Pietro Anastasi, Carlo Trevisanello e Claudio Ambu, fu schierato subito titolare. Coi nerazzurri vinse il tricolore 1979-1980.\nAlla prima giornata del campionato 1980-1981 segn\u00f2 il primo dei quattro gol con cui l'Inter batt\u00e9 l'Udinese in trasferta, il millesimo gol dei nerazzurri nei campionati a girone unico.\nNegli anni successivi allo scudetto trov\u00f2 sempre meno spazio nella squadra; con l'Inter vinse la Coppa Italia 1981-1982. Nella stagione 1982-1983 fu in prestito al Milan in Serie B e l'anno successivo torn\u00f2 all'Inter che abbandon\u00f2 dopo la stagione 1984-85. \nTorn\u00f2 all' nella stagione 1985-1986 dove vinse per la terza volta il campionato cadetto. Nel finale di stagione un incidente stradale gli caus\u00f2 un infortunio al ginocchio.\nFece ritorno a Cittadella nel Campionato Interregionale 1986-1987 dove gioc\u00f2 fino al 1991 contribuendo alla storica promozione nel Serie D 1989-1990 in Serie C2. Nella Serie C2 1990-1991 col Cittadella retrocesse in Interregionale.\nIn carriera ha totalizzato 141 presenze e 8 reti in Serie A, 97 presenze e 15 reti in Serie B.\nNazionale.\nHa giocato due gare con la Nazionale B, allora chiamata \"Sperimentale\", a Ferrara e Genova, rispettivamente contro Svizzera e Germania Ovest.\nAllenatore.\nHa allenato la Luparense in Eccellenza e il Reschigliano. Nel 2001 per 5 mesi \u00e8 stato vice-allenatore del , in serie C2, guidato da Carlo Muraro. Ha allenato i Piccoli Amici, nel 2011 anche i Giovanissimi, dal 2013 i pulcini dell'Union Campo San Martino, compagine di Campo San Martino in Provincia di Padova.\nNel 2020 \u00e8 inserito dall'Associazione Italiana Calciatori nel progetto \"L'inviato AIC sul campo\", che prevede il coinvolgimento diretto di alcuni ex calciatori con la loro presenza allo stadio per le gare di campionato e materialmente sul campo e far raccontare loro storie ed esperienze che hanno vissuto durante la carriera."}
{"id": "1655721", "revid": "22356", "url": "https://it.wikipedia.org/wiki?curid=1655721", "title": "Hynerpeton", "text": ""}
{"id": "1655724", "revid": "767487", "url": "https://it.wikipedia.org/wiki?curid=1655724", "title": "Roberto Mozzini", "text": "Carriera.\nDifensore centrale, ha vinto due scudetti. Il primo tricolore arriv\u00f2 nel 1975-1976 con il Torino, club in cui milit\u00f2 per gran parte della carriera, e il secondo nel 1979-1980 con l'Inter; nell'ultimo caso, l'unica rete segnata in nerazzurro, contro la Roma, fu decisiva per la certezza aritmetica del primo posto:\nCon la squadra nerazzurra raggiunse anche, nella stagione seguente, le semifinali della Coppa dei Campioni, dove venne eliminata dal Real Madrid. Dopo un anno al Bologna, a met\u00e0 anni ottanta chiuse la carriera nelle serie minori con le maglie di Fano e Rondinella.\nConta inoltre 6 presenze in Nazionale, dove esord\u00ec nel 1976, vestendo in precedenza le divise dell'Italia B e, ancor prima, dell'Under-21.\nDopo il ritiro.\n Dalla stagione 2013-14 \u00e8 passato al settore giovanile dell'Arcetana. Nel 2014-15 \u00e8 passato ad allenare la Tricolore Reggiana."}
{"id": "1655733", "revid": "181699", "url": "https://it.wikipedia.org/wiki?curid=1655733", "title": "Lingua slavomacedone", "text": ""}
{"id": "1655741", "revid": "486946", "url": "https://it.wikipedia.org/wiki?curid=1655741", "title": "Villa Sora", "text": ""}
{"id": "1655742", "revid": "1573940", "url": "https://it.wikipedia.org/wiki?curid=1655742", "title": "Gerromorpha", "text": "I Gerromorfi (Gerromorpha ) sono un infraordine di Insetti dell'Ordine dei Rincoti (Sottordine Heteroptera).\nHabitat.\nI Gerromorfi sono insetti semiacquatici o, usando un'altra denominazione, \"acquaioli\". Questi termini distinguono fondamentalmente i Gerromorfi da un'altra categoria di Eterotteri associati ad ambienti acquatici, i Nepomorfi, acquatici propriamente detti. La maggior parte delle specie hanno un habitat d'acqua dolce, ma sono tuttavia presenti anche specie ad habitat marino, infeudati ad ambienti costieri o alla barriera corallina. Le specie marine sono presenti solo nelle regioni tropicali, mentre quelle d'acqua dolce sono diffuse in tutto il pianeta.\nMorfologia ed etologia.\nSi distinguono Nepomorfi per due caratteri ben evidenti: la lunghezza delle antenne, ben visibili nei Gerromorfi, e la locomozione sull'acqua. In generale, questi insetti non nuotano ma hanno invece sviluppato la capacit\u00e0 di muoversi sulla superficie dell'acqua sfruttando la tensione superficiale. Da qui risulta una profonda differenziazione morfologica, funzionale ed etologica fra i Rincoti acquatici e quelli acquaioli. Il regime dietetico \u00e8 sempre zoofago.\nSecondo ANDERSEN, i progenitori degli attuali Gerromorfi erano insetti terrestri dai quali sono derivate diverse linee evolutive che hanno sviluppato in generale l'adattamento ad un ambiente acquatico ma con differenti adattamenti.\nLa maggior parte delle famiglie ha mantenuto, sia pure a differenti livelli, lo stesso habitat dei progenitori ancestrali. Questi Gerromorfi restano fondamentalmente insetti terrestri ma strettamente dipendenti dall'acqua. Si ritrovano perci\u00f2 presso corsi d'acqua o, preferibilmente, acque stagnanti, colonizzando la vegetazione e le rocce dislocate lungo le sponde o nello stesso specchio d'acqua. La loro locomozione \u00e8 fondamentalmente di tipo ambulatorio o saltatorio, ma con differenti abilit\u00e0 possono spostarsi sull'acqua muovendosi comunque sulla superficie. La predazione \u00e8 in generale basata sulla ricerca della preda.\nI Gerroidei propriamente detti hanno invece sviluppato un forte adattamento alla vita sull'acqua, con la massima espressione nei Gerridi, i cosiddetti \"insetti pattinatori\". A differenza degli altri Gerromorfi, i Gerridi vivono costantemente sull'acqua e si portano sulla terraferma esclusivamente per spostarsi da uno specchio ad un altro. Sono incapaci di fare lunghi spostamenti e sulla terraferma hanno una locomozione stentata e sregolata. Al contrario, sull'acqua sono capaci di rapidi movimenti, a scatti, con bruschi cambiamenti di direzione, grazie alla loro capacit\u00e0 di \"scivolare\" sull'acqua sfruttando la propulsione impressa dalle zampe medie e la funzione direttrice impressa dalle zampe posteriori. La predazione di questi insetti si basa in generale sull'agguato teso alle occasionali vittime.\nSistematica.\nLa sistematica dell'infraordine ha subito una drastica revisione da parte di M\u00d8LLER ANDERSEN (1982), uno degli esperti in materia di Eterotteri acquaioli pi\u00f9 citati nella letteratura. Nella tassonomia tradizionale, tutti i Gerromorfi sono riuniti nella superfamiglia Gerroidea. Tale classificazione, basata su criteri morfologici ed evoluzionistici, \u00e8 ancora adottata in diverse fonti bibliografiche pi\u00f9 o meno recenti e riportata da alcune banche dati. ANDERSEN propone invece uno schema tassonomico basato sull'albero filogenetico dell'infraordine. Secondo questo schema, adottato da diverse fonti recenti, l'infraordine si suddivide in quattro superfamiglie:"}
{"id": "1655745", "revid": "1371684", "url": "https://it.wikipedia.org/wiki?curid=1655745", "title": "Asclettino II Drengot", "text": "Asclettino II succedette nel 1045 allo zio Rainulfo nel titolo di conte d'Aversa e duca di Gaeta, investito della contea dal suo signore, Guaimario IV principe di Salerno. \nMa i nobili di Gaeta elessero loro duca il longobardo Atenolfo, conte d'Aquino. Guaimario, signore sia di Gaeta che di Aversa e di cui Rainulfo era stato vassallo, intervenne per conto di Asclettino II, attaccando Atenolfo che sconfisse e prese prigioniero: successivamente Guaimario liber\u00f2 Atenolfo e lo conferm\u00f2 duca di Gaeta in cambio della liberazione di Richerio, abate di Montecassino, catturato da Landone che nel frattempo, insieme a Pandolfo \"il lupo degli Abruzzi\", aveva attaccato le terre dell'Abbazia di Montecassino.\nAsclettino II govern\u00f2 dunque solo pochi mesi e mor\u00ec prematuramente durante questi eventi del 1046. Gli successe il cugino Rainulfo Trincanotte.\nSuccessivamente suo fratello minore, Riccardo eredit\u00f2 il titolo e port\u00f2 alla famiglia anche il Principato di Capua."}
{"id": "1655752", "revid": "599013", "url": "https://it.wikipedia.org/wiki?curid=1655752", "title": "Cronobiologia", "text": "La cronobiologia, dal greco \u03c7\u03c1\u03cc\u03bd\u03bf\u03c2 \"chr\u00f3nos\" \u2018tempo\u2019 e da biologia (\u2018studio della vita\u2019), \u00e8 una branca della biologia che studia i fenomeni periodici (ciclici) negli organismi viventi e il loro adattamento ai relativi ritmi solare e lunare. Questi cicli sono noti come ritmi biologici. I termini correlati \"cronomica\" e \"cronoma\" sono stati utilizzati in alcuni casi per descrivere sia i meccanismi molecolari coinvolti nei fenomeni cronobiologici che gli aspetti pi\u00f9 quantitativi della cronobiologia, particolarmente quando \u00e8 necessario confrontare i cicli di diversi organismi.\nGli studi cronobiologici trovano ausilio in diverse discipline come anatomia comparata, fisiologia, genetica, biologia molecolare ed etologia degli individui.\nDescrizione.\nLe variazioni dei tempi e della durata dell'attivit\u00e0 biologica negli organismi viventi si verifica per molti processi biologici essenziali. Ci\u00f2 si verifica negli animali (il mangiare, dormire, l'accoppiamento, l'ibernazione, la migrazione, la rigenerazione cellulare, ecc.) e nelle piante (movimenti delle foglie, reazioni fotosintetiche, ecc.).\nSi individuano:\nStoria.\nUn ciclo circadiano fu inizialmente scoperto nel settecento dallo scienziato francese Jean Jacques Dortous de Mairan studiando il movimento delle foglie delle piante. Nel 1751 il botanico e naturalista svedese Carolus Linnaeus progett\u00f2 un orologio floreale utilizzando certe specie diurne di piante floreali. Organizzando le specie selezionate in un modello circolare, progett\u00f2 un orologio che indicava l'ora del giorno osservando quali fiori si aprivano e quali si chiudevano. Per esempio, scopr\u00ec che la pianta barba di falco apriva i fiori alle 6:30 del mattino, mentre altre specie, come le \"Leontodon\", non aprivano i loro fiori fino alle 7 del mattino.\nNel 1924 Alexander Chizhevsky, laureatosi alla Scuola Medica dell'Universit\u00e0 di Mosca, pubblic\u00f2 i lavori interdisciplinari \"Fattori fisici dietro il processo della storia\" e \"Catastrofi epidemiologiche e attivit\u00e0 periodica del Sole\" studiando i cicli negli organismi viventi in rapporto col ciclo solare e col ciclo delle fasi lunari. Chizhevsky svilupp\u00f2 una nuova disciplina, l'eliobiologia, una branca dell'astrobiologia. Nel 1939 Chizhevsky fu eletto presidente onorario del Congresso Internazionale di Fisica Biologica, in seguito alla sua pubblicazione del 1936 \"L'eco terrestre delle tempeste solari\". Tuttavia, presto Chizhevsky venne arrestato dal governo sovietico ed esiliato in Siberia durante la dittatura di Joseph Stalin. Le pubblicazioni di Chizhevsky vennero censurate e la sua ricerca risalente agli anni 1930 e riguardante il rapporto tra i cicli umani circadiani e i parametri sanguigni ed elettromagnetici degli eritrociti venne proibita; essa fu pubblicata nel 1973, 40 anni pi\u00f9 tardi. La pubblicazione di Chizhevsky del 1928 intitolata \"Influenza del Cosmo sulle psicosi umane\" fu censurata in Unione Sovietica, sebbene nel 2003 questo lavoro fu riportato come riferimento in un articolo del \"Journal of Circadian Rhythms\".\nIl simposio del 1960 svoltosi presso il Cold Spring Harbor Laboratory sembr\u00f2 definire il momento in cui i ricercatori, provenienti da campi molto differenti, scoprirono il fatto che tutti loro stessero studiando lo stesso fenomeno. L'atteso incontro gett\u00f2 le basi per il moderno sviluppo della cronobiologia.\nNegli anni 1960 Patricia DeCoursey invent\u00f2 la curva fase-risposta (phase response curve, PRC), un diagramma temporale che mostra l'effetto di un trattamento in grado di influenzare il ritmo circadiano (ad esempio l'insorgere del sonno in momenti diversi della giornata).\nFranz Halberg dell'Universit\u00e0 del Minnesota, che coni\u00f2 il termine \"circadiano\", \u00e8 generalmente considerato tra i padri della cronobiologia moderna. Tuttavia, fu Colin Pittendrigh e non Halberg ad essere stato eletto direttore della \"Society for Research in Biological Rhythms\" negli anni 1970. Halberg chiedeva maggiore enfasi sugli aspetti umani e medici, mentre Pittendrigh aveva una formazione personale orientata maggiormente verso l'evoluzione e l'ecologia. Sotto la direzione di Pittendrigh, furono condotte ricerche su tutti i tipi di organismi, sia vegetali che animali. Pi\u00f9 recentemente \u00e8 stato difficile ottenere finanziamenti per tali ricerche su altri organismi rispetto a topi, ratti ed esseri umani.\nRecentemente, la fototerapia e la somministrazione orale di melatonina sono state studiate dal Dr. Alfred J. Lewy (Oregon Health &amp; Science University) e da altri ricercatori come metodica per tenere sotto controllo i ritmi circadiani animali e umani. Gli uomini possono essere persone mattutine o serali; tali variazioni sono chiamate cronotipi ed esistono vari strumenti di valutazione e marcatori biologici per la loro caratterizzazione.\nNotevole \u00e8 stato anche il contributo del biologo tedesco J\u00fcrgen Aschoff, considerato uno dei fondatori della moderna cronobiologia insieme con Franz Halberg e Colin Pittendrigh.\nStrumenti di valutazione.\nNel 1976, J.A. Horne e O. \u00d6stberg svilupparono il Morningness-Eveningness Questionnaire quale strumento per stabilire se una persona possiede il maggior livello di vigilanza durante le ore diurne o serali. Nel loro articolo fecero distinzione tra persone mattutine e serali, mentre altri autori talvolta utilizzano rispettivamente i termini \"allodola\" e \"gufo\" per indicare coloro i quali rientrano nei due differenti cronotipi. Horne e \u00d6stberg notarono come, sebbene la distinzione tra tipi mattutini e serali risalga al 1900, fu solamente grazie ai lavori di Freeman-Hovland (1934) e Kleitman (1939) che inizi\u00f2 la ricerca sistematica all'interno di questi differenti cronotipi. \u00d6quist (1970) produsse un questionario svedese per distinguere i tipi serali da quelli mattutini; questo questionario fu modificato da \u00d6stberg nel 1973, ponendo le basi per il successivo Morningness-Eveningness Questionnaire di Horne and \u00d6stberg in lingua inglese. Utilizzando questo questionario, Horne e \u00d6stberg trovarono differenze statisticamente significanti tra i tipi serali e mattutini riguardo ai loro orari in cui vanno a dormire e in cui si risvegliano, ma non trovarono differenze rilevanti riguardo a una diversa durata del sonno. I due scienziati notarono anche che occorreva considerare l'et\u00e0 della persona per valutarne il cronotipo, notando come \"l'andare a letto alle ore 23:30 pu\u00f2 essere indicativo di un tipo mattutino all'interno di una popolazione di studenti, ma pu\u00f2 essere maggiormente correlato a un tipo serale all'interno di un gruppo con et\u00e0 compresa tra i 40-60 anni\". Horne e \u00d6stberg notarono anche come variano i picchi di temperatura fra tipi mattutini e serali. Dopo che questi autori elaborarono la loro scala, anche altri autori hanno sviluppato strumenti di valutazione per tali concetti, e vi sono delle prove che i tipi mattutino e serale possano effettivamente essere due tipologie separate.\nAltri campi.\nLa cronobiologia \u00e8 un campo interdisciplinare di investigazione. Essa interagisce con la medicina e con altri campi di ricerca come il jet lag, i disturbi del sonno, l'endocrinologia, la geriatria, la medicina dello sport, la medicina dello spazio e il fotoperiodismo.\nLa teoria non comprovata dei bioritmi, la quale afferma di descrivere un insieme di variazioni cicliche nel comportamento umano sulla base di cicli fisiologici ed emozionali, non fa parte della cronobiologia."}
{"id": "1655756", "revid": "28592", "url": "https://it.wikipedia.org/wiki?curid=1655756", "title": "Nestor Ivanovi\u010d Makhno", "text": ""}
{"id": "1655757", "revid": "1305772", "url": "https://it.wikipedia.org/wiki?curid=1655757", "title": "You're Under Arrest", "text": "You're Under Arrest (\"sei in arresto\" in lingua inglese) pu\u00f2 riferirsi a:"}
{"id": "1655758", "revid": "599013", "url": "https://it.wikipedia.org/wiki?curid=1655758", "title": "Nicklas Lidstr\u00f6m", "text": "Carriera.\nNel 1989 \u00e8 scelto come 53\u00aa scelta del draft NHL dai Detroit Red Wings: viene per\u00f2 spedito a pattinare per il V\u00e4ster\u00e5s IK dell'Elitserien, poich\u00e9 considerato troppo inesperto per la NHL. Nella massima federazione nordamericana approda nella stagione 1991-1992: nella sua prima stagione da rookie segna 60 punti per i Red Wings, secondo soltanto a Pavel Bure. Da allora non ha pi\u00f9 abbandonato la maglia della squadra del Michigan, con la quale milita tuttora. Si \u00e8 distinto sempre per la sua qualit\u00e0 di fortissimo difensore, capace di risollevare solo le sorti della squadra e di guidarla con grande personalit\u00e0. Infatti dopo essere stato uno dei capitani alternativi di Steve Yzerman per molti anni, e dopo che la leggenda dei Red Wings ha appeso i pattini al chiodo nel 2006, Lidstr\u00f6m \u00e8 diventato il capitano della squadra.\nMolti esperti credono che il segreto delle sue grandissime qualit\u00e0 siano la sua grande resistenza, l'abilit\u00e0 nel pattinare, il suo grande controllo del disco e soprattutto il saper leggere le partite. Lidstr\u00f6m \u00e8 un ottimo difensore anche per il fatto che preferisce rubare il disco, piuttosto che intervenire con un check pericoloso per fermare l'avversario come fanno la maggior parte dei difensori. \u00c8 talmente potente da essere considerato non solo uno dei 5 difensori pi\u00f9 forti della NHL, ma addirittura di ogni tempo. Ha vinto infatti il Trofeo Norris (trofeo per il migliore difensore NHL della stagione) per ben 6 volte, nel 2001, 2002, 2003, 2006, 2007 e 2008; vincendolo per 3 volte consecutivamente (per ben 2 volte) \u00e8 diventato il secondo difensore nella storia della NHL a riuscirci, dopo Bobby Orr. Ha vinto anche il Trofeo Conn Smythe nel 2002. \u00c8 stato inoltre inserito nell'NHL All-Rookie Team del 1992, nell'NHL First All-Star Team 1998, 1999, 2000, 2001, 2002, 2003 e 2006 ed ha partecipato a ben 8 NHL All-Star Game (1996, 1998, 1999, 2000, 2001, 2002, 2003, 2004).\nDurante la stagione 2003-2004 ha giocato la sua millesima partita in stagioni regolari della NHL, avendo mancato solo 17 partite in 12 stagioni. Nella stagione 2005-2006 ha conosciuto la sua migliore prestazione, mettendo a referto 16 gol e 64 assist, per un totale di 80 punti (migliore prestazione di sempre per un difensore della franchigia di Detroit). Nella stagione 2007-2008 mette a referto ben 70 punti in regular season. Nei play-off gioca alla grande, contribuendo con 13 punti e raggiungendo la finale NHL 2008, vinta contro Pittsburgh. Nicklas Lidstr\u00f6m, dopo la partita \u00e8 quindi il primo ad alzare la coppa, la sua quarta Stanley Cup, ed entra nella storia come il primo europeo ad alzare la coppa al cielo da capitano. Con la maglia dei Detroit Red Wings si \u00e8 aggiudicato il titolo NHL 4 volte, vincendo la Stanley Cup nel 1997, 1998, 2002 e 2008.\nIl 26 dicembre 2007 ha firmato un contratto che lo lega ai Detroit Red Wings fino alla stagione NHL 2009-2010. Durante la regular season 2008-2009, contribuisce con 16 goal e 43 assist, per un totale di 59 punti. La stagione successiva non \u00e8 eccellente per i Red Wings, che si fermano alle semifinali di Conference, ma Nicklas riesce comunque ad aggiudicarsi un importante traguardo personale: spacca il muro dei 1'000 punti in NHL (concluder\u00e0 la stagione a quota 1046 punti), diventando il secondo svedese della storia a riuscirci, dietro solo a Mats Sundin (1349 punti) e davanti a Daniel Alfredsson (992 punti). Nel corso dei playoffs 2010, piazza il suo 172\u00ba punto nella post-season NHL, che lo rende il miglior marcatore svedese della storia dei playoffs NHL (175 punti, davanti a Peter Forsberg fermo a quota 171).\nDopo la stagione, pensando al ritiro, Lidstr\u00f6m decide di firmare un contratto di un anno con i Red Wings il 1\u00ba giugno 2010. Il nuovo contratto gli porter\u00e0 nelle tasche poco pi\u00f9 di sei milioni di dollari americani. Il 31 maggio 2012 Lidstr\u00f6m annuncia il suo ritiro dall'NHL dopo venti stagioni tutte passate con i Detroit Red Wings. \u00c8 considerato uno dei pi\u00f9 grandi giocatori della storia di questo sport, e molti esperti lo annoverano tra i pi\u00f9 forti difensori di tutti i tempi. Il 6 marzo 2014 i Detroit Red Wings hanno ufficialmente ritirato il suo numero di maglia (numero 5).\nCarriera in Nazionale.\nCon la si \u00e8 aggiudicato, ancora giovanissimo, i mondiali del 1991. Ai XX Giochi olimpici invernali di Torino, \u00e8 stato eletto nell'All-Star Team del torneo ed ha segnato il goal decisivo della finale vinta contro la per 3-2, vincendo la medaglia d'oro: \u00e8 diventato cos\u00ec, il 17\u00ba membro ad entrare a far parte del Triple Gold Club.\nConvocato dalla nazionale svedese di hockey su ghiaccio per le Olimpiadi di Vancouver, Nicklas Lidstr\u00f6m chiude definitivamente, da capitano, la sua carriera olimpica dopo la sconfitta della Svezia contro la Slovacchia.\nVita privata.\nNicklas risiedeva in uno dei suburbi di Detroit, con sua moglie e i suoi quattro figli, durante tutta la stagione regolare e i play-offs NHL; a campionato concluso invece, tornava in patria, in Svezia, fino all'inizio della stagione seguente. Fra i suoi hobby spiccano il golf, il tennis e i viaggi in barca. Durante la sua giovent\u00f9 gioc\u00f2 a calcio a livello agonistico."}
{"id": "1655760", "revid": "92723", "url": "https://it.wikipedia.org/wiki?curid=1655760", "title": "Bel\u00e9n de Escobar", "text": "Bel\u00e9n de Escobar, meglio conosciuta come Escobar, \u00e8 una citt\u00e0 della provincia di Buenos Aires capoluogo del partido di Escobar.\nGeografia.\nBel\u00e9n de Escobar \u00e8 situata a 55 km a nord-ovest dal centro di Buenos Aires, nell'estremit\u00e0 nordoccidentale della conurbazione bonaerense.\nStoria.\nLa citt\u00e0 sorge sulle terre che nel 1582 furono consegnate ad Alonso de Escobar, che diede loro il proprio cognome. In seguito all'arrivo nel 1876 della ferrovia e alla costruzione di una stazione ferroviaria, Eugenia Tapia de Cruz, proprietaria dei terreni su cui oggi si estende il centro cittadino, fond\u00f2 il 4 marzo 1877 un villaggio chiamato Bel\u00e9n. Tapia battezz\u00f2 \"Bel\u00e9n\" le terre fino ad allora conosciute come \"Ca\u00f1ada de Escobar\", \"Pagos de Escobar\" o \"Isla de Escobar\" perch\u00e9 era molto devota al bambino Ges\u00f9 e perch\u00e9 fino al 1779 in quel luogo sorgeva l'ospedale della \"Nuestra Se\u00f1ora de Bel\u00e9n\" (Nostra Signora di Betlemme). Nel 1960 il nome scelto da Eugenia Tapia divenne quello ufficiale della citt\u00e0.\nL'espansione edilizia che a partire dagli anni novanta ha interessato l'area nord-occidentale della Grande Buenos Aires ha fatto si che anche Bel\u00e9n de Escobar crescesse grazie alla costruzione di nuovi quartieri residenziali, alcuni dei quali gated community.\nInfrastrutture e trasporti.\nStrade.\nLa principale via d'accesso alla citt\u00e0 \u00e8 l'autostrada Buenos Aires-Rosario.\nFerrovie.\nBel\u00e9n de Escobar \u00e8 servita da una stazione posta lungo la ferrovia Buenos Aires-Rosario e presso la quale fermano i treni suburbani della linea Mitre."}
{"id": "1655761", "revid": "62221", "url": "https://it.wikipedia.org/wiki?curid=1655761", "title": "Amphibiocoriomorpha", "text": ""}
{"id": "1655762", "revid": "767487", "url": "https://it.wikipedia.org/wiki?curid=1655762", "title": "Goran \u0110orovi\u0107", "text": "Caratteristiche tecniche.\n\u00c8 stato un difensore centrale.\nCarriera.\nClub.\nDebutta da professionista nel 1989 con il KF Prishtina, dove gioca per quattro stagioni contribuendo anche alla promozione nel campionato 1992-1993.\nIngaggiato dalla Stella Rossa di Belgrado, qui gioca 101 partite festeggiando la vittoria di un campionato serbo-montenegrino e di tre Coppe di Serbia e Montenegro.\nNell'estate del 1997 si trasferisce in Spagna, al Celta Vigo, dove gioca altre 100 partite, raggiungendo la finale della Coppa del Re 2000-2001 persa contro il . Si trasferisce quindi al Deportivo La Coru\u00f1a, festeggia la vittoria della Coppa del Re 2001-2002 e della Supercoppa di Spagna 2002.\nChiude la carriera in Segunda Divisi\u00f3n, nelle file dell'Elche.\nNazionale.\nCon la Nazionale jugoslava ha partecipato ai Mondiali del 1998 e agli Europei del 2000."}
{"id": "1655764", "revid": "62221", "url": "https://it.wikipedia.org/wiki?curid=1655764", "title": "Hydrocoriomorpha", "text": ""}
{"id": "1655765", "revid": "287204", "url": "https://it.wikipedia.org/wiki?curid=1655765", "title": "Goran Dorovic", "text": ""}
{"id": "1655766", "revid": "62221", "url": "https://it.wikipedia.org/wiki?curid=1655766", "title": "Cryptocerata", "text": ""}
{"id": "1655771", "revid": "3082", "url": "https://it.wikipedia.org/wiki?curid=1655771", "title": "8000 a.C.", "text": ""}
{"id": "1655772", "revid": "3082", "url": "https://it.wikipedia.org/wiki?curid=1655772", "title": "8350 a.C.", "text": ""}
{"id": "1655774", "revid": "292162", "url": "https://it.wikipedia.org/wiki?curid=1655774", "title": "Scogli di Isca", "text": ""}
{"id": "1655775", "revid": "278830", "url": "https://it.wikipedia.org/wiki?curid=1655775", "title": "Master Keaton", "text": ", \u00e8 un manga giapponese creato da Hokusei Katsushika e Naoki Urasawa. Serializzato in Big Comic Original dal 1988 al 1994 per un totale di 18 volumi divisi in 144 episodi. Dalla serie \u00e8 stato tratto un anime televisivo di 24 episodi andato in onda dal 1998 al 1999 in Giappone su Nippon Television. Successivamente, nel 2004 \u00e8 stato realizzato un \"sequel\" in 15 episodi in formato OAV. Dato che il manga \u00e8 stato pubblicato anche negli Stati Uniti, l'anime \u00e8 stato esportato in formato DVD con doppio sonoro nel Nord America.\nNel 2012 viene annunciato una nuova serie con protagonista Hiraga Keaton, chiamata \"Master Keaton Remaster\".\nTrama.\nLa storia racconta di una persona apparentemente ordinaria, senza nessuna caratteristica particolare, il tipico \"salaryman\" giapponese sui 30 anni, che in realt\u00e0 \u00e8 un esperto veterano di guerra. Infatti il protagonista , figlio di uno zoologo giapponese e di una donna inglese, dopo aver studiato archeologia all'universit\u00e0 di Oxford \u00e8 entrato a far parte del corpo speciale britannico SAS. La storia cambia notevolmente nella trasposizione in anime. Mentre nel manga la narrazione si concentra sul suo sogno di archeologo, la versione animata si compone di una serie di avventure scollegate.\nPersonaggi.\nEcco una lista dei protagonisti dell'anime che si differenziano da quelli presenti nel manga.\nSigle.\nSigla iniziale di Kuniaki Haishima\nSigle finali:\nAccoglienza.\nNel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Master Keaton\" si \u00e8 classificata al 49\u00ba posto."}
{"id": "1655776", "revid": "253269", "url": "https://it.wikipedia.org/wiki?curid=1655776", "title": "Frank Stallone", "text": "Biografia.\nStallone \u00e8 nato a New York. \u00c8 il fratello minore del noto attore Sylvester Stallone ed \u00e8 figlio di Jacqueline \"Jackie\" Labofish, astrologa, prima ballerina e organizzatrice di incontri di Wrestling femminile, e Frank Stallone Sr., un barbiere. Il padre \u00e8 figlio di una coppia di immigrati italiani provenienti da Gioia del Colle, in provincia di Bari, mentre la madre \u00e8 figlia di un ebreo ucraino originario di Odessa e di una francese nata a Brest.\nHa fatto diverse comparse in film e serie televisive realizzate ad Hollywood.\nStallone ha lavorato come cantante nelle grandi jazz band americane, con uno stile vocale che ricorda quello del suo idolo, Frank Sinatra. Inoltre ha scritto e cantato moltissime colonne sonore di film noti al grande pubblico. Una delle sue pi\u00f9 importanti colonne sonore \u00e8 \"Far From Over\", per il film \"Staying Alive\", con John Travolta e diretto da suo fratello Sylvester.\nUn'altra grande passione di Stallone \u00e8 la boxe, che ha praticato a livelli amatoriali. \u00c8 apparso anche come consulente in materia di boxe nel reality show statunitense in onda sulla NBC, \"The Contender\"."}
{"id": "1655781", "revid": "1904508", "url": "https://it.wikipedia.org/wiki?curid=1655781", "title": "Pietro Maria Borghese", "text": "Biografia.\nNacque a Siena nel 1599 dalla famiglia patrizia dei Borghese. Era nipote di un cugino di papa Paolo V da cui per\u00f2 non ebbe nessun beneficio. Venne a Roma nel 1605 dopo la morte dell'illustre parente.\nFu nominato cardinale nel concistoro del 7 ottobre 1624 da papa Urbano VIII, in cambio dell'appoggio avuto dalla sua famiglia per l'elezione a Papa e fino alla nomina del cardinale Antonio Barberini \u00e8 stato il porporato italiano pi\u00f9 giovane.\nIl 13 novembre 1624 ricevette la porpora e il titolo della Chiesa di San Giorgio in Velabro.\nMor\u00ec il 15 giugno 1642 a Roma. Fu sepolto a Roma nella cappella di famiglia della patriarcale Basilica Liberiana."}
{"id": "1655782", "revid": "24823", "url": "https://it.wikipedia.org/wiki?curid=1655782", "title": "Get'chu Twisted", "text": "Get'chu Twisted \u00e8 l'unico singolo del rapper Krayzie Bone estratto dall'album \"\". La canzone \u00e8 stata prodotta da Lil' Jon.\nIl video non \u00e8 stato girato con un budget molto alto, poich\u00e9 allora Krayzie Bone ebbe dissidi con la \"Ball'r Records\", la casa discografica sotto la quale venne pubblicato il suo ultimo album. Avant vi fa un'apparizione.\nUn remix del singolo in collaborazione con Layzie Bone, Wish Bone e Bizzy Bone \u00e8 presente nell'album."}
{"id": "1655785", "revid": "1543377", "url": "https://it.wikipedia.org/wiki?curid=1655785", "title": "Hitopadesa", "text": "Hitopade\u015ba (o Hitopadesha) \u00e8 una raccolta di racconti indiana in prosa e versi, appartenente al genere narrativo didascalico, redatta in sanscrito attorno al XII secolo, nella quale sono raccolte narrazioni popolari risalenti anche a molti secoli prima. \nDell'autore N\u0101r\u0101yana, vissuto probabilmente nel Bengala, non si sa altro che il nome; nell'introduzione conferma di aver attinto al Pa\u00f1catantra e a un'altra opera a noi non nota e di cui N\u0101r\u0101yana non dice il nome.\nStruttura.\n\"Hitopadesha\" (in sanscrito \"Consigli saggi\", \"consigli utili\"; in italiano \u00e8 stato tradotto con \"Buon ammaestramento\",) o con \"Buon insegnamento\", \u00e8 un'opera in quattro libri costituita da brevi narrazioni in prosa intercalate da strofe in versi di contenuto etico o didascalico con apologhi esemplificativi o favole di animali. \nI singoli racconti sono tenuti insieme da un racconto-cornice: il re Sudarsana, preoccupato per l'educazione dei figli, assume un saggio precettore, Vishnu-Sarma, il quale adotta un metodo educativo basato sulla narrazione di esempi morali. Ciascun breve racconto a sua volta pu\u00f2 contenerne un altro, che a sua volta ne contiene un altro e cos\u00ec via, come tante bambole matrioska inserite l'una nell'altra. Lo scopo dichiarato dell'autore Narayana Pandit era quello di educare i giovani a diventare adulti responsabili. I quattro libri sono dedicati a: 1) l'acquisto degli amici; 2) la rottura fra gli amici; 3) la guerra; 4) la pace.\nIn India l\"'Hitopadesa\" gode tuttora di grande favore sia come strumento di educazione dei fanciulli che come opera letteraria popolare. "}
{"id": "1655786", "revid": "767487", "url": "https://it.wikipedia.org/wiki?curid=1655786", "title": "Tensocorrosione", "text": "Per tensocorrosione (in inglese \"Stress Corrosion Cracking\", SCC) si intende un fenomeno di degrado di un materiale dovuto all'azione combinata di corrosione e applicazione di un carico costante. Spesso conduce a rottura improvvisa ed inaspettata di materiali metallici normalmente duttili sottoposti a stress in ambiente corrosivo, specialmente a temperature elevate. La velocit\u00e0 di propagazione della frattura \u00e8 notevole proprio a causa dell'azione combinata dei due fattori.\nLo stress pu\u00f2 essere causato da concentrazioni di tensione in zone particolarmente critiche, come bordi di fori o spigoli non sufficientemente raccordati (si parla in tal caso di \"effetto intaglio\"), oppure da residui di tensione dovuti alla fabbricazione (ad esempio dopo una lavorazione a freddo). L'ultima circostanza pu\u00f2 essere ovviata da opportuni trattamenti termici di ricottura.\nMetalli sensibili alla tensocorrosione.\nAlcuni acciai inossidabili austenitici e leghe di alluminio sono sensibili alla tensocorrosione in presenza di cloro, acciai duttili in presenza di alcali e nitrati e carbonati e bicarbonati, leghe di rame in soluzioni ammoniacali, e molti metalli soffrono di questo problema quando in contatto o ricoperti da metalli liquidi vicino al loro punto di fusione (mercurio, gallio e cadmio ad alte temperature).\nPer questi motivi l'utilizzo di acciai inossidabili per la fabbricazione di contenitori d'acqua, se essa contiene anche poche parti per milione di cloro, \u00e8 limitato a temperature inferiori ai 50\u00a0\u00b0C (sotto questa temperatura gli acciai inox austenitici non danno tensocorrosione anche se in presenza di cloroioni).\nAncora pi\u00f9 importante \u00e8 da considerarsi la modalit\u00e0 di rottura di elementi in acciai ad alta resistenza in presenza di tensocorrosione. Essi infatti si comportano in maniera molto fragile in una gran variet\u00e0 di ambienti acquosi, specialmente contenenti cloro. I metalli detti in queste condizioni presentano propagazione della cricca in zona subcritica: la cricca propaga nonostante ci si trovi ben al di sotto del \"K\"Ic, come mostra la seguente tabella\nCrescita della frattura.\nLa natura subcritica della propagazione della frattura pu\u00f2 essere attribuita all'energia chimica rilasciata nell'atto della propagazione, cio\u00e8:\nLa propagazione della frattura inizia ad un \"K\"Iscc minore del \"K\"Ic calcolato in assenza di fenomeni corrosivi, e quindi prosegue ad un tasso di crescita governato dal processo pi\u00f9 lento di danneggiamento, fra corrosione e sollecitazione meccanica, che nella maggior parte dei casi \u00e8 il tempo necessario agli ioni per diffondere fino all'apice della frattura. Dunque, con l'avanzare della cricca, il \"K\", calcolato con la lunghezza della cricca stessa, aumenta fino a raggiungere il \"K\" di propagazione \"K\"Ic, ed a questo punto si ha una rottura di tipo fragile, dunque improvvisa. La tensocorrosione \u00e8 insidiosa proprio per questa sua natura imprevedibile. Gli acciai inox, ad esempio, sono impiegati a causa della capacit\u00e0 di \"passivare\", ovvero di generare uno strato di ossido protettivo sulla superficie che li rende praticamente inerti rispetto all'ambiente esterno. Eppure proprio questa loro caratteristica li rende sensibili a tensocorrosione, a seguito di un danneggiamento dello strato di ossido protettivo, e del susseguente fenomeno di degrado fino alla rottura, mentre il resto del materiale \u00e8 completamente integro.\nIncidenti famosi dovuti a tensocorrosione.\nFenomeni tensocorrosivi hanno causato il catastrofico collasso del Silver Bridge nel dicembre del 1967, quando una trave di sospensione dei cavi cedette, causando il collasso dell'intera struttura in meno di un minuto, uccidendo 46 persone che transitavano con i loro veicoli sul ponte in quel momento. I collegamenti delle travi erano affetti da fenomeni tensocorrosivi, che divennero decisivi con l'introduzione di un carico termico dovuto alla bassa temperatura. Inoltre, la rottura fu favorita dall'alto livello di tensioni residue nella struttura. Questo disastro condusse ad un'analisi approfondita dello stato dei ponti in tutti gli Stati Uniti."}
{"id": "1655787", "revid": "192549", "url": "https://it.wikipedia.org/wiki?curid=1655787", "title": "Asclettino, conte di Aversa", "text": ""}
{"id": "1655788", "revid": "767487", "url": "https://it.wikipedia.org/wiki?curid=1655788", "title": "Paolo Dal Fiume", "text": "Carriera.\nGiocatore.\nCentrocampista di fascia destra nelle giovanili del allora guidato da Ercole Rabitti, vinse coi granata il titolo italiano della categoria Allievi nella stagione 1971-1972. \nFu quindi fu ceduto al Conegliano nel campionato 1973-1974, in Serie D, facendo inoltre parte della Nazionale di categoria.\nPass\u00f2 poi al Varese, con cui debutt\u00f2 in Serie A il 12 gennaio 1975 a San Siro, marcando Gianni Rivera, dopo che l'allenatore Pietro Maroso lo aveva fatto subentrare al posto di Walter De Vecchi al 72'.\nDopo un periodo di tre anni in Lombardia, durante il quale partecip\u00f2 anche al campionato del mondo per militari di Damasco, dal 1977 pass\u00f2 al \"Perugia dei miracoli\" di D'Attoma, Ramaccioni e Castagner, che nella stagione 1978-1979 fin\u00ec imbattuto, prima squadra a riuscire nell'impresa; in tale anno segn\u00f2 tra l'altro al , squadra a cui fu poi ceduto nel 1982.\nCon la maglia dei partenopei debutt\u00f2 il 12 settembre, prima giornata di campionato, nel pareggio per 0-0 contro l'Udinese, sua futura squadra; in Campania rimase tre anni, giocando prima con Ruud Krol e poi con Diego Armando Maradona.\nPassa quindi all'Udinese, con cui disputa due stagioni in Serie A e una in B, chiudendo la carriera alla allora militante in Interregionale.\nIn carriera ha totalizzato complessivamente 207 presenze e 17 reti in Serie A e 85 presenze e 7 reti in Serie B.\nAllenatore.\nPreso il patentino di allenatore di seconda categoria a Coverciano nel 1989 e quello di Prima nel 1993-1994. Debutta in tale veste nell'Interregionale con l'Imola, con cui vince il campionato, ma senza essere promosso per un problema amministrativo."}
{"id": "1655793", "revid": "1543377", "url": "https://it.wikipedia.org/wiki?curid=1655793", "title": "Down Down Down", "text": "Down Down Down \u00e8 il singolo di debutto del gruppo femminile italiano delle Lollipop, formatosi nel corso della trasmissione televisiva \"Popstars\" nel 2001. La canzone \u00e8 stata scritta completamente in inglese da Sabrina Pistone.\nIl brano.\nIl singolo debutta nei negozi il 30 marzo 2001, all'indomani del termine della trasmissione entra nella classifica dei singoli pi\u00f9 venduti in Italia direttamente al primo posto. \"Down Down Down\" rimane al primo posto per tre settimane, per essere scalzato da \"Dream On\" dei Depeche Mode il 20 aprile, e poi ritornare in vetta per un'altra settimana il 27 aprile. Il singolo ha venduto oltre 120.000 copie diventando il loro pi\u00f9 grande successo. Le Lollipop hanno promosso il singolo con numerose esibizioni in programmi televisivi. Tra le tracce del CD singolo, oltre a due remix, era presente anche \"Everybody Come On (Wanna Be a Popstar)\", sigla del programma televisivo \"Popstars\" reinterpretata dalle ragazze.\nVideo musicale.\nIl videoclip del brano, diretto da Luca Merli, fu girato il 30 marzo 2001 (giorno della formazione delle Lollipop) nella discoteca Alcatraz di Milano. Nel video compare in un cameo Daniele Bossari, il conduttore di \"Popstars\"."}
{"id": "1655797", "revid": "1187245", "url": "https://it.wikipedia.org/wiki?curid=1655797", "title": "J. Stuart Blackton", "text": "Emigrato negli Stati Uniti, fu uno dei primi produttori cinematografici dell'era del cinema muto, il fondatore della Vitagraph e uno dei primi registi ad usare tecniche quali il passo uno e l'animazione.\n\u00c8 considerato il padre dell'animazione americana e uno dei pionieri del cinema.\nBiografia.\nBlackton nacque a Sheffield, Yorkshire, Inghilterra nel 1875. All'et\u00e0 di dieci anni, lui e la sua famiglia emigrarono a New York. Nel 1894, Blackton e due suoi amici inglesi, anch'essi immigrati (Albert E. Smith e Ronald A. Reader) formarono un'associazione per sfondare nel vaudeville. Smith si auto-defin\u00ec il \"prestigiatore comico\" (\"Komical Konjurer\"), Blackton invece era il \"fumettista comico\" (\"Komical Kartoonist\"), mentre Reader operava una prima versione di proiettore per diapositive chiamato lanterna magica. Il lavoro di Reader consisteva nell'\"illuminare gli abbozzi disegnati\", nei quali Blackton disegnava e che rapidamente modificava su un cavalletto da pittore prima che gli occhi degli spettatori se ne accorgessero, il tutto accompagnato da un parlato altrettanto rapido. La cosa per\u00f2 fall\u00ec in quanto non rendeva abbastanza ed il trio dovette sciogliersi per proseguire in lavori pi\u00f9 ordinari.\nBlackton fin\u00ec per fare il reporter per il quotidiano \"New York Evening World\". Nel 1896 Thomas Edison mostr\u00f2 pubblicamente il Vitascopio, uno dei primi proiettori cinematografici. Blackton fu inviato a intervistarlo, incaricato di illustrare con i suoi disegni la genesi dei film. Desideroso di buona pubblicit\u00e0, Edison prese Blackton nel magazzino in cui produceva i suoi film (chiamato \"Black Maria\", successivamente sua casa di produzione). Qui cre\u00f2 un film con protagonista lo stesso Blackton mentre esegue il ritratto di Edison. L'inventore realizz\u00f2 un cos\u00ec buon prodotto che don\u00f2 a Blackton ed al suo collaboratore, Smith, una copia del film pi\u00f9 un Vitascopio che avrebbero potuto utilizzare per i loro spettacoli. Allo stesso tempo Reader fu richiamato col ruolo di operatore.\nLa nuova rappresentazione fu un grande successo, largamente dovuto alle varie cose che Blackton e Smith eseguivano all'interno dei film di Edison. Il passo successivo fu iniziare a realizzare film propri. Cos\u00ec nacque la American Vitagraph Company. Durante questo periodo, J. Stuart Blackton non era impegnato solo nella realizzazione dei nuovi studi, ma anche nella produzione, direzione, scrittura, nonch\u00e9 nella recitazione dei suoi film (recit\u00f2 in una serie di corti comici chiamati \"Happy Hooligan\"). Dal momento che i profitti crescevano costantemente, Blackton cap\u00ec che poteva provare qualsiasi idea che gli veniva in mente. In una serie di film, Blackton svilupp\u00f2 cos\u00ec il concetto di animazione.\nIl primo di questi \"nuovi film\" fu \"The Enchanted Drawing\", con copyright del 1900 ma probabilmente realizzato almeno un anno prima. In questo film, Blackton fa lo schizzo di una faccia, di un sigaro e quindi di una bottiglia di vino. Dopodich\u00e9, con la mano va a rimuovere gli ultimi due disegni come fossero reali, e la faccia inizia perci\u00f2 a reagire all'accaduto. L'animazione qui \u00e8 di tipo \"stop-action\" (la cinepresa viene fermata, un singolo cambiamento viene fatto, la cinepresa si riavvia, quindi si ferma di nuovo e cos\u00ec via) per la prima volta utilizzata da Georges M\u00e9li\u00e8s ed altri.\nLa transizione alla \"stop-motion\" fu apparentemente accidentale ed avvenne nel 1905. In accordo con Albert Smith, un giorno il cast stava registrando una complessa serie di effetti stop-action sul tetto quando del fumo dal generatore del caseggiato inizi\u00f2 ad ondeggiare sullo sfondo. Rivedendo poi il film, Smith not\u00f2 lo strano effetto creato dagli sbuffi di fumo che si precipitavano attraverso lo schermo e decise di riprodurlo deliberatamente. Pochi film, alcuni persi, usano quest'effetto per rappresentare fantasmi semi-visibili o per ottenere giocattoli che prendono vita. Nel 1906 diresse \"Humorous Phases of Funny Faces\", che usava la stop-motion come fosse sempre stata utilizzata per produrre una serie di effetti. Dopo che la mano di Blackton disegna due facce su una lavagna, esse appaiono prendere vita ed imbarcarsi in una buffoneria. La maggior parte dei film usa gli effetti di \"vitalizzazione\" anzich\u00e9 la vera e propria animazione, ma comunque questo film ebbe un enorme successo nello stimolare la creazione dei primi film animati in America. In Europa, lo stesso effetto si ebbe con \"The Haunted Hotel\" (1907), un altro corto della Vitagraph diretto da Blackton, eseguito prevalentemente tramite recitazione, che mostra un turista che passa la notte in una locanda infestata da spiriti invisibili. La maggior parte degli effetti sono anch'essi presi dal vero (tramite fili e simili), ma una scena del film \u00e8 fatta mediante stop-motion e fu presentata in un vicino primo piano che permetteva agli altri animatori di studiare tale tecnica.\nBlackton fece un altro film animato che \u00e8 sopravvissuto, \"Lightning Sketches\" del 1907, ma non aveva nulla da aggiungere all'arte dell'animazione. Nel 1908 realizz\u00f2 la prima versione cinematografica americana di \"Romeo e Giulietta \", filmato al Central Park di New York. Nel 1909 Blackton era troppo assorbito nel business della Vitagraph per avere il tempo di dirigere un film. Consider\u00f2 i suoi esperimenti animati come un'esperienza giovanile (non hanno neanche menzione nella sua autobiografia). Blackton lasci\u00f2 la Vitagraph per proseguire indipendentemente nel 1917, ma ritorn\u00f2 nel 1923 come socio minoritario di Albert E. Smith. Nel 1925, Smith vendette la compagnia alla Warner Bros., con ottimo profitto.\nBlackton visse con larghezza di mezzi fino al Marted\u00ec nero del 1929, che bruci\u00f2 i suoi averi. Spese i suoi ultimi anni in viaggio, mostrando i suoi vecchi film in conferenze sui giorni del cinema muto. Sua figlia, Violet Virginia Blackton (1910-1965) spos\u00f2 lo scrittore Cornell Woolrich nel 1930, ma il loro matrimonio fu annullato nel 1933. Blackton era sposato con l'attrice Evangeline Wood quando rimase ucciso in un incidente stradale nel 1941. Cremato, le sue ceneri furono poste nel colombario del cimitero Forest Lawn Memorial Park di Glendale (California)."}
{"id": "1655799", "revid": "1107698", "url": "https://it.wikipedia.org/wiki?curid=1655799", "title": "Chiesa di San Rocco (Cagliari)", "text": "La chiesa di San Rocco \u00e8 un piccolo luogo di culto di Cagliari. Sorge all'interno di un cortile accessibile da piazza San Rocco, importante snodo viario del centro della citt\u00e0, situato tra Villanova e il quartiere San Benedetto.\nStoria e descrizione.\nFu eretta probabilmenente nel XVII secolo in segno di riconoscimento a san Rocco per la scomparsa della peste, che colp\u00ec la citt\u00e0 tra il 1652 e il 1656. Fu sede del Gremio dei Lattai sino al 1864.\nL'edificio ha le linee semplici di una chiesa campestre, pur trovandosi ormai in pieno centro di Cagliari. La facciata a capanna presenta, sulla sinistra, un campanile a vela. Il portale architravato \u00e8 sormontato da uno stemma e da un piccolo oculo. L'interno \u00e8 costituito da un unico ambiente, a pianta rettangolare, con copertura realizzata in capriate lignee, plafonata con una finta volta a botte. L'altare maggiore, in marmi policromi, risale al 1814 e contiene la statua del titolare, opera lignea databile tra il XVIII e il XIX secolo, cos\u00ec come la statua di san Luigi Gonzaga. La chiesa custodisce anche un pulpito ligneo settecentesco e la lapide sepolcrale marmorea della benefattrice Rosa Melis Chiappe, morta nel 1817.\nNel retro della chiesa vi \u00e8 un edificio che, per anni, ha ospitato l'omonima comunit\u00e0 nata nel 1978. Il 9 marzo di quell'anno fu celebrata la prima messa con la comunit\u00e0 (intesa come persone residenti) al gran completo: era formata da quattro preti e tre (allora giovani) studenti di teologia appena usciti dal seminario regionale. Uno stuolo di amici di diversa estrazione inizi\u00f2 a frequentare assiduamente la Comunit\u00e0, partecipando in vario modo alla vita della stessa. A San Rocco la porta era sempre aperta, anche di notte, per quanti avessero necessit\u00e0 di fermarsi per una preghiera o per trovare un luogo adatto alla meditazione. La sera ci si incontrava anche solo per una chiacchierata, per stare insieme e condividere le diverse esperienze di vita. Dopo pochi mesi fu aperta la scuola \"Oscar Romero\", un'attivit\u00e0 avvertita come esigenza di alcuni operai, amici e compagni di don Andrea Portas, prete-operaio che \u00e8 stato tra i fondatori insieme a don Efisio Spettu (l'unico ancora presente nella Comunit\u00e0) e a don Salvatore Loi. Gli allievi erano persone adulte che, per i motivi pi\u00f9 disparati, non avevano potuto frequentare la scuola da bambini o da ragazzi e si erano fermati alla terza media. Il primo studente \u00e8 stato Sergio Melis, successivamente laureatosi. I docenti erano persone della stessa comunit\u00e0, che offrivano un po' del loro tempo libero perch\u00e9 gli allievi potessero arrivare al conseguimento del diploma magistrale. La scuola \u00e8 stata intitolata a Oscar Romero perch\u00e9, proprio nei giorni della sua inaugurazione, fu assassinato l'arcivescovo del Salvador, autentico esempio di martire dei nostri tempi."}
{"id": "1655800", "revid": "767487", "url": "https://it.wikipedia.org/wiki?curid=1655800", "title": "Flowers on the Grave", "text": "Flowers on the Grave \u00e8 il terzo singolo estratto dal secondo album della cantante pop svedese September, \"In Orbit\".\nLa canzone \u00e8 stata scritta da Anoo Bhagavan, Niclas von der Burg e Jonas von der Burg e prodotta da quest'ultimo."}
{"id": "1655805", "revid": "610351", "url": "https://it.wikipedia.org/wiki?curid=1655805", "title": "Oregon Electric Railroad", "text": "Oregon Electric Railroad \u00e8 una ferrovia a carattere interurbano, oggi non pi\u00f9 esistente, che operava in Oregon nella zona di Portland e Willamette Valley.\nStoria.\nLa \"Oregon Electric Railroad\" era una ferrovia interurbana del nord-ovest degli USA che collegava Portland ad Eugene nello stato di Oregon. Il servizio tra Portland e Salem ebbe inizio nel 1907. Secondo lo \"Jim Hill's Spokane\", il servizio tra Portland e Seattle ebbe inizio nel 1910, raggiungendo Eugene nel 1912.\nAffiliata alla Southern Pacific fu una delle prime ferrovie negli Stati Uniti ad utilizzare vetture con cassa in metallo. Il servizio viaggiatori venne ridimensionato gi\u00e0 nel 1929 e il materiale rotabile di pi\u00f9 recente introduzione fu dirottato su altre ferrovie elettriche interurbane affiliate alla Southern Pacific.\nIl servizio passeggeri attraverso la \"Willamette Valley\" ebbe ufficialmente termine il 30 giugno 1933 sebbene il servizio merci continuasse ad esistere fino agli anni novanta attraverso il vettore della Burlington Northern Railroad ma a trazione diesel dato che il servizio a trazione elettrica aveva avuto termine il 10 luglio 1945. L'ultimo treno merci della Burlington Northern venne effettuato sulla tratta Portland-Beaverton il 31 dicembre 1994.\nSu tale tratta dovrebbe realizzarsi una ferrovia suburbana (light rail)."}
{"id": "1655806", "revid": "767487", "url": "https://it.wikipedia.org/wiki?curid=1655806", "title": "Numero di Schmidt", "text": "Il numero di Schmidt \u00e8 un numero adimensionale che esprime il rapporto tra la diffusivit\u00e0 cinematica e la diffusivit\u00e0 di materia.\nViene spesso utilizzato nei calcoli concernenti lo scambio di materia.\nI suoi analoghi nel caso dello scambio di calore sono il numero di Prandtl e il numero di Soret.\nDefinizione matematica.\nIl numero di Schmidt \u00e8 definito come:\ndove:\nNumero di Schmidt turbolento.\nIl numero di Schmidt turbolento \u00e8 definito come:\ndove:\nA differenza della definizione del numero di Schmidt per regime laminare, dove compare il coefficiente di diffusivit\u00e0 di materia che pu\u00f2 essere calcolato utilizzando apposite relazioni matematiche (ad esempio la relazione di Stokes-Einstein), nella definizione del numero di Schmidt per regime turbolento il coefficiente di diffusivit\u00e0 turbolento di materia \u00e8 un parametro ottenuto sperimentalmente.\nCorrelazione con altri numeri adimensionali.\nIl numero di Schmidt corrisponde al rapporto tra il numero di P\u00e9clet per la materia e il numero di Reynolds:\nIl numero di Schmidt pu\u00f2 essere anche scritto come il prodotto tra il numero di Lewis e il numero di Prandtl:\nApplicazioni.\nQuesto numero adimensionale contiene le propriet\u00e0 fisiche di un mezzo e serve a ricavare coefficienti di scambio di materia, che dipendono oltre che da questo, dalla fluidodinamica (numero di Reynolds)"}
{"id": "1655807", "revid": "339392", "url": "https://it.wikipedia.org/wiki?curid=1655807", "title": "Gare de Bercy", "text": ""}
{"id": "1655808", "revid": "2211840", "url": "https://it.wikipedia.org/wiki?curid=1655808", "title": "Frank Nemola", "text": "Ha suonato in album e concerti del cantautore Vasco Rossi.\nBiografia.\nNemola \u00e8 nato a Lecce nel 1957. Nel 1979 si trasferisce a Bologna per frequentare la scuola di Teatro \u201cNuova Scena\u201c, continuando a suonare la tromba nei Band-Aid, formazione molto nota nell'underground italiano degli anni 1980.\nCon i BandAid realizza i suoi primi vinili, pubblicati dalla famosa indipendente Italian Record. Nello stesso periodo suona nei dischi di quasi tutte quelle band che hanno caratterizzato il panorama New wave dei primi anni 1980: Gaznevada, HiFi Bros, Surprize, Tati's Lovers, Gang.\nParallelamente svolge una intensa attivit\u00e0 nell'ambito teatrale a cui si dedica completamente dal 1985 con la Banda Magnaetica, insieme a Giacomo Verde e Flavio Bertozzi, Mario Pardi, Rocco Miliitano e Gabrio Zappelli. Terminata l'esperienza teatrale, dal 1990 Frank Nemola si dedica quasi totalmente alla musica.\nNei primi anni 1990, fonda assieme a Ricky Rinaldi \"Ohm Guru\" e Gaudi, il team di produzione \"Tubi Forti\", coinvolti successivamente nella produzione di alcuni dei primi gruppi di hip hop e underground italiani: Isola Posse All Stars, Sud Sound System, Speaker Dee Mo, Otierre, Neffa, Magillah, Sciacalli e suona con gli Aeroplanitaliani, con i quali nel 1992 prende parte al Festival di Sanremo, conquistando il premio della critica. Inoltre compone con Frankie hi-nrg mc il primo singolo del suo primo LP Verba manent\nhttps://www.discogs.com/artist/490447-Frank-Nemola?filter_anv=0&amp;type=Credits\nSuona nei live dei Gang nel 1991 e di Frankie HI-NRG MC nel 1993 e prende parte allo spettacolare Mondo Tour 1996 di Luca Carboni in cui memorabili restano i suoi assoli di tromba nei brani Onda, Virtuale, Non \u00e8, Farfallina e Mare Mare.\nDall'inverno del 1996 \u00e8 per la maggior parte del tempo impegnato nella collaborazione con Vasco Rossi, per il quale ha suonato negli Lp \"Rock\", \"Rewind\", \"La fine del millennio\", \"Stupido hotel\", \"Tracks\", \"Buoni o cattivi\", \"Il mondo che vorrei\" e in tutti i tour dal 1998.\nContemporaneamente ha lavorato negli LP \"Doppia Dose\u201d\" degli Skiantos, \"Donne &amp; Colori\" degli Stadio, \"Comandante Space\" di Massimo Riva, \"Angela Baraldi\" di Angela Baraldi e negli ultimi lavori di Ricky Portera, chitarrista di Lucio Dalla, e Clara Moroni.\nNel 2008, insieme al cantante degli Stadio Gaetano Curreri, ha curato la colonna sonora del film \"Albakiara\" di Stefano Salvati..\nNel 2016 suona il flicorno nel brano \"Un anno dopo (...in giro per Berlino)\" incluso nell'album \"Primo in classifica da 58 settimane\" di Fabio Poli.\nSempre nel 2016 pubblica con l'etichetta indipendente DeepOut Records (Alman Music) l'album intitolato \"Rasta Claus,\" contenente alcune delle pi\u00f9 note canzoni natalizie internazionali, in una nuova interpretazione reggae. L'album \u00e8 prodotto e realizzato dallo stesso Nemola.\nNel 2018 partecipa al concertone della Notte della Taranta a Melpignano.\nDal 2019 \u00e8 un membro della Giuria del Premio internazionale Lexenia \"Arte e Giustizia\", con altri artisti di primo piano come la cantante Iskra Menarini, il violoncellista Enrico Guerzoni, il chitarrista, produttore e arrangiatore Bruno Mariani, lo scrittore Rigel Bellombra, il giornalista e critico musicale Enrico Deregibus, il regista e attore argentino Carlos Branca e il pittore Fabio De Poli.\nDiscografia.\nL'elenco delle principali produzioni a cui ha partecipato a vario titolo Frank Nemola su Discogs.com\nPerformance live.\nNelle grotte di Castellana.\nNella caverna \"La Grave\", all'inaugurazione della mostra di Andrea Benetti, intitolata \"La pittura Neorupestre\", a cura del professor Massimo Guastella, promossa dall'Universit\u00e0 del Salento e dalla regione Puglia.\nPalazzo D'Accursio - Bologna.\nA Palazzo D'Accursio, sede del Comune di Bologna, all'inaugurazione della mostra di Andrea Benetti, intitolata \"Colori e suoni delle origini\", a cura della professoressa Silvia Grandi, promossa dal Dipartimento Delle Arti dell'Universit\u00e0 di Bologna, dalla Johns Hopkins University, dalla regione Emilia Romagna e dal Comune di Bologna.\nUniversit\u00e0 degli Studi di Bari Aldo Moro.\nAll'ex Palazzo delle Poste, dell'Universit\u00e0 degli Studi di Bari Aldo Moro, all'inaugurazione della mostra di Andrea Benetti, intitolata \"La genesi della pittura\", a cura di Stefania Cassano, con la partecipazione del Magnifico Rettore, il professor Antonio Felice Uricchio ed il professor Donato Coppola, promossa dal Dipartimento Delle Arti dell'Universit\u00e0 di Bari, dalla regione Puglia e dal Comune di Bari.\nPalazzo dei Capitani - Ascoli Piceno.\nA Palazzo dei Capitani, sede del Comune di Ascoli Piceno, all'inaugurazione della mostra di Andrea Benetti, intitolata \"Dalla roccia alla tela\", a cura del professor Stefano Papetti, promossa dalla regione Marche e dal Comune di Ascoli Piceno.\nEx Ospedale dei Bastardini - Bologna.\nAll'ex Ospedale degli Innocenti, detto dei \"Bastardini\", a Bologna, all'inaugurazione della mostra di Andrea Benetti, intitolata \"Il colore della luce\", a cura della professoressa Silvia Grandi, promossa dal Dipartimento delle Arti dell'Universit\u00e0 di Bologna, dalla regione Emilia-Romagna e dal Comune di Bologna.\nProduzioni.\n2009 Gli Avvoltoi \"L'Altro Dio\" CD skipping musez"}
{"id": "1655809", "revid": "124123", "url": "https://it.wikipedia.org/wiki?curid=1655809", "title": "Morti nel 1040", "text": ""}
{"id": "1655810", "revid": "124123", "url": "https://it.wikipedia.org/wiki?curid=1655810", "title": "Nati nel 1045", "text": ""}
{"id": "1655811", "revid": "1748167", "url": "https://it.wikipedia.org/wiki?curid=1655811", "title": "Circondario di Penne", "text": "Il circondario di Penne era uno dei due circondari in cui era suddivisa la provincia di Teramo, esistito dal 1861 al 1926. Nei suoi territori erano compresi tutti i comuni dell'area Vestina.\nIstituzione e soppressione.\nFu istituito insieme alla provincia di Teramo, di cui era parte, dopo l'annessione del regno delle Due Sicilie al regno d'Italia nel 1861. \nI circondari erano stati istituiti come ente amministrativo subordinato alle province con la legge Rattazzi (Regio decreto n. 3702 del 23.10.1859).\nIl circondario di Penne venne soppresso nel 1926 e il territorio assegnato l'anno successivo alla nascente provincia di Pescara, salvo il mandamento di Bisenti che invece rester\u00e0 nella provincia di Teramo.\nSuddivisione amministrativa all'atto dell'istituzione (1861).\nAll'atto dell'istituzione, il circondario era diviso in 7 mandamenti, a loro volta suddivisi in 36 comuni:\nVariazioni amministrative.\n1863\n1904\n1905\n1912\n1913\n1922\n1926\n1927"}
{"id": "1655813", "revid": "124123", "url": "https://it.wikipedia.org/wiki?curid=1655813", "title": "Nati nel 1078", "text": ""}
{"id": "1655814", "revid": "122746521", "url": "https://it.wikipedia.org/wiki?curid=1655814", "title": "Bo\u0161ko \u01f4urovski", "text": "Biografia.\n\u00c8 fratello di Milko \u01f4urovski.\nCarriera.\nGiocatore.\nDebutta da professionista nel 1978 con la Stella Rossa di Belgrado, di cui diventa uno dei pilastri, giocando per ben 11 stagioni consecutivi, vincendo quattro campionati della RSF di Jugoslavia e due Coppe di Jugoslavia.\nNell'estate del 1989 si trasferisce in Svizzera, al Servette dove gioca per altre sei stagioni, vincendo il campionato 1993-1994.\nAllenatore.\nInizia la carriera di allenatore proprio al Servette, vice allenatore di G\u00e9rard Castella e di Lucien Favre, prima di rientrare in Jugoslavia, e ricoprire, tra il 2001 e il 2002, lo stesso ruolo nella .\nNel novembre 2002, dopo essere stato per soli quattro mesi alla guida del Radni\u010dki Obrenovac, diventa l'allenatore del Rad Belgrado.\nDopo un periodo di pausa, nel marzo 2007, assume la guida della , dopo l'esonero di Du\u0161an Bajevi\u0107, che guida alla vittoria del campionato 2006-2007 e della Coppae di Serbia 2007. L'inizio della stagione 2007-2008 e la precoce eliminazione dalla Champions League 2007-2008, gli valgono l'esonero.\nAll'inizio del 2008 segue Dragan Stojkovi\u0107, sempre come vice, in Giappone, al Nagoya Grampus.\nIl 27 novembre 2013 diventa il nuovo commissario tecnico della Macedonia, firmando un contratto biennale con opzione per un rinnovo fino al 2018.\nL'8 febbraio 2016, due settimane dopo aver accettato di general manager del Servette, decide di rinunciare a questo incarico invocando ragioni personali."}
{"id": "1655815", "revid": "547034", "url": "https://it.wikipedia.org/wiki?curid=1655815", "title": "Looking for Love (September)", "text": "Looking for Love \u00e8 il secondo singolo estratto del secondo album della cantante pop svedese September, \"In Orbit\".\nLa canzone \u00e8 stata scritta da Anoo Bhagavan, Nicklas von der Burg e Jonas von der Burg ed \u00e8 stata prodotta da quest'ultimo."}
{"id": "1655816", "revid": "767487", "url": "https://it.wikipedia.org/wiki?curid=1655816", "title": "La notte non aspetta", "text": "La notte non aspetta (\"Street Kings\") \u00e8 un film del 2008 diretto da David Ayer.\nBasato su un breve racconto di James Ellroy scritto negli anni novanta e ispirato alla vicenda giudiziaria di O.J. Simpson, al progetto si erano interessati anche registi come Spike Lee ed Oliver Stone.\nOltre al protagonista Keanu Reeves, del cast fanno parte anche il premio Oscar Forest Whitaker e l'attore inglese Hugh Laurie, noto per il ruolo del Dr. Gregory House nella serie tv \"Dr. House - Medical Division\". Nel film \u00e8 presente anche il rapper di Compton The Game, disco di platino con il suo album \"The Documentary\" ed ex membro della G-Unit di 50 Cent.\nTrama.\nTom Ludlow, un poliziotto di Los Angeles disilluso e incurante delle regole, piange ancora la morte della moglie avvenuta tre anni prima in circostanze molto dolorose.\nIl film si apre su Ludlow che si sveglia, si lava i denti e vomita nel gabinetto.\nPoco dopo lo vediamo irrompere nella casa di quattro gangster coreani uccidendoli. Con l'aiuto del capitano Jack Wander, e della Squadra speciale, modifica la scena del delitto e adatta la storia in modo da trasformare quella che \u00e8 stata una vera e propria esecuzione in un atto eroico, che ha portato alla liberazione di due quattordicenni rapite e tenute in schiavit\u00f9.\nIn ospedale Ludlow incontra la sua fidanzata, Grace Garcia. Mentre \u00e8 in attesa di farsi medicare la ferita, un paziente nello spazio accanto riconosce Ludlow e gli chiede notizie della sparatoria. \u00c8 il capitano James Biggs, degli Affari Interni.\nI compagni della Squadra informano Ludlow che \u00e8 stato il suo ex compagno di pattuglia, Washington, ad averlo denunciato agli Affari Interni. Ludlow lo tiene d'occhio, sta per seguirlo dentro un supermarket, quando vede due uomini armati che si preparano a entrare. Entra per primo e cerca di convincere Washington che \u00e8 in corso una rapina, ma il suo collega pensa che Ludlow voglia ucciderlo.\nInizia una colluttazione tra i due. I due uomini armati e mascherati entrano, fanno fuoco su Washington e lo uccidono. Ludlow rimane illeso ma c'\u00e8 un video che in cui lo si vede lottare con Washington e sembra che un proiettile della sua pistola, involontariamente, abbia colpito il collega.\nInterviene di nuovo il capitano Wander che incoraggia Ludlow a far sparire il video. Anche in questo caso modificano la scena del delitto, distruggono le prove, dicono che il ragazzo di bottega aveva dimenticato di caricare il videoregistratore e confezionano una versione falsa dei fatti.\nIl DNA dei due criminali che hanno sparato a Washington risulta essere di Fremont e Coates, due spacciatori ben noti alla Squadra. Si scopre che Washington era in cattivi rapporti con loro e che forse \u00e8 stato fatto fuori per questo. Ludlow convince il detective Paul \"Disco\" Diskant a seguire il caso con lui. Scoprono i corpi di Fremont e Coates sepolti in una fossa poco profonda. La decomposizione dei corpi \u00e8 cos\u00ec avanzata che diventa evidente che siano stati uccisi ben prima dell'omicidio di Washington.\nLudlow e Disco, fingendosi poliziotti corrotti disposti a prendere in consegna l'attivit\u00e0 di Washington, fissano un incontro con i due criminali mascherati da Fremont e Coates. Ludlow cerca di convincere Disco a starne fuori, ma alla fine lo porta alla riunione. L'incontro va male, durante uno scambio di battute Disco ad un tratto urla di avere riconosciuto i due criminali, questi aprono il fuoco. Disco muore, Ludlow reagisce e uccide i due, che si rivelano essere poliziotti infiltrati.\nImprovvisamente, Santos e Demille, due colleghi dalla Squadra speciale di Ludlow, irrompono in casa di Grace e lo catturano. Lo portano sulla collina dove hanno gi\u00e0 ucciso i due veri soci di Washington. Ma anche questa volta Ludlow riesce a reagire e a ucciderli. A questo punto ha capito che c'\u00e8 un giro di tangenti e corruzione che coinvolge tutti i membri della Squadra che fa capo al suo comandante: il Capitano Wander.\nLudlow va a casa di Wander e lo smaschera, lo ammanetta alla scala e lo minaccia con la pistola. Wander lo ferma e lo invita a demolire un pannello sul muro, scoprendo cos\u00ec il suo tesoro: pacchi di biglietti di dollari ma soprattutto segreti. Rivela che ha prove incriminanti su quasi tutti: nella polizia, ma anche contro giudici e uomini politici. Molte persone lo temono e per questo \u00e8 stato in grado di far carriera velocemente. Presto sar\u00e0 il nuovo Capo della polizia e poi sindaco. Cerca di convincere Ludlow a risparmiarlo, promettendogli di portarlo con s\u00e9 nella sua rapida ascesa. Ludlow per\u00f2 gli ribadisce: \"Eri il mio migliore amico\", e gli spara due colpi al petto.\nLudlow \u00e8 nella veranda, sul retro della casa di Wander, arriva il capitano Biggs degli Affari Interni e gli spiega che lo stavano in realt\u00e0 usando contro Wander: qualcuno molto in alto voleva quei segreti e solo Ludlow sarebbe stato in grado di sottrarli a Wander. Biggs restituisce pistola e manette a Ludlow.\nProduzione.\nPer lungo tempo il progetto del film \u00e8 stato portato avanti con il titolo \"The Night Watchmen\", ma in prossimit\u00e0 dell'uscita nelle sale statunitensi \u00e8 stato cambiato in \"Street Kings\", per non creare confusione con il film \"Watchmen\", ispirato al fumetto di Alan Moore e Dave Gibbons.\nSequel.\nNel 2011 \u00e8 stato realizzato un sequel dal titolo \"La notte non aspetta 2 - Strade violente\" (\"Street Kings 2: Motor City\"). Il film \u00e8 diretto da Chris Fisher ed interpretato da Ray Liotta."}
{"id": "1655817", "revid": "124123", "url": "https://it.wikipedia.org/wiki?curid=1655817", "title": "Nati nel 1129", "text": ""}
{"id": "1655818", "revid": "1592097", "url": "https://it.wikipedia.org/wiki?curid=1655818", "title": "Bosko Durovski", "text": ""}
{"id": "1655819", "revid": "124123", "url": "https://it.wikipedia.org/wiki?curid=1655819", "title": "Morti nel 1139", "text": ""}
{"id": "1655820", "revid": "124123", "url": "https://it.wikipedia.org/wiki?curid=1655820", "title": "Nati nel 1189", "text": ""}
{"id": "1655824", "revid": "124123", "url": "https://it.wikipedia.org/wiki?curid=1655824", "title": "Morti nel 1195", "text": ""}
{"id": "1655825", "revid": "71433", "url": "https://it.wikipedia.org/wiki?curid=1655825", "title": "Street Kings", "text": ""}
{"id": "1655828", "revid": "228587", "url": "https://it.wikipedia.org/wiki?curid=1655828", "title": "Karja", "text": "Karja \u00e8 una localit\u00e0 (\"k\u00fcla\") di 234 abitanti nella contea di Saaremaa, in Estonia. Fa parte del borgo di Leisi e si trova sul fiume J\u00f5gi.\n\u00c8 famosa per la chiesa-fortezza di del Duecento. Di notevole curiosit\u00e0 sono gli affreschi apotropaici posti nella volta a crociera sopra l'altare, tra i quali vi \u00e8 la raffigurazione di un uomo la cui testa emerge, quale quello di un contorsionista, tra le due gambe."}
{"id": "1655829", "revid": "124123", "url": "https://it.wikipedia.org/wiki?curid=1655829", "title": "Morti nel 1376", "text": ""}
{"id": "1655840", "revid": "1096492", "url": "https://it.wikipedia.org/wiki?curid=1655840", "title": "Pentatomomorpha", "text": "I Pentatomomorfi (Pentatomomorpha) sono un raggruppamento sistematico di Insetti dell'Ordine dei Rincoti (Sottordine Heteroptera).\nQuesto raggruppamento, piuttosto eterogeneo, comprende specie terrestri, fitofaghe o zoofaghe. Sono comunemente chiamate \"cimici\", anche se questo termine non \u00e8 del tutto appropriato. A differenza degli altri infraordini che costituiscono gli Eterotteri, nei Pentatomomorfi tende a prevalere la fitofagia, talvolta con danni economici di una certa rilevanza.\nSistematica.\nL'infraordine si suddivide in sei superfamiglie:"}
{"id": "1655841", "revid": "729019", "url": "https://it.wikipedia.org/wiki?curid=1655841", "title": "Marija Vergova-Petkova", "text": "Nel 1980 con 71,80 m stabilisce il record mondiale, che detiene per 3 anni circa.\nNel 1982 fu medaglia d'argento agli Europei dietro alla connazionale Tsvetanka Khristova, di dodici anni pi\u00f9 giovane. Un anno dopo la Petkova vinse il bronzo nella prima edizione dei campionati del mondo."}
{"id": "1655845", "revid": "33277", "url": "https://it.wikipedia.org/wiki?curid=1655845", "title": "Congregazione dei Missionari del Preziosissimo Sangue", "text": ""}
{"id": "1655847", "revid": "125224303", "url": "https://it.wikipedia.org/wiki?curid=1655847", "title": "Dream On (Depeche Mode)", "text": "Dream On \u00e8 un singolo del gruppo musicale britannico Depeche Mode, il primo estratto dal decimo album in studio \"Exciter\" e pubblicato il 23 aprile 2001 in Europa e il giorno seguente negli Stati Uniti d'America.\nDescrizione.\nIl brano si apre con la voce sussurrata di Dave Gahan, la quale fa subito spazio all'ingresso di un sintetizzatore programmato, che introduce il riff principale, eseguito alla chitarra acustica da Martin Gore. Il riff viene ripetuto anche dopo l'ingresso della batteria, mentre poi un breve intermezzo con i sintetizzatori di Andrew Fletcher ci porta alla prima strofa, con il vero e proprio ingresso della voce di Gahan. La base viene sempre dominata dai riff di Gore, ai quali si aggiungono qua e l\u00e0 gli effetti e i suoni dei sintetizzatori di Fletcher. Dopo una ripetizione della strofa, arriviamo al ritornello, dove fa ingresso anche la voce di Martin Gore a sostegno di quella di Gahan. Dopo il primo ritornello vi \u00e8 un bridge strumentale, dominato dalle tastiere di Fletcher, alle quali poi si aggiungono di nuovo la chitarra di Gore e dei vocalizzi di Gahan. Dopo un'altra strofa, viene riproposto nuovamente il ritornello, questa volta anche con l'ingresso della voce pi\u00f9 bassa di Fletcher, che sostiene ulteriormente le voci dei suoi colleghi. Questo ritornello viene ripetuto due volte, per poi dare spazio alla coda, che \u00e8 una sorta di ripresa dell'inizio ma al contrario, con la batteria in diminuendo e il riff di chitarra principale che chiude poi il brano.\nVideo.\nIl video del brano \u00e8 diretto da St\u00e9phane Sednaoui. Girato sulla Route 66, vede il gruppo viaggiare a bordo di una Lincoln; nei vari fotogrammi Andy Fletcher e Martin Lee Gore talvolta svaniscono nel nulla, mentre il solo Dave Gahan al volante rimane presente nell'eseguire la canzone. Sempre Dave, in qualche scena, \u00e8 alle prese con una donna fantasma.\nAlcuni spezzoni del video compaiono in \"Martyr\".\nTracce.\nTesti e musiche di Martin Lee Gore. "}
{"id": "1655848", "revid": "695564", "url": "https://it.wikipedia.org/wiki?curid=1655848", "title": "Satellites (September)", "text": "Satellites \u00e8 il primo singolo estratto dal secondo album della cantante pop svedese September, \"In Orbit\", e il primo singolo della cantante pubblicato dall'etichetta discografica Catchy Tunes.\nIl brano, scritto da Jonas von der Burg, Anoo Bhagavan e Niclas von der Burg e prodotto dallo stesso Jonas von der Burg, ha riscosso un notevole successo in Scandinavia e successivamente \u00e8 stato pubblicato in altri paesi come Polonia, Romania, Spagna, Israele e Stati Uniti. \u00c8 considerato il singolo di maggior successo della cantante."}
{"id": "1655851", "revid": "6923", "url": "https://it.wikipedia.org/wiki?curid=1655851", "title": "Zillion", "text": ", \u00e8 un anime che \u00e8 stato trasmesso dal 12 aprile 1987 sino a dicembre dello stesso anno sulla Nippon Television in Giappone grazie alla produzione di Tatsunoko Production e SEGA. Dopo aver prodotto l'anime, Tatsunoko Production e Mitsuhisa Ishikawa, il produttore della serie fonderanno Production I.G, infatti Zillion viene considerato essere il primo lavoro di Production I.G. Cinque dei 31 episodi sono stati prodotti anche negli USA in supporto VHS da Streamline Pictures.\nTrama.\nLa storia \u00e8 ambientata nel futuro, anno 2387 in un pianeta lontano chiamato \"Maris\". In quest'epoca i Noza cercando di uccidere tutti gli umani che trovano per cercare di riprodursi e conquistare il pianeta. Tre ragazzi (\"JJ\", \"Champ\", and \"Apple\") sono stati scelti come \"cavalieri bianchi\" per combattere le forze nemiche.\nAdattamenti.\nDue videogiochi sono stati creati sulla serie e intitolati semplicemente \"Zillion\" e \"Zillion II\". Inoltre \u00e8 stato creato anche un film \"\" sempre grazie al successo della serie. L'anime e i videogiochi sono arrivati anche in Brasile."}
{"id": "1655853", "revid": "767487", "url": "https://it.wikipedia.org/wiki?curid=1655853", "title": "Shutter Island", "text": "Shutter Island \u00e8 un film del 2010 diretto da Martin Scorsese.\nIl film, con Leonardo DiCaprio, Mark Ruffalo, Ben Kingsley, Michelle Williams, Emily Mortimer e Max von Sydow, \u00e8 tratto dal romanzo del 2003 \"L'isola della paura\" (\"Shutter Island\") di Dennis Lehane.\nTrama.\nNel 1954, gli agenti federali Edward Daniels, detto Teddy, e la sua spalla Chuck Aule vengono mandati all'Ashecliff Hospital, su Shutter Island, specializzato nella cura di criminali malati di mente. I due agenti devono indagare sulla scomparsa di Rachel Solando, una paziente rinchiusa in una stanza blindata e svanita nel nulla. Il dottor John Cawley, primario dell'ospedale, spiega che Rachel \u00e8 stata ricoverata dopo aver affogato e ucciso i suoi tre figli ma, nonostante ci\u00f2, lei crede ancora di trovarsi a casa, che i suoi figli siano ancora vivi, e che il personale e i pazienti dell'istituto altro non siano che postini, lattai, fattorini e giardinieri.\nLe scogliere che circondano il perimetro dell'isola rendono impossibile a Rachel, fuggita a piedi nudi, di raggiungere le grotte vicine. Teddy ispeziona la cella e trova uno strano foglietto sotto una mattonella, con scritto: \"La legge del 4. Chi \u00e8 il 67?\". Vedendo poi un faro adiacente all'isola, pensa che la paziente possa nascondersi l\u00ec, ma gli viene detto che la donna \u00e8 stata cercata dappertutto, anche nel faro. Gli agenti, interrogando lo staff dell'ospedale, vengono a conoscenza del fatto che lo psichiatra che ha in cura Rachel, il dottor Sheehan, \u00e8 partito la mattina stessa per le ferie. L'agente Daniels chiede quindi di poter visionare tutti i fascicoli del personale dell'ospedale, ma Cawley si rifiuta. La stessa notte, Teddy fa uno strano sogno sulla moglie, Dolores Chanal, morta cinque anni prima in un incendio; nel sogno Dolores avverte il marito che Rachel \u00e8 viva ed \u00e8 ancora sull'isola, e che si trova l\u00ec anche Andrew Laeddis, il piromane che aveva appiccato l'incendio che aveva causato la morte di Dolores stessa.\nIl mattino seguente, i due federali interrogano gli altri pazienti che erano con Rachel durante la terapia di gruppo e una di questi scrive a Teddy, di nascosto dall'altro collega, di scappare. Teddy, subito dopo, spiega a Chuck la vera ragione per cui ha accettato il caso: Andrew Laeddis, dopo essere stato trasferito ad Ashecliff, scomparve. Mentre indagava, Teddy incontr\u00f3 un ex paziente, che lo inform\u00f2 del fatto che sull'isola, in realt\u00e0, vengono condotti esperimenti su esseri umani.\nImprovvisamente viene annunciato che Rachel \u00e8 stata trovata vicino al faro. Ella non ha nemmeno un graffio e, nonostante i tentativi di Teddy di scoprire qualcosa in pi\u00f9, la donna non fornisce alcuna informazione di rilievo e finisce per avere una reazione violenta. In seguito, Teddy, nel padiglione C (in cui vengono tenuti i pazienti ritenuti maggiormente pericolosi) trova in una cella George Noyce, l'uomo che l'aveva avvisato degli esperimenti: George lo accusa di averlo percosso violentemente e lo invita a dargli il resto. Manifesta inoltre la sua paura di essere portato al faro e cerca di spronare Ted ad accettare il fatto che la moglie ormai non ci sia pi\u00f9.\nTeddy si reca vicino al faro in compagnia di Chuck e, dopo essersi allontanato, scopre al suo ritorno che il suo partner non c'\u00e8 pi\u00f9. Per scoprire che fine ha fatto quest'ultimo, scende dalla scogliera e scopre una grotta in cui la vera Rachel Solando si sta ancora nascondendo: la donna rivela a Teddy che lei in passato era un medico dell'ospedale, fino a che non scopr\u00ec che si stavano effettuando degli esperimenti illegali; a quel punto venne ricoverata come paziente. Spiega inoltre che nell'ospedale vengono utilizzati psicofarmaci per cercare di ottenere e gestire il controllo mentale, con l'obiettivo di creare spie infiltrate da utilizzare nella guerra fredda. Oltre a ci\u00f2, lo informa che molto probabilmente lo hanno gi\u00e0 drogato (cibo, bevande, sigarette, un paio di aspirine che ha chiesto per una forte emicrania) non appena arrivato sull'isola.\nTeddy, riportato all'ospedale dal direttore, riesce a creare un diversivo per scappare e raggiungere il faro; l\u00ec disarma la guardia posta all'entrata e sale in cima alla struttura, dove, con suo grande stupore, vi trova Cawley, che lo sta aspettando seduto a un tavolo.\nIl dottore, a questo punto, rivela a Teddy che egli \u00e8, in realt\u00e0, Andrew Laeddis e che il paziente numero 67 dell'ospedale a cui il messaggio si riferiva \u00e8 proprio lui, tanto che Edward Daniels \u00e8 un anagramma di Andrew Laeddis. Gli rivela che fu egli stesso a sparare alla moglie, maniaca depressiva, dopo che lei aveva annegato i loro tre bambini. In seguito, come difesa dal dolore e dai sensi di colpa, Andrew Laeddis cre\u00f2 una storia di fantasia in cui lui era un eroe dell'FBI. Egli invent\u00f2 la figura di Rachel Solando, anagramma di Dolores Chanal (nome da nubile di sua moglie), il tutto per coprire la delusione e il ricordo di quanto aveva commesso. Gi\u00e0 da due anni era sotto le cure del dottor Sheehan, l'uomo che nella sua realt\u00e0 immaginaria veste i panni della sua spalla, Chuck. Sheehan e Cawley avevano deciso di sperimentare questa sorta di \"gioco di ruolo\" psichiatrico, permettendo ad Andrew di vivere al di fuori di tutti i suoi deliri, creando questa storia e questi personaggi, assecondandolo per cercare di riportarlo alla realt\u00e0. Viene spronato ad accettare questa realt\u00e0; in caso contrario la conseguenza sarebbe la lobotomia, praticata nel faro.\nDopo aver faticato a fare propria questa realt\u00e0, la memoria di Andrew ritorna e viene sopraffatto dai ricordi. Poco dopo in una stanza con Sheehan e Cawley, da loro interrogato, Andrew ricorda perfettamente come si svolsero gli eventi due anni prima e sembra fare pace col suo passato, accettando quanto raccontato dai due dottori sul faro.\nLa mattina seguente, per\u00f2, seduti su alcuni gradini nel giardino della clinica, quando Sheehan (Chuck) gli pone una domanda, Andrew sembra di nuovo vivere nella sua artefatta realt\u00e0 parallela. Sheehan volge uno sguardo al lontano Cawley e scuote la testa. Prima che Cawley, il dottor Naehring e gli assistenti si avvicinino ad Andrew per portarlo all'interno della struttura per la lobotomia, Andrew chiede al dottor Sheehan se secondo lui sarebbe peggio vivere da mostri o morire da persone per bene, lasciando il dubbio se la sua sia veramente una ricaduta o se, invece, si sottoponga consapevolmente alla lobotomia, simulando la ricomparsa della psicosi, cos\u00ec da avvicinarsi alla morte senza pi\u00f9 dover ricordare il suo tragico gesto.\nProduzione.\nInizialmente i diritti sul romanzo \"L'isola della paura\" furono richiesti dalla Columbia Pictures. Tuttavia la trattativa non si concluse e successivamente gli agenti di Lehane vendettero i diritti alla Phoenix Pictures. La casa di produzione assunse Laeta Kalogridis per rendere il romanzo adatto alla realizzazione di una sceneggiatura: il lavoro dur\u00f2 circa un anno. Nell'ottobre 2007 il progetto pass\u00f2 alla Columbia Pictures e alla Paramount Pictures.\nLa produzione inizi\u00f2 il 6 marzo 2008. Durante la produzione il titolo venne temporaneamente modificato in \"Ashecliffe\". In Italia i diritti di distribuzione furono acquisiti dalla Medusa Film.\nLe riprese cominciarono a Taunton, Massachusetts, dove venne filmato un flashback, ambientato durante la seconda guerra mondiale, in cui Teddy Daniels, il personaggio interpretato da Leonardo DiCaprio, \u00e8 un soldato americano che prende parte all'episodio del massacro di Dachau, avvenuto realmente nell'omonimo campo di concentramento nazista, che fu ricostruito nel vecchio complesso industriale di Whittenton Mills. Le scene ambientate nel manicomio furono girate nell'ospedale di Medfield, sempre nel Massachusetts; le scene ambientate sull'isola furono girate sull'isola di Peddocks. Le riprese si conclusero il 2 luglio 2008.\nDistribuzione.\nNegli Stati Uniti e in Canada, inizialmente, il film doveva uscire il 2 ottobre 2009. La Paramount ha per\u00f2 spostato la data d'uscita al 19 febbraio 2010. In Italia il film \u00e8 stato distribuito da Medusa Film il 5 marzo 2010.\n\"Shutter Island\" \u00e8 uscito in DVD e Blu-ray l'8 giugno 2010 negli Stati Uniti e l'8 agosto 2010 nel Regno Unito. Nel Regno Unito sono uscite due edizioni distinte, una edizione standard e una versione \"steelbook\" limitata da collezione.\nAccoglienza.\nCritica.\nIl film ha ricevuto giudizi generalmente positivi. Su Rotten Tomatoes registra un punteggio del 68% sulla base di 259 recensioni. Su Metacritic invece ha un punteggio pari al 63%, su un totale di 37 recensioni.\nBox office.\nIl film ha esordito al 1\u00ba posto nella classifica del box office con 41 milioni di dollari. \u00c8 il film di Martin Scorsese che ha guadagnato di pi\u00f9 nel weekend d'apertura.\nIl film \u00e8 rimasto al 1\u00ba posto nel secondo weekend con 22,2 milioni di dollari. Alla fine, il film ha incassato in America del Nord e nei mercati esteri, per un totale di .\nColonna sonora.\nLe musiche per la colonna sonora sono state selezionate e curate da Robbie Robertson:"}
{"id": "1655857", "revid": "2036605", "url": "https://it.wikipedia.org/wiki?curid=1655857", "title": "Saginara", "text": "Saginara o \"Sagginara\" \u00e8 una frazione formata da case sparse suddiviso fra Campagna e Contursi Terme, in provincia di Salerno.\nGeografia fisica.\nLa localit\u00e0 \u00e8 posta nei pressi del confine fra Campagna e Contursi su un'altura alla confluenza del fiume Trigento nel fiume Sele.\nToponimo.\nMenzionata nei testi medievali come \"Saynara\", il termine indicherebbe un luogo di saggine oppure deriverebbe dal latino \"locus saginarium\", luogo per l'ingrasso degli animali.\nStoria.\nSecondo gli storici locali, Nicol\u00f2 De Nigris e A. V. Rivelli, in questa localit\u00e0 esisteva un abitato di origine lucano o tardo romano creato dai Goti guidati da Alarico intorno al 410. Sempre secondo le ipotesi avanzate da alcuni storici locali, a seguito delle scorribande dei Vandali i superstiti di Saginara trovarono rifugio nella vallata del Tenza unendosi agli abitanti ivi presenti fondando Campagna e un altro gruppo, sull'altura ove sorge Contursi Terme. Di queste notizie storiche o presunte tali, tranne i testi di questi storici locali, non esistono al momento prove dell'esistenza di un vero nucleo abitato. Probabilmente la zona era abitata da una popolazione sparsa dedita all'agricoltura.\nDa scavi archeologici effettuati nelle vicinanze, a seguito della costruzione dell'autostrada Salerno-Reggio Calabria e del suo successivo adeguamento, sono emersi numerosi reperti di fattura locale con influssi greci ed etruschi.\nLa localit\u00e0 fu luogo della tragica morte del Beato Alberto."}
{"id": "1655858", "revid": "158913", "url": "https://it.wikipedia.org/wiki?curid=1655858", "title": "Hiroshima mon amour (disambigua)", "text": ""}
{"id": "1655883", "revid": "729019", "url": "https://it.wikipedia.org/wiki?curid=1655883", "title": "Lia Manoliu", "text": " \nBiografia.\nLia Manoliu partecip\u00f2 a sei edizioni dei Giochi, vincendo medaglie in tre occasioni. La sua prima esperienza fu a Helsinki 1952, quando fu sesta con un lancio di 42,64 m.\nAument\u00f2 la gittata quattro anni dopo a Melbourne, con 43,90m per un nono posto finale. A Roma 1960 era in testa dopo il primo lancio di 52,36m, e nonostante non fosse poi riuscita a migliorarlo, le fu sufficiente per agguantare una medaglia di bronzo. Ai Giochi 1964 a Tokyo la Manioliu realizz\u00f2 al quinto tentativo un 56,96m che la fece salire al terzo posto finale.\nNell'inverno 1967-68 la federazione di atletica rumena inform\u00f2 la trentacinquenne Manoliu che era troppo anziana per partecipare ad un'altra Olimpiade e che era esclusa dai campi di allenamento federali. Questo aument\u00f2 molto la sua determinazione e dopo mesi di allenamento solitario riusc\u00ec comunque a qualificarsi ai Giochi. In Messico si present\u00f2 con il braccio di lancio infortunato e il medico di squadra le diagnostic\u00f2 la possibilit\u00e0 di fare solamente un buon lancio. Questo fu sufficiente: con 58,28m alla prima prova, vinse la medaglia d'oro. Stabil\u00ec il nuovo record di longevit\u00e0 diventando l'atleta pi\u00f9 matura a vincere un titolo olimpico nell'atletica leggera: 36 anni e 6 mesi.\nLa sua ultima esperienza olimpica fu Monaco 1972, dove fu nona.\n\u00c8 morta per un attacco cardiaco nel gennaio del 1998, dopo essere caduta in coma durante un intervento chirurgico per un tumore al cervello la settimana prima. Fu sepolto al cimitero Bellu.\nDopo la sua morte, a Bucarest le \u00e8 stato intitolato lo Stadio Nazionale."}
{"id": "1655887", "revid": "767487", "url": "https://it.wikipedia.org/wiki?curid=1655887", "title": "Josep Duran", "text": "Biografia.\nLa prima notizia sul suo conto risale al 1748, anno in cui fu ammesso come cantante nella cappella musicale del Palau de la Contessa di Barcellona. Nel giugno del 1749 si rec\u00f2 a Napoli, dove studi\u00f2 musica sotto la guida di Francesco Durante. Tornato a Barcellona nel dicembre del 1754, divent\u00f2 \"maestro de capilla\" (maestro di cappella) del Palau de la Contessa.\nTra il 1756 e il 1757 fu coinvolto in una controversia con il compositore Jaime Casellas a causa di un madrigale che Duran compose durante il suo soggiorno presso la citt\u00e0 partenopea: quest'ultimo scrisse questo lavoro impiegando la tecnica compositiva tipica della scuola musicale napoletana dell'epoca, la quale entrava in contrasto con la visione estetica barocca di Casellas. Duran successivamente debutt\u00f2 come operista nel 1760 con l'opera seria \"Antigono\", rappresentata per celebrare l'onomastico della regina Maria Amalia di Sassonia. Segu\u00ec la sua seconda opera, \"Temistocle\", allestita nel 1762 per celebrare l'onomastico del re di Spagna Carlo III.\nNel giugno del 1780 termin\u00f2 la sua attivit\u00e0 di direttore della cappella del Palau de la Contessa; ciononostante continu\u00f2 a fornire proprie composizioni alla cappella. Tra il 1782 e il 1783 intrattenne un rapporto epistolare con Padre Martini: Duran contribu\u00ec al progetto \"Storia della musica\" di Martini, fornendo al compositore italiano alcune informazioni sulla musica spagnola e inviando alcuni spartiti.\nConsiderazioni sull'artista.\nDuran fu il primo compositore spagnolo a portare lo stile italiano in Spagna. Fu inoltre il primo a comporre e mettere in scena opere italiane in questo paese; infatti in quel tempo l'opera italiana dominava gi\u00e0 in quasi tutti i palcoscenici europei.\nSolo 17 dei suoi lavori sopravvivono a tutt'oggi, in gran parte lavori sacri. Le sue due opere note sono andate perdute (giungono a noi solamente i libretti), cos\u00ec come anche i suoi sei oratori.\nNonostante egli padroneggiasse lo stile della musica tradizionale spagnola del barocco, egli prefer\u00ec nei suoi lavori sacri adottare la pi\u00f9 moderna tecnica italiana. I suoi otto villancico risentono dell'influenza della cantata italiana dell'epoca: presentano infatti una struttura basata sull'alternanza di recitativi ed arie e generalmente impiegano l'accompagnamento dell'orchestra. Infine Duran compose tre ouverture, le quali, come gran parte della sua musica, presentano il tipico schema italiano a tre movimenti della sinfonia italiana (Allegro-Andante-Allegro)."}
{"id": "1655888", "revid": "113977477", "url": "https://it.wikipedia.org/wiki?curid=1655888", "title": "Alpi Calcaree Nordtirolesi", "text": "Le Alpi Calcaree Nordtirolesi (in tedesco \"Nordtiroler Kalkalpen\") sono una sezione delle Alpi. Secondo la classificazione SOIUSA, si trovano nel settore delle Alpi Nord-orientali. La vetta pi\u00f9 alta \u00e8 il Parseierspitze (3.040\u00a0m). Si trovano in Austria (Vorarlberg e Tirolo) e Germania (Baviera).\nClassificazione.\nStoricamente secondo la Partizione delle Alpi del 1926 questa sezione alpina era inserita nelle Alpi Bavaresi. Secondo la SOIUSA costituiscono una sezione alpina autonoma.\nSuddivisione.\nSecondo la SOIUSA le Alpi Calcaree Nordtirolesi si possono suddividere in sei sottosezioni e undici supergruppi:\nGeografia.\nLe Alpi Calcaree Nordtirolesi confinano a nord con le Alpi Bavaresi; ad est con le Alpi Settentrionali Salisburghesi; a sud-est con le Alpi Scistose Tirolesi e le Alpi Retiche orientali; a sud con le Alpi Retiche occidentali. Non si trovano lungo la catena principale alpina ma si staccano dalle Alpi Retiche occidentali al Passo dell'Arlberg.\nVette.\nLe vette pi\u00f9 importanti sono:"}
{"id": "1655898", "revid": "57342", "url": "https://it.wikipedia.org/wiki?curid=1655898", "title": "Costantino Bianchi", "text": ""}
{"id": "1655901", "revid": "33689", "url": "https://it.wikipedia.org/wiki?curid=1655901", "title": "Atenolfo I di Gaeta", "text": "La vita.\nAtenolfo spos\u00f2 la \"senatrix\" Maria, figlia di Pandolfo IV di Capua (anche suo fratello Landone spos\u00f2 un'altra figlia di Pandolfo).\nI gaetani elessero come loro duca Atenolfo in opposizione al normanno Asclettino, che nel 1045 che aveva ereditato il titolo alla morte dello zio Rainulfo Drengot.\nGuaimario IV principe di Salerno, signore sia di Gaeta che di Aversa e di cui Rainulfo era stato vassallo, intervenne per conto di Asclettino, attaccando Atenolfo che fu sconfitto e preso prigioniero.\nMa successivamente fu liberato e confermato duca di Gaeta in cambio della liberazione di Richerio, abate di Montecassino, catturato da Landone che nel frattempo, insieme a Pandolfo \"il lupo degli Abruzzi\" aveva attaccato le terre dell'Abbazia di Montecassino.\nNell'autunno del 1058 mor\u00ec il figlio maggiore di Atenolfo, che era fidanzato con la figlia di Riccardo I di Aversa, quest'ultimo chiese ugualmente il \"morgengab\" ed al rifiuto del duca assedi\u00f2 e prese Aquino, uno degli ultimi feudi che restavano a Gaeta.\nDesiderio da Benevento, il nuovo abate di Montecassino, convinse Riccardo ad estrocere solo 400 \"solidi\" al duca. \nAtenolfo mor\u00ec nel 1062, gli successe il secondo figlio Atenolfo II. Aquino fu governata da tutti e quattro i suoi figli: Atenolfo, Landone, Pandolfo, e Landolfo."}
{"id": "1655904", "revid": "1632387", "url": "https://it.wikipedia.org/wiki?curid=1655904", "title": "Storm of the Light's Bane", "text": "Storm of the Light's Bane \u00e8 il secondo album del gruppo black metal svedese Dissection, pubblicato il 17 novembre 1995 da Nuclear Blast.\nIn seguito \u00e8 stato ristampato nel 2002 sempre dalla Nuclear Blast con l'aggiunta dell'EP \"Where Dead Angels Lie\" sotto il titolo \"Storm of the Light's Bane/Where Dead Angels Lie\", e da The End Records nel 2006 con un CD bonus contenente un demo inedito, alcuni mix alternativi e alcune tracce rimasterizzate.\nAll Music Guide ha lodato il disco, sostenendo che \"esso \u00e8 meritatamente considerato una pietra miliare del melodic black/death metal\"; similmente Rockline l'ha definito \"una pietra miliare del panorama musicale estremo della scorsa decade\"."}
{"id": "1655906", "revid": "114530036", "url": "https://it.wikipedia.org/wiki?curid=1655906", "title": "Alpi del Salzkammergut e dell'Alta Austria", "text": "Le Alpi del Salzkammergut e dell'Alta Austria (in tedesco \"Ober\u00f6sterreichisch Salzkammerguter Alpen\") sono una sezione delle Alpi. Secondo la classificazione SOIUSA, appartengono al settore delle Alpi Nord-orientali. La vetta pi\u00f9 alta \u00e8 lo Hoher Dachstein (2.993\u00a0m). Si trovano in Austria (Salisburghese, Stiria ed Alta Austria). \nPrendono il nome dal Salzkammergut, area austriaca di particolare pregio e dal Alta Austria, Land austriaco.\nClassificazione.\nStoricamente secondo la Partizione delle Alpi del 1926 questa sezione alpina era suddivisa tra le due sezioni delle Alpi Salisburghesi e delle Alpi austriache.\nSecondo la SOIUSA sono una sezione alpina a s\u00e9 stante.\nSuddivisione.\nSecondo le definizioni della SOIUSA le Alpi del Salzkammergut e dell'Alta Austria si suddividono in quattro sottosezioni e quattordici supergruppi:\nMontagne.\nAlcune delle vette principali sono:"}
{"id": "1655907", "revid": "1005847", "url": "https://it.wikipedia.org/wiki?curid=1655907", "title": "Aladino Bibolotti", "text": "Biografia.\nDurante la Prima guerra mondiale era stato internato perch\u00e9, giovane socialista, aveva svolto propaganda antimilitarista. Tra i fondatori del PCdI, fu il primo segretario della Federazione comunista di Massa. Per sottrarsi alle aggressioni degli squadristi, che gli avevano devastato anche la casa, si trasfer\u00ec a Torino, dove collabor\u00f2 a L'Ordine Nuovo. Amministr\u00f2 poi \"Il Lavoratore\" a Trieste e l'Unit\u00e0 a Milano.\nNel 1926 fu arrestato a Milano insieme ai compagni Umberto Terracini, Lorenzo Vierina e Rosolino Ferragni. Due anni pi\u00f9 tardi fu sentenziato al \"processone\" nel quale fu imputato anche Antonio Gramsci. Bibolotti fu condannato dal Tribunale Speciale a 18 anni e 6 mesi di reclusione.\nLiberato per amnistia dopo dieci anni di carcere, riusc\u00ec a riparare clandestinamente in Francia, dove fu chiamato a far parte del Comitato centrale del suo partito.\nInternato nel 1940 nei campi del Vernet e di Les Miles, Bibolotti ne evase e si un\u00ec al maquis nelle Alpi marittime e in Savoia. Arrestato dalla polizia francese e consegnato, nel 1942, a quella italiana, il dirigente comunista fu confinato a Ventotene, dove rimase sino alla caduta di Benito Mussolini. Tornato libero, Aladino Bibolotti, subito dopo l'armistizio, fu tra gli organizzatori della Resistenza.\nAttivo nella lotta partigiana nel Biellese e nel reatino, dopo la Liberazione divenne vice segretario della CGIL e presidente del Patronato INCA, di cui \u00e8 stato uno dei fondatori. Deputato alla Assemblea Costituente, Bibolotti fu senatore di diritto nella prima Legislatura repubblicana.\nA Massa gli \u00e8 stata intitolata una via."}
{"id": "1655911", "revid": "59975", "url": "https://it.wikipedia.org/wiki?curid=1655911", "title": "McAuley Schenker Group", "text": ""}
{"id": "1655918", "revid": "597981", "url": "https://it.wikipedia.org/wiki?curid=1655918", "title": "Il profumo", "text": "Il profumo (titolo originale tedesco \"Das Parf\u00fcm - Die Geschichte eines M\u00f6rders\") \u00e8 un romanzo di Patrick S\u00fcskind del 1985. Ha ottenuto un successo mondiale, diventando un bestseller tradotto in pi\u00f9 di venti lingue.\nTrama del romanzo.\nIl romanzo narra la vita di Jean-Baptiste Grenouille, nella Francia del XVIII secolo. Nato nel quartiere pi\u00f9 povero e maleodorante di Parigi, Grenouille \u00e8 dotato di un olfatto sovrumano, ma \u00e8 completamente privo di un proprio odore, nonch\u00e9 incapace di provare qualunque sentimento umano. \nAbbandonato tra i rifiuti subito dopo la nascita dalla madre, che per questo viene condannata a morte, Grenouille viene trasferito in un orfanotrofio gestito dalla bambinaia Madame Gaillard, dove cresce completamente disinteressato alla compagnia umana, ma affascinato dalla moltitudine di odori che il suo potentissimo olfatto riesce a sentire. Venduto poi ancora bambino a una conceria, Grenouille cresce lavorando in condizioni miserabili. \nOrmai ragazzo, una notte Grenouille capta il profumo di una ragazza e, anzich\u00e9 provare il disgusto che normalmente gli causano gli odori umani, lo trova sublime, e uccide la ragazza per poi annusarla voracemente. Decide cos\u00ec che il suo scopo nella vita \u00e8 diventare un esperto nel campo degli odori e, a questo proposito, riesce a farsi assumere come apprendista nella profumeria di Giuseppe Baldini, dal quale si lascia sfruttare, creando, grazie al suo straordinario olfatto, magnifici profumi che Baldini vende spacciando per proprie creazioni. In cambio Baldini gli insegna le tecniche dell'arte della profumeria.\nOttenuto il diploma di garzone, Grenouille decide di dirigersi a Grasse, dove, come ha appreso da Baldini, si fa uso nel campo della profumeria di tecniche pi\u00f9 avanzate della semplice distillazione appresa presso Baldini. Il suo viaggio, per\u00f2, si interrompe quando giunge nei pressi della montagna Plomb du Cantal. Accortosi della totale assenza di odori umani che vi \u00e8 in questo luogo, decide di abitare in una caverna dentro la montagna, quasi sempre in uno stato di incoscienza, sognandosi creatore di un mondo costituito esclusivamente da profumi. Dopo sette anni, tuttavia, in seguito ad un incubo in cui si rende conto per la prima volta di non avere un proprio odore personale, Grenouille decide di lasciare la montagna. \nViene inizialmente accolto a Montpellier dal marchese de la Taillade-Espinasse, autore di bizzarre teorie pseudoscientifiche, che lo usa come cavia per le sue ricerche. Sempre a Montpellier crea un profumo che simula l'odore dell'essere umano e si accorge che usandolo non viene evitato o ignorato dagli altri uomini per la sua assenza di odore, come succede normalmente. Inizia cos\u00ec a meditare (come atto di puro disprezzo verso gli uomini) la creazione di un profumo talmente meraviglioso che costringa l'umanit\u00e0 intera ad amarlo e idolatrarlo.\nGiunge infine a Grasse, dove trova lavoro presso il laboratorio di profumiere appartenente a Madame Arnulfi, dove, nonostante il lavoro massacrante e la paga minima, \u00e8 lieto di apprendere l'arte dell'enfleurage, un metodo per estrarre l'odore degli oggetti tramite immersione nel grasso. Sempre a Grasse, Grenouille scopre la presenza di una fanciulla, Laure Richis, dotata di un profumo ancora migliore di quella uccisa a Parigi. Decide che ella sar\u00e0 l'ingrediente fondamentale del profumo meraviglioso che ha in mente di creare. \nNel corso dei mesi successivi si procura gli ingredienti accessori per il suo profumo, uccidendo ventiquattro ragazze e sottoponendo i loro corpi all'enfleurage, scatenando un'ondata di terrore a Grasse. Quando infine riesce a uccidere Laure e completare il profumo, Grenouille viene identificato e arrestato. Il giorno della sua esecuzione, per\u00f2, dinanzi alle diecimila persone riunitesi ad assistere alla sua morte, Grenouille si presenta con addosso una sola goccia del suo profumo. Sotto l'effetto del profumo la folla dapprima si convince dell'innocenza di Grenouille e infine, inebriata dal fascino che scatena la visione di Grenouille, si abbandona ad un'orgia sfrenata. Perfino il padre di Laure subisce l'effetto del profumo di Grenouille e gli chiede di diventare suo figlio. Grenouille, tuttavia, non riesce a provare piacere di fronte all'amore che \u00e8 riuscito a scatenare nelle persone, perch\u00e9 egli dal canto suo prova per gli uomini solo odio e ripugnanza. \nGiunto alla conclusione di non provare pi\u00f9 alcun interesse per la vita, ritorna a Parigi, nello stesso luogo dove era nato, dove, di fronte a un gruppo di malviventi, si versa addosso tutto quanto il profumo. Sotto l'effetto del profumo, consumati dal desiderio, i malviventi fanno a pezzi Grenouille e lo divorano."}
{"id": "1655919", "revid": "767487", "url": "https://it.wikipedia.org/wiki?curid=1655919", "title": "Stella Angelini", "text": "Biografia.\nHa lavorato incessantemente dagli anni '50 a olio su tela - all'inizio sotto la direzione del maestro Otello Mombelli \u2013 pittore bolognese dei primi del '900. \nDal 1960 fino agli anni '70 lavor\u00f2 a Bologna tenendo, fra l'altro, un Galleria d'Arte stabile nella centralissima Via dei Musei chiamata \"La Tavolozza\".\nSi spost\u00f2 poi a Roma dove rimase fino alla sua morte e dove lavor\u00f2 costantemente, ma tenendo comunque sue mostre personali in varie localit\u00e0: da Milano a Portovenere, a Bormio, a Capri e molte altre, ricevendo sempre diplomi e onorificenze.\nOnorificenze.\nMa l'onorificenza pi\u00f9 alta per la sua opera l'ha ricevuta dal Presidente della Repubblica Giovanni Leone che nel dicembre 1972 le confer\u00ec la medaglia di Cavaliere dell'ordine \"\u201cAl merito della Repubblica Italiana\u201d\" per i lavori eseguiti nel Sacrario dei caduti di Marzabotto, due grandi affreschi murali in foglia oro e otto statue in lamina di bronzo. "}
{"id": "1655921", "revid": "33689", "url": "https://it.wikipedia.org/wiki?curid=1655921", "title": "FM Towns", "text": "L'FM Towns (noto anche come FM-Towns, FM TOWNS o FM-TOWNS) \u00e8 un computer giapponese sviluppato da Fujitsu e commercializzato dal febbraio 1989 all'estate del 1997. Il sistema nacque come un computer proprietario sviluppato per applicazioni multimediali e per i videogiochi, ma in seguito venne reso compatibile con i sistemi IBM compatibili. Nel 1993 venne presentato l'FM Towns Marty, una console derivata dal sistema FM Towns.\nIl nome FM Towns deriva dal fatto che il nome in codice dato al sistema durante il suo sviluppo era \"Townes\". Il nome \u00e8 un omaggio a Charles Hard Townes, uno dei vincitori del premio Nobel per la fisica del 1964. In Fujitsu c'era la consuetudine di usare come nome in codice per i computer il nome di vincitori di premi Nobel. La \"e\" in Townes venne eliminata dal nome del sistema quando questo venne commercializzato per semplificarne la pronuncia e divent\u00f2 Towns, il prefisso FM invece indica \"Fujitsu Micro\".\nModelli e CPU.\nElenco dei modelli con data di commercializzazione\nElenco delle CPU utilizzate:\nVideogiochi.\nIl sistema fu ampiamente utilizzato per il videogioco, con circa 700 titoli commerciali, tra i quali anche molte conversioni di giochi per PC occidentali."}
{"id": "1655922", "revid": "256896", "url": "https://it.wikipedia.org/wiki?curid=1655922", "title": "Societ\u00e0 di Maryknoll per le Missioni Estere", "text": ""}
{"id": "1655924", "revid": "115415431", "url": "https://it.wikipedia.org/wiki?curid=1655924", "title": "Alpi di Carinzia e di Slovenia", "text": "Le Alpi di Carinzia e di Slovenia sono una sezione delle Alpi, interessando Austria (Carinzia) e Slovenia, e in parte anche l'Italia (Friuli-Venezia Giulia). Secondo la classificazione SOIUSA, appartengono al settore delle Alpi Sud-orientali, con la vetta pi\u00f9 alta rappresentata dal Grintovec (2558\u00a0m).\nSuddivisione.\nSi possono suddividere in due sottosezioni e sei supergruppi:"}
{"id": "1655927", "revid": "93556", "url": "https://it.wikipedia.org/wiki?curid=1655927", "title": "Renato Bitossi", "text": "Biografia.\nGiovane socialista nel 1919, comunista dal 1921 quando fu fondato il PCdI, attivo antifascista, Bitossi (che aveva cominciato da ragazzo a lavorare alle Officine Galileo), dopo uno scontro con gli squadristi, nel corso del quale fu gravemente ferito, dovette espatriare. In Francia fu tra i dirigenti politici e sindacali dei lavoratori che vi erano emigrati.\nRientrato clandestinamente a Milano, nel 1927 fu arrestato a Varese e, nel 1928, fu condannato dal Tribunale speciale a 8 anni e 7 mesi di carcere, scontati ad Imperia, Fossano e Civitavecchia. Amnistiato nel 1932, riprese subito la lotta antifascista a Firenze e in provincia di Siena. Due anni dopo, nuovo arresto a Bologna, dove si era trasferito. Bitossi riusc\u00ec ad evitare una nuova condanna del Tribunale speciale, ma non l'avvio al confino. Prima a Ponza, poi a Pisticci e, da Pisticci, a Tricarico. Qui la moglie, Dina Nozzoli, pot\u00e9 raggiungerlo, dopo che l'irriducibile antifascista era stato dimesso dall'ospedale di Matera.\nLa caduta di Benito Mussolini vede il ritorno della coppia a Firenze e, subito dopo l'armistizio, l'impegno nella Resistenza italiana. L'11 settembre Bitossi, che aveva visto rifiutare dal generale Chiappi la proposta di opporsi - militari e antifascisti - ai tedeschi avanzanti sulla Futa, partecipa con altri comunisti fiorentini ad una riunione con Pietro Secchia. Comincia cos\u00ec ad organizzare la lotta armata in Toscana e in particolare nel Senese e nel Grossetano. \u00c8 Bitossi che rappresenta il PCI nel CLN delle province di Livorno, Lucca, Massa-Carrara e Pisa. \u00c8 sempre lui che, come ispettore delle Brigate Garibaldi col nome di battaglia di \"Giulio\", coordina la lotta partigiana sia nella provincia di Livorno che nelle Alpi Apuane.\nDopo aver diretto politicamente e militarmente la lotta per la liberazione di Livorno e di Pisa, Renato Bitossi concentra la sua attivit\u00e0 su Lucca. Combattendo contro le retroguardie tedesche, i partigiani liberano la citt\u00e0 prima dell'arrivo degli Alleati.\nRiorganizzata la vita civile a Lucca, Bitossi \u00e8 chiamato a Firenze, dove il CLN lo aveva gi\u00e0 designato vicesindaco della citt\u00e0 liberata. Seguono la nomina a segretario generale della Camera del Lavoro di Firenze nel 1944 (carica che torner\u00e0 a ricoprire tra il 1956 e il 1960), a membro della segreteria nazionale della CGIL nel 1946, a presidente dell'INCA nel 1960, a presidente della Federazione sindacale mondiale nel 1961. Membro di diritto della Costituente, Bitossi \u00e8 stato anche eletto senatore per quattro Legislature.\nDopo la scomparsa di Bitossi, i comunisti fiorentini gli avevano intitolato una loro Sezione."}
{"id": "1655928", "revid": "842", "url": "https://it.wikipedia.org/wiki?curid=1655928", "title": "Videogioco di baseball", "text": ""}
{"id": "1655929", "revid": "242434", "url": "https://it.wikipedia.org/wiki?curid=1655929", "title": "Pietra di Coray", "text": ""}
{"id": "1655932", "revid": "33689", "url": "https://it.wikipedia.org/wiki?curid=1655932", "title": "Simulatore di sottomarino", "text": ""}
{"id": "1655935", "revid": "842", "url": "https://it.wikipedia.org/wiki?curid=1655935", "title": "Simulatore di flipper", "text": ""}
{"id": "1655938", "revid": "1005847", "url": "https://it.wikipedia.org/wiki?curid=1655938", "title": "Alessandro Bocconi", "text": "Biografia.\nLaureato in giurisprudenza. Condannato per alcune sommosse filo-socialiste del 1898, riusc\u00ec a fuggire in Svizzera. Nel 1900 ebbe l'amnistia, fond\u00f2 con altri la Camera del lavoro di Ancona, poi entr\u00f2 a far parte del consiglio nazionale e della direzione del PSI. Nel 1909 fu eletto deputato nel collegio di Jesi appoggiato dai repubblicani e confermato alla Camera nelle successive elezioni. Nel 1922 entr\u00f2 a far parte del Partito Socialista Unitario. Dal 1927 al 1940 visse a Parigi in esilio; nel 1928 Benito Mussolini lo richiam\u00f2 in Italia ma rifiut\u00f2. Nel 1936 fu nominato presidente della Fratellanza marchigiana ed entr\u00f2 in contrasto con il partito socialista perch\u00e9 aveva aderito al fronte unico. Nel 1943 torn\u00f2 in Italia e ader\u00ec al CLN marchigiano. In seguito partecip\u00f2 alla riorganizzazione del PSI e fu eletto all'Assemblea costituente. Dopo aver partecipato alla scissione di Palazzo Barberini nel 1948 fu nominato senatore di diritto per la I legislatura della Repubblica Italiana."}
{"id": "1655940", "revid": "1543377", "url": "https://it.wikipedia.org/wiki?curid=1655940", "title": "Saco\u0219u Turcesc", "text": "Saco\u0219u Turcesc (in ungherese \"T\u00f6r\u00f6ksz\u00e1kos\", in tedesco \"T\u00fcrkisch Sakosch\") \u00e8 un comune della Romania di 2.935 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 7 villaggi: Berini, Icloda, Otve\u0219ti, Saco\u0219u Turcesc, Stamora Rom\u00e2n\u0103, Uliuc, Unip."}
{"id": "1655941", "revid": "124154392", "url": "https://it.wikipedia.org/wiki?curid=1655941", "title": "David Gordon Green", "text": "Biografia.\nGreen \u00e8 nato in Arkansas, ma \u00e8 cresciuto in Texas, dove ha studiato alla Richardson High School ed in seguito alla North Carolina School of the Arts. Debutta alla regia nel 2000 con il film \"George Washington\", acclamato dalla critica e vincitore come miglior film al 18\u00b0 Torino Film Festival. Successivamente dirige due cortometraggi \"Physical Pinball\" e \"Pleasant Grove\".\nDopo aver scritto e diretto \"All the Real Girls\" del 2003, si fa notare con il thriller \"Undertow\", prodotto da Terrence Malick, regista da cui maggiormente trae ispirazione. Nel 2007 dirige il drammatico \"Snow Angels\", con Kate Beckinsale, mentre nel 2008 dirige la commedia su commissione \"Strafumati\" con Seth Rogen e James Franco e poi la commedia su commissione \"Lo spaventapassere\", di scarso successo di critica.\nNel settembre 2013 presenta alla 70\u00aa Mostra internazionale d'arte cinematografica di Venezia il lungometraggio drammatico \"Joe\", ambientato in Texas, territorio a cui il regista \u00e8 molto legato."}
{"id": "1655942", "revid": "287204", "url": "https://it.wikipedia.org/wiki?curid=1655942", "title": "Sacosu Turcesc", "text": ""}
{"id": "1655951", "revid": "124123", "url": "https://it.wikipedia.org/wiki?curid=1655951", "title": "Morti nel 354", "text": ""}
{"id": "1655952", "revid": "124123", "url": "https://it.wikipedia.org/wiki?curid=1655952", "title": "Nati nel 538", "text": ""}
{"id": "1655953", "revid": "124123", "url": "https://it.wikipedia.org/wiki?curid=1655953", "title": "Morti nel 597", "text": ""}
{"id": "1655954", "revid": "1543377", "url": "https://it.wikipedia.org/wiki?curid=1655954", "title": "Saravale", "text": "Saravale (in ungherese \"S\u00e1rafalva\", in tedesco \"Sarafol\", in serbo \"\u0421\u0430\u0440\u0430\u0432\u043e\u043b\u0430 - Saravola\") \u00e8 un comune della Romania di 2.552 abitanti, ubicato nel distretto di Timi\u0219, nella regione storica del Banato. \nSaravale \u00e8 divenuto comune autonomo nel 2004, staccandosi dal comune di S\u00e2npetru Mare."}
{"id": "1655955", "revid": "767487", "url": "https://it.wikipedia.org/wiki?curid=1655955", "title": "Thugline Boss", "text": "Thugline Boss \u00e8 un mixtape del rapper Krayzie Bone, pubblicato l'11 settembre 2007 sotto la casa discografica Glass House Entertainment.\nInformazioni.\nNon si tratta di un album ufficiale, bens\u00ec di una raccolta di brani inediti registrati tra il 1999 e il 2007.\nI produttori delle tracce sono sconosciuti, in quanto nell'album non sono presenti informazioni al riguardo. Molti artisti compaiono invece tra i featuring.\n\"Thugline Boss\" \u00e8 uscito accompagnato da un DVD ed ha raggiunto la posizione n.69 della chart statunitense \"Billboard 200\"."}
{"id": "1655956", "revid": "124123", "url": "https://it.wikipedia.org/wiki?curid=1655956", "title": "Nati nel 974", "text": ""}
{"id": "1655960", "revid": "152717", "url": "https://it.wikipedia.org/wiki?curid=1655960", "title": "Henry John Deutschendorf", "text": ""}
{"id": "1655962", "revid": "1543377", "url": "https://it.wikipedia.org/wiki?curid=1655962", "title": "S\u00e2npetru Mare", "text": "S\u00e2npetru Mare (in ungherese \"Nagyszentp\u00e9ter\", in tedesco \"Grosssanktpeter\", in serbo \"Veliki Sempetar\") \u00e8 un comune della Romania di 3.337 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 7 villaggi: Igri\u0219 e S\u00e2npetru Mare.\nNel 2004 si \u00e8 staccato da S\u00e2npetru Mare il villaggio di Saravale, andato a formare un comune autonomo."}
{"id": "1655963", "revid": "287204", "url": "https://it.wikipedia.org/wiki?curid=1655963", "title": "Sanpetru Mare", "text": ""}
{"id": "1655970", "revid": "1305772", "url": "https://it.wikipedia.org/wiki?curid=1655970", "title": "Elvira Madigan (disambigua)", "text": ""}
{"id": "1655973", "revid": "124505194", "url": "https://it.wikipedia.org/wiki?curid=1655973", "title": "Corrado Bonfantini", "text": "Biografia.\nNato a Novara, il 22 febbraio del 1909, da famiglia di antica tradizione socialista (suo padre Giuseppe Bonfantini \u00e8 stato sindaco di Novara prima dell'avvento del fascismo e suo fratello era lo scrittore Mario Bonfantini), aderisce fin da giovanissimo (nel 1924) al Partito Socialista Unitario, in seguito a delle minacce di alcuni fascisti nei confronti di suo padre. Successivamente al suo scioglimento entra a far parte, nel 1925, del Partito Socialista dei Lavoratori Italiani; esattamente un anno dopo, a causa dello scioglimento del PSLI, forma il \"Gruppo dei Rossi Liberi\". Esso puntava alla creazione di un legame tra socialisti e comunisti. \nNel 1928 viene incolpato, assieme ad altri antifascisti, di aver causato lo scoppio di una bomba presso la fiera di Milano; dopodich\u00e9 viene arrestato e incarcerato per diciotto mesi. Scarcerato nel 1929, inizia a distaccarsi dal Pcd'I (Partito Comunista d'Italia), fino ad arrivare al 1933, anno in cui viene sciolto il partito per volere di Mussolini.\nIl 10 gennaio 1943 fonda, insieme a Lelio Basso, Domenico Viotto e altri collaboratori, il Movimento di Unit\u00e0 Proletaria (MUP). Pochi giorni dopo viene arrestato per attivit\u00e0 antifascista, deferito al Tribunale speciale e condannato al carcere e al confino. Uscito di prigione, pur restando sotto sorveglianza, organizza gruppi di socialisti in diverse regioni italiane.\nCorrado \u00e8 il primo a cogliere l'importanza delle formazioni \"Matteotti\", di cui diventa poi responsabile. Rimasto ferito e catturato durante una rivolta socialista a Torino, riesce a salvarsi scappando dall'ospedale in cui era tenuto. Nell'aprile del 1944 pubblica l'opuscolo \"Il Partito Socialista di Unit\u00e0 Proletaria ai lavoratori e ai giovani d'Italia\" (Psiup), che tratta temi politici e storici. \nPartecipa alla resistenza come comandante delle Brigate Matteotti a Milano. In tale veste, nei primi mesi del 1945, \u00e8 protagonista di un controverso tentativo di mediazione con alcuni emissari della RSI (tra i quali l'ex socialista Carlo Silvestri), finalizzato ad un passaggio di poteri incruento, nel Nord Italia, tra il fascismo repubblicano e le formazioni socialiste. La discussa operazione si svolge al di fuori di ogni copertura da parte del CLNAI. Il 26 aprile 1945 annuncia dalla stazione radio di Milano, \"Radio Milano Libera\", che la citt\u00e0 sta per passare nelle mani dei partigiani.\nDopo la fine della guerra diventa segretario regionale del PSIUP e nel 1946 \u00e8 eletto all'Assemblea Costituente nelle file del Partito Socialista Italiano di Unit\u00e0 Proletaria (poi Partito Socialista Italiano). Tra il 1947 e il 1959 milita nel PSDI e viene eletto al Parlamento nel 1948. \u00c8 poi di nuovo Deputato nelle prime tre legislature, dal 1952 come esponente del PSDI, al quale aveva nel frattempo aderito. Nel 1959 esce dal PSDI ed entra a far parte prima del gruppo parlamentare, poi del Partito Socialista Italiano (PSI).\nMuore il 9 agosto 1989 a Oneglia. Ha lasciato alcuni scritti sul socialismo gradualista e sulla figura di Filippo Turati."}
{"id": "1655975", "revid": "1543377", "url": "https://it.wikipedia.org/wiki?curid=1655975", "title": "Satchinez", "text": "Satchinez (in ungherese \"Temesken\u00e9z\", in tedesco \"Knees\") \u00e8 un comune della Romania di 4.732 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: B\u0103r\u0103teaz, Hodoni, Satchinez."}
{"id": "1655980", "revid": "125365596", "url": "https://it.wikipedia.org/wiki?curid=1655980", "title": "Drago (zodiaco cinese)", "text": "Il Drago ( \u9f99 ) \u00e8 l'unica creatura mitologica dello Zodiaco cinese. In Cina, i draghi sono associati alla forza, alla salute, all'armonia e alla fortuna; vengono posti al di sopra delle porte o sui tetti per bandire i demoni e gli spiriti maligni. L'Anno del Drago \u00e8 associato al simbolo della divisione dell'anno \u8fb0.\nNella cultura Cinese, durante gli anni del Drago sono nati pi\u00f9 bambini rispetto agli altri anni.\nGli anni e i cinque elementi.\nLe persone nate in questi periodi sono nate nell\"'anno del Drago\", aggiungendo il seguente segno elementale:\nTale elemento \u00e8 riferito al solo anno come viene indicato dal Ki delle nove stelle.\nAttributi.\nIl Drago \u00e8 onnipotente. \u00c8 vistoso, attraente e pieno di forza e vitalit\u00e0. In Cina, il Drago \u00e8 il segno dell'Imperatore cinese o l'elemento maschile Yang. Il Drago \u00e8 il simbolo del potere e della ricchezza.\n\u00c8 giusto dire che le persone nate nell'anno del Drago hanno un naturale carisma e sono sicuramente dotate di potenza e fortuna.\n\u00c8 improbabile che passino inosservati ad una festa o ottengano il secondo posto in una competizione. Il Drago ha una mente attiva e mostra un forte interesse per il mondo che lo circonda. \u00c8 una persona sicura di s\u00e9 al punto da sapere come dare una buona impressione. Siccome sono pi\u00f9 grandi della vita stessa, i Draghi fanno qualsiasi cosa su larga scala. Sono egoisticamente egocentrici e ambiziosi, al limite della megalomania e non si fermano di fronte ad alcun ostacolo per ottenere ci\u00f2 che desiderano. Sono persone molto attive e questo \u00e8 ci\u00f2 che,a volte, li rende dei partner molto infedeli e anche troppo concentrati su se stessi. Una persona nata in questo anno indossa la corona del destino ed \u00e8 capace di ottenere grossi risultati, se sa come sfruttare la sua straordinaria energia, l'intelligenza e il talento.\nPur amando essere al centro dell'attenzione, queste persone hanno anche un aspetto coraggioso e caritatevole. Se un amico di un Drago si trova di fronte ad un problema, egli offrir\u00e0 aiuto, e quando gli altri lasciano il campo di battaglia, il drago fa un passo avanti per risolvere il problema dell'autorit\u00e0 e della dignit\u00e0. I Draghi richiedono che le azioni, per loro o per gli altri, siano efficienti e sono sorpresi quando gli altri non riescono ad occuparsi di un compito; sono cos\u00ec trasportati dal processo di azioni che non vedono le debolezze delle altre persone.\nImpieghi ideali per i Draghi sono: re, ufficiale militare, politico, musicista, poeta, artista, ingegnere biologico e ambientale, operatore di borsa, atleta, direttore di compagnia, esploratore, avvocato e giurista.\nIl Drago \u00e8 molto compatibile con il Topo, la Scimmia, la Capra (o pecora) e il Gallo."}
{"id": "1655981", "revid": "1762097", "url": "https://it.wikipedia.org/wiki?curid=1655981", "title": "Sora (Italia)", "text": "Sora (IPA: , \"S\u00f2ra\" in sorano) \u00e8 un comune italiano di abitanti della provincia di Frosinone nel Lazio, situato nella Valle del Liri.\nGeografia fisica.\nTerritorio e urbanizzazione.\nSituata a circa 300\u00a0m.s.m a ridosso dell'Appennino Centrale al confine tra Lazio e Abruzzo, alla confluenza della Valle Roveto con la Val Comino al cominciare della Valle del Liri. Il fiume Fibreno segna per un breve tratto il confine con il limitrofo comune di Isola del Liri.\nIl centro abitato anticamente era compreso fra il Monte San Casto (m. 546) e le rive del Liri. Nell'anno 2014 \u00e8 molto pi\u00f9 esteso occupando quasi tutta la piana del Liri allo sbocco della Valle Roveto. Ci\u00f2 \u00e8 stato possibile soprattutto dopo gli anni '50 con la ripresa\neconomica e l'aumento demografico. Infatti, agli inizi del secolo scorso, soprattutto prima del devastante terremoto della Marsica del 1915, l'urbanizzazione di Sora si concentrava in special modo sulle sponde del Liri, dopo la met\u00e0 del '900 la citt\u00e0 comincia a crescere e nuove costruzioni sorgono lungo le arterie principali (via Napoli, viale San Domenico, via Marsicana, viale XX Settembre, via Roma ecc.), che collegano la citt\u00e0 al circondario.\nQuesto sviluppo esponenziale, e purtroppo non ordinato, della citt\u00e0 ha sicuramente rotto con il pi\u00f9 ordinato piano regolatore imposto negli anni '20 e '30 dopo il terremoto della Marsica, che vedeva la citt\u00e0 organizzata a scacchiera e sacrificando molti terreni, destinati all'agricoltura e al pascolo, per realizzazione di moderni quartieri periferici, con un enorme consumo di suolo.\nClima.\nClassificazione climatica: zona E, 2150 GR/G\nPoich\u00e9 circondata da monti che fanno da barriera alle correnti fredde provenienti da nord e calde che invece giungono da sud, il suo clima rimane mite per buona parte dell'anno con temperature che per\u00f2 in inverno scendono spesso sotto lo zero. \nOrigini del nome.\nIl toponimo \"Sora\" ha un'origine molto antica ed incerta, sembra derivare da \"Sorae\", oppure da \"Soranus\" che in latino significa \"di Sora\", ma il nome, potrebbe avere anche radici indoeuropee e derivare da \"Sor\" ossia \"roccia ed acqua\" riferendosi a monte San Casto ed al fiume Liri.\nComunque il nome \u00e8 restato immutato nei tempi.\nCon certezza si sa, infatti, che gi\u00e0 Tito Livio cita la conquista di \"Sora\" da parte dei Romani tra il 326 ed il 312 a.C. nella Battaglia di Lautulae; Decimo Giunio Giovenale parla di come \"Sora\" riusciva ad esaudire i desideri e vizi degli uomini; Ludovico Ariosto nell'Orlando Furioso fa riferimento al \"duca di Sora\" nel Canto XXXVI.\nStoria.\nAntica citt\u00e0 volsca, poi occupata dai Sanniti, divenne colonia latina e municipio romano, poi possesso bizantino, longobardo, normanno e angioino.\nI primi insediamenti risalgono al Paleolitico medio.\nUno di una certa consistenza \u00e8 stato localizzato sul monte San Casto e Cassio dove sono stati rinvenuti anche tratti di mura poligonali risalenti al periodo volsco (VI-IV secolo a.C.).\nPoich\u00e9 le prime notizie storiche risalgono all'epoca in cui la citt\u00e0 era abitata dai Volsci, si ritiene che essa sia stata da questi fondata.\nNel 345 a.C. fu conquistata da Roma, che nel 303 a.C. vi invi\u00f2 4.000 uomini, a fondazione della colonia romana. Da allora ne condivise la storia fino alla caduta dell'Impero.\nSora ha subito molte occupazioni nel corso dei secoli, da parte dei Longobardi, dei Bizantini, dei Saraceni (breve incursione) e degli Ungari (saccheggio senza occupazione). Nel corso del XII secolo fu teatro della guerra tra i Normanni e il Papa. In seguito alla vittoria dei Normanni entr\u00f2 a far parte del Regno di Sicilia che poi pass\u00f2 alla dinastia Sveva e successivamente agli Angioini. In questo periodo il re Carlo I d'Angi\u00f2 trasfer\u00ec la capitale del regno da Palermo a Napoli.\nSora fu quindi sede di una contea (la Contea di Sora) ed in seguito, dal 1443, del Ducato di Sora, sorta di stato cuscinetto tra lo Stato Pontificio e il Regno di Napoli. Infine, nel 1796, re Ferdinando IV di Napoli (che poi assunse nel 1816, dopo il Congresso di Vienna, il titolo di Ferdinando I delle Due Sicilie) soppresse il Ducato di Sora, provvedendo al versamento del relativo prezzo di acquisto al duca Antonio II Boncompagni.\nSora fu quindi inclusa nell'antica provincia di Terra di Lavoro del Regno delle Due Sicilie nell'ambito del quale fu capoluogo di Distretto e sede di Sottointendenza.\nCon il Risorgimento Sora divenne parte dal 1861 del neonato Regno d'Italia, divenendo capoluogo di circondario, sempre nell'ambito territoriale della Terra di Lavoro.\nFu quasi del tutto ricostruita dopo il rovinoso terremoto del 1915.\nNel 1927, nell'ambito di un'ampia revisione amministrativa operata dal regime fascista, che port\u00f2 alla soppressione dei circondari e all'istituzione di nuove province, Sora fu staccata dalla provincia di Terra di Lavoro e fu assegnata alla neocostituita Provincia di Frosinone, di cui ospita alcune sedi decentrate.\nNel ventunesimo secolo rappresenta un importante centro industriale e commerciale (con cartiere, mobilifici, industrie tessili, svariate attivit\u00e0 commerciali, agricole ed artigianali), ed \u00e8 sede della Fiera di Sora che ospita ogni anno migliaia di visitatori.\nMonumenti e luoghi d'interesse.\nNella parte antica della citt\u00e0 si trovano le chiese di:\nLungo corso Volsci, troviamo ad una estremit\u00e0 Piazza Indipendenza su cui si affaccia la cattedrale di Santa Maria Assunta con il suo campanile e il \"Torrione\", poi Piazza Santa Restituta con l'omonima chiesa e pi\u00f9 avanti piazza Palestro dove \u00e8 collocata la statua del cardinale Cesare Baronio, infine, all'estremo opposto, Piazza Esedra delimitata da due palazzi che si aprono a semicerchio verso il prospiciente ponte di Napoli, come ad abbracciare ed accogliere il visitatore.\nCentro storico.\nDegna d'interesse \u00e8 anche la parte del centro storico (\"Canc\u00e9glie\") sopravvissuta al terremoto e ai rifacimenti urbanistici del fascismo, in cui sopravvivono i vicoli e le antiche botteghe di mercanti ed artigiani, nonch\u00e9 le chiese di San Giovanni e di San Silvestro Papa recentemente ristrutturata.\nSulla roccaforte detta di \"San Casto\" o pi\u00f9 comunemente \"Rocca Sorella\", raggiungibile esclusivamente a piedi tramite sentieri o scalinata si trovano lungo il percorso prima le chiese di \"Sant'Antonio Abate\" e della \"Madonna delle Grazie\" e poi il \"Castello\" di epoca romano-medievale.\nAl di fuori dal centro storico tra gli altri edifici di culto religioso va ricordata anche la basilica di San Domenico, costruita sui resti della presunta villa natale di Cicerone e la piccola chiesa dedicata a San Giuliano martire il cui sotterraneo custodisce la cella della prigionia e del martirio del santo, aperta ai visitatori.\nArchitetture religiose.\nCattedrale di Santa Maria Assunta.\nNella piazza del Risorgimento, dove in epoca romana si trovava il \"Forum Aureum\", su una base di mura ciclopiche dai massi poligonali, antichi resti italici di un santuario dedicato a un dio eponimo della citt\u00e0, \"Soranus\", probabilmente di origine etrusca (cfr. Monte Soratte, Soriano nel Cimino, Sorano) si eleva la Cattedrale di Sora, \u00abresa veneranda dai fastigi sacri dei Papi e dei porporati, dal dolore dell'avverso destino, dall'ala dei secoli\u00bb (Achille Lauro).\nLa Cattedrale, dedicata a Maria Assunta \u00e8 a tre navate, a croce latina, di stile semigotico primitivo.\nProvata ma meno delle altre chiese cittadine dal tremendo terremoto del 13 gennaio 1915, nulla pot\u00e9 dinanzi all'incendio che la distrusse completamente esattamente un anno dopo, la notte tra il 12 e 13 gennaio 1916; rimasero in piedi solo le mura massicce, di pietra squadrata.\nChiesa di Santa Restituta.\nLa chiesa si trova nella omonima piazza lungo Corso dei Volsci ed \u00e8 dedicata alla santa protettrice della citt\u00e0.\nVenne completamente ricostruita, in forme diverse dall'originale, dopo il terremoto del 1915.\nDella chiesa distrutta mantiene il portale centrale.\nSul lato destro della chiesa si trova il campanile con l'orologio che da sempre regola con i suoi rintocchi le attivit\u00e0 dei sorani.\nBasilica di San Domenico.\nAl titolo di \"Beata Maria Vergine\", nella riconsacrazione del 1104 da parte di papa Pasquale II, fu aggiunto quello di San Domenico.\nL'abbazia ebbe un rapido sviluppo e una ricca vita spirituale e liturgica, come attestano anche alcune rare testimonianze manoscritte, quali il codice Reginense lat. 334 della Biblioteca Vaticana, di cui \u00e8 stato pubblicato il prezioso \"libellus precum\".\nDopo due secoli di vita monastica, con l'intervento di papa Onorio III e di Federico II, nel 1222, fu unita giuridicamente all'abbazia di Casamari, di cui resta ancora la prima figlia.\nDopo un lungo periodo di alterne fortune, nel 1833 l'abate commendatario di Casamari, Sergio Micara, vi insedi\u00f2 una vera comunit\u00e0 ristabilendo cos\u00ec la vita monastica.\nLa chiesa dell'abbazia \u00e8 \"basilica minore\" dal 2011.\nChiesa di San Bartolomeo.\nLa chiesa, tra le pi\u00f9 antiche della citt\u00e0, si trova su Corso Volsci in prossimit\u00e0 del ponte di Napoli. Le strutture murarie presentano elementi architettonici di epoca romanica bench\u00e9 le sue origini siano ancor pi\u00f9 remote. \nA seguito del terremoto del 1915 e dei successivi interventi di riqualificazione urbanistica che interessarono il centro della citt\u00e0 nel ventennio fascista, fu accorciata e privata del suo originale fronte di gusto barocco per essere ricostruito secondo gli schemi neoclassici. Il livello pavimentale della chiesa si trova attualmente ad una quota inferiore rispetto al piano stradale che venne rialzato con i riporti delle macerie provocati dal sisma.\nAl suo interno \u00e8 presente un pregevole Crocifisso ligneo di scuola michelangiolesca, attribuito allo scultore Tiberio Calcagni.\nChiesa di Santa Maria degli Angeli dei pp. Passionisti.\nAppena fuori dal centro abitato, superato il borgo San Rocco, sulle pendici del monte Sant'Angelo ed in posizione rialzata, \u00e8 posto il convento dei padri Passionisti nel quale si trova la chiesa di Santa Maria degli Angeli. La costruzione dell'intero impianto fu iniziata alla fine del 1500 e all'inizio del 1600 per volont\u00e0 del Cardinale Cesare Baronio di Sora. La chiesa ospita un dipinto del 1600 in cui \u00e8 rappresentato ai piedi della Vergine la citt\u00e0 turrita di Sora cos\u00ec come si presentava a quel tempo.\nChiesa di Valfrancesca.\nA circa un km e mezzo dal centro, sull'omonima strada che collega Sora a Balsorano e che si trova nella parte nord della cittadina, sorge la chiesa di Valfrancesca, eretta nel 1679 per opera dei Padri Gesuiti.\nL'antica chiesa era ovale, quasi rotonda, ed era rivolta verso oriente, cio\u00e8 verso il fiume Liri. L'interno, in stile Barocco, ospitava l'altare maggiore e due altari laterali dedicati all'Immacolata Concezione e a San Nicola di Bari.\nIl terremoto del 1915 la distrusse completamente ed il tempio fu ricostruito, non lontano dal vecchio sito, ed inaugurato nel 1932. Sull'altare maggiore ancora oggi si venera l'antica immagine della Madonna, sicuramente databile ad inizio seicento. Per ci\u00f2 che concerne la statua della Madonna \"Grande\", una possibile datazione la ritroviamo sul retro del suo capo: 1680, autore Filippo Regoli.\nRisultano ormai distrutti dagli eventi tellurici del 13 gennaio 1915 i due monasteri urbani delle Clarisse di Santa Chiara (odierna Villa Comunale) e quello dei padri Celestini (odierno largo Via Caio Sorano).\nArchitetture militari.\nCastello dei Santi Casto e Cassio.\nCollocato sulla vetta piramidale naturale del Monte San Casto che domina la citt\u00e0, il Castello \u00e8 posizionato a 500 metri di altezza ed \u00e8 facilmente raggiungibile da vari percorsi tutti pedonali partendo dal centro storico di \u201cCanceglie\u201d, quartiere antico della Citt\u00e0, oppure salendo da piazza Santa Restituta.\nDell'antico castello dei Volsci, situato in posizione strategica, facilmente difendibile e difficilmente attaccabile, quasi al confine tra la Marsica ed il Lazio, si conservano le massicce mura perimetrali ed alcuni torrioni romani e medievali oltre a molti ruderi accatastati dopo la Rivoluzione Napoletana del 1799.\nDapprima dominio volsco, poi romano, longobardo, papale, borbonico, durante il periodo ducale vide le schiere armate dei Cantelmi, dei Della Rovere e dei Boncompagni contro i conquistatori stranieri.\nSociet\u00e0.\nEtnie e minoranze straniere.\nAl 31 dicembre 2015 la popolazione straniera residente \u00e8 di 742 persone, rappresentante il 2,84% della popolazione residente in Sora. Le nazionalit\u00e0 maggiormente rappresentate sono:\nLingue e dialetti.\nIl dialetto di Sora \u00e8 un dialetto del gruppo meridionale intermedio che, pur avendo molte caratteristiche che lo accomunano ai dialetti mediani e in particolare ai dialetti laziali centro-settentrionali, \u00e8 comunque vicino ai dialetti campani; \u00e8 reso celebre nel panorama della linguistica contemporanea grazie all'opera di Clemente Merlo, glottologo che dopo aver soggiornato pi\u00f9 volte nella citt\u00e0 ospite di Vincenzo Simoncelli, scrisse opere di linguistica fondamentali proprio attorno al \"dialetto sorano\". Manifestazioni per lo pi\u00f9 di carattere folklorico e quasi goliardico sono le poesie di Riccardo Gulia.\nNell'ottobre del 2008 \u00e8 stato pubblicato, a cura dell'Assessorato alla cultura della Citt\u00e0 di Sora, un \"Vocabolario della lingua sorana\" (Autori: Gino Catenacci, Antonio Cinti, Ernani Di Vito, Loreto Petrozzi) per i tipi delle \"Arti grafiche Pasquarelli\".\nNel gennaio del 2010 \u00e8 stato pubblicato, a cura dell'Assessorato alla cultura della Citt\u00e0 di Sora, una raccolta di proverbi in sorano (\"Proverbi in lingua sorana\" - \"Chi nen sa \u00e8 comme a chi nen ce u\u00e9de\" - a cura di Gino Catenacci, Loreto Petrozzi) per i tipi della \"Tipografia Antonio Corsi - SORA\".\nNel gennaio del 2016 \u00e8 stata pubblicata la \"Grammatica della lingua sorana\" (Autori: Gino Catenacci, Piero Conte, Loreto Petrozzi) per i tipi del \"Centro Editoriale Valtortiano - Isola del Liri (FR)\".\nReligione.\nLa maggior parte della popolazione professa la religione cattolica, ma non mancano aderenti ad altri credi o religioni.\nIn modo particolare sono presenti fedeli della Chiesa Cristiana Evangelica: A.D.I., dell'Associazione Testimoni Di Geova e dell'Islam\nSora \u00e8 sede Vescovile (diocesi di Sora, Cassino, Aquino e Pontecorvo).\nFin dai primi secoli del cristianesimo fu sede di diocesi ed in epoca longobarda divenne capoluogo di \"gastaldato\" facente parte del ducato di Benevento.\nIl primo documento ufficiale che attesta Sora come diocesi costituita risale al 496 ma testimonianze storiche confermano una stabile presenza apostolica nella citt\u00e0 gi\u00e0 a partire dagli ultimi anni del II secolo.\nTradizioni e folclore.\nLa Canicola si svolge ogni anno a Sora il giorno dopo ferragosto.\nUna maratonina con centinaia di partecipanti, a carattere amatoriale, di circa undici chilometri, che si svolge nel tardo pomeriggio, e che partendo da Via Cittadella attraversa il corso Volsci, percorre il Lungoliri Simoncelli, poi Via Napoli, Viale San Domenico, Via Barca San Domenico, Via Romana Selva, Via Matteotti, Vicolo Branca fino a tornare nel centro storico all'altezza di Vicolo Celli, dove gli atleti partecipanti subito dopo l'arrivo trovano un punto di ristoro.\nCultura.\nIstruzione.\nScuole.\nNella localit\u00e0 sono presenti istituzioni prescolastiche, scolastiche di primo grado e di secondo grado, inferiore e superiore, pubbliche e private.\nNel Comune sono presenti le seguenti scuole secondarie di 2\u00ba grado:\nNel XVIII secolo fu attivo a Sora per circa trent'anni il Real Collegio Tuziano.\nUniversit\u00e0.\nLa citt\u00e0 di Sora ospita sedi distaccate dell'Universit\u00e0 di Roma La Sapienza, dell'Universit\u00e0 degli Studi di Roma Tor Vergata e dell'Universit\u00e0 degli Studi di Cassino.\nMusei.\nIl \"Museo della media valle del Liri\" \u00e8 uno dei musei civici archeologici del Lazio.\nIl museo fu aperto il 20 aprile 2005. \u00c8 stato istituito per raccogliere i reperti archeologici raccolti negli scavi di Sora e di altre localit\u00e0 della Valle del Liri.\nCinema-Teatro.\nNegli anni '60 del XX secolo, prima del progresso televisivo e del moltiplicarsi dei canali di trasmissione, a Sora vi erano quattro cinema che sono andati a scomparire progressivamente nel corso di qualche decennio, prevalentemente a causa del diffondersi dell'offerta cinematografica fruibile direttamente da casa. Essi erano: il cinema-teatro Capitol, il Supercinema, il Cinema Corso ed il Cinema Liri chiamato anche \"Pidocchietto\" per le sue ridotte dimensioni. Il Capitol era il pi\u00f9 moderno e capiente tra di essi, dotato di una vasta platea ed un'ampia galleria, con 1200 posti a sedere. Questa struttura, oltre che sala cinematografica, era spesso utilizzata per concerti, spettacoli teatrali, convegni e conferenze. La demolizione dell'immobile ha consentito l'ampliamento della piazza Mayer Ross, la realizzazione di un auditorium di ridotta capienza, una migliore fruibilit\u00e0 della collina retrostante e della facciata settecentesca dell'edificio che ospita il Museo Civico della Media Valle del Liri, sebbene attualmente la citt\u00e0 non si sia pi\u00f9 dotata di un edificio destinato allo stesso uso.\nCucina.\nDal punto di vista gastronomico tra i prodotti tipici ricordiamo la ciambella sorana (\"ciammella\" in dialetto, pane bollito, salato, aromatizzato all'anice e rinfornato), le ciambelline al vino, la \"cicerchiata\" (dolce di carnevale), la pigna (dolce di pasqua), i \"ciecamarini\" (dolci di carnevale, detti anche \"struffoli\" o \"castagnole\" in altre zone), e le \"nnocche\" (dolce di carnevale tipico anche di altre zone con altri nomi, ad esempio \"chiacchiere\" o \"frappe\"), i mostaccioli (dolce natalizio costituito da piccoli rombi di cioccolato ripieni di marmellata, frutta secca, pasta per biscotti e altro secondo le ricette) e i \"susamelli\" (\"sesem\u00e9je\" in dialetto, biscotti natalizi impastati con miele e mandorle).\nEventi.\nA partire dal 1965 fino al 1974, la citt\u00e0 di Sora ha ospitato quattro edizioni della Biennale di arte sacra di pittura e scultura, organizzata dalla curia vescovile con il patrocinio della diocesi di Sora-Aquino-Pontecorvo, richiamando un cospicuo numero di artisti espositori dall'Italia e dall'estero.\nMons. Biagio Musto, vescovo diocesano, fu promotore dell'evento su iniziativa e proposta del pittore e gallerista Michele Rosa che oltre all'ideazione si fece carico dell\u2019organizzazione curando le prime tre edizioni; mons. Ettore Degni (Canonico del Capitolo della Cattedrale) fu il tesoriere e coordinatore dei rapporti con la Giunta Interdiocesana, mentre il prof. Claudio Basile (presidente della locale sezione di A.C.I.) fu l\u2019addetto contabile.\nLa rassegna riscosse crescente successo nel corso degli anni fino a raggiungere la partecipazione di pittori e scultori che provenivano da tutte le regioni italiane e da molteplici paesi stranieri per un numero complessivo che superava, nelle prime tre edizioni, le 600 untit\u00e0.\nLa prima edizione, cui parteciparono 119 artisti, si tenne dal 3 al 21 febbraio 1965 nei saloni del Seminario presso la Curia Vescovile di Sora sotto forma di Mostra Nazionale d'Arte Sacra, visitata anche da delegazioni straniere come attestato da rubriche di settore in riferimento, appunto, a quella mostra: \" ...un gruppo cos\u00ec folto di artisti giapponesi non si era ancor visto fuori della Biennale di Venezia e delle manifestazioni di arte contemporanea...\".\nSuccessivamente, alla luce dei lusinghieri risultati organizzativi e di pubblico, in occasione della seconda edizione che si tenne nel 1967, fu annunciato ufficialmente la nascita della Biennale. Questa edizione fu caratterizzata dalla presenza di 191 tra pittori e scultori.\nLa prevista terza edizione del 1969 non ebbe luogo per motivi organizzativi, ma si svolse nel 1971 dal 20 maggio al 10 giugno. In quella edizione, avendo nel frattempo l'evento consolidato il proprio prestigio, fu raggiunto l\u2019apice dei partecipanti con 306 presenze. In quella circostanza, per motivi di capienza si prefer\u00ec trasferire l\u2019esposizione presso l\u2019ampio e allora moderno auditorium/palestra del monastero dei Padri Camilliani di Sora. Nonostante gli aumentati spazi a disposizione, gli organizzatori furono costretti a scartare le numerose candidature spontanee pervenute.\nNel corso delle molteplici manifestazioni, tra i tanti artisti-espositori avvicendatisi, furono presenti: Saverio Ar\u00f2, Ferdinando Bellorini, Leonida Beltrame, Sergio Benvenuti, Novella Parigini, Mile Skaraci'c, Joseph Franz Strachota, Gabriele Jagnocco, Iakov Pavic, Nik Spatari, Ferdinando Bellorini, Secondo Raggi Karuz i cui affreschi decorano le pareti del presbiterio della chiesa di Santa Restituta. Cospicua fu anche la presenza di pittori internazionali dalla Austria, Cecoslovacchia, Francia, Grecia, India, Jugoslavia, Svizzera, USA.\nPer il sopraggiungere di una grave malattia che interruppe l\u2019attivit\u00e0 dell\u2019ideatore-fondatore Michele Rosa e per la morte del vescovo Musto (1971) al quale subentr\u00f2 mons. Carlo Minchiatti, la quarta e ultima edizione - stavolta organizzata dalla Presidenza interdiocesana dell'A.C.I. e dalla Commissione interdiocesana di Arte Sacra - sub\u00ec il ritardo di un anno (1974 anzich\u00e9 il previsto 1973) ed un ridimensionamento del numero degli artisti che rispose all\u2019invito.\nLa prestigiosa rassegna, ormai sotto tono per l\u2019esperienza della edizione del 1974, si spense per non essere pi\u00f9 riproposta.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero di addetti delle imprese locali attive (valori medi annui).\nNel 2015 le 2.337 imprese operanti nel territorio comunale, che rappresentavano il 6,95% del totale provinciale (33.605 imprese attive), hanno occupato 6.403 addetti, il 6,01% del dato provinciale; in media, ogni impresa nel 2015 ha occupato poco meno di tre addetti (2,74).\nIndustrie.\nNella parte periferica si sono sviluppate due distinte zone industriali, Schito e Collemarchitto, che ospitano industrie di diverso tipo (tra le altre si ricordano: cartiere, mobilifici, industrie tessili e agro-alimentari, pastifici, liquorifici, industrie di produzione di materassi, industrie della lavorazione del marmo e del ferro) che favoriscono l'occupazione e l'incremento dell'economia del territorio sorano.\nLa presenza di corsi d'acqua quali il Liri ed il Fibreno, garantiscono alle cartiere presenti sul territorio la maggior parte dell'energia necessaria alla produzione della carta che attualmente viene realizzata con impianti Turbogas. Diverse critiche sono state mosse dai cittadini per l'inquinamento causato da questa industria, che ha portato ad una denuncia per emissioni sopra la norma e carte falsificate. La vicenda \u00e8 terminata con quattro assoluzioni e con l'installazione di nuovi moderni filtri per i camini di scarico\nIl Distretto del tessile.\nCon la L.R. 36/2001 si \u00e8 provveduto ad identificare i distretti industriali: \u00e8 cos\u00ec nato il Distretto Tessile della Valle del Liri.\nL'artigianato.\nTra le attivit\u00e0 pi\u00f9 tradizionali e rinomate vi sono la lavorazione e l'arte del ferro, del rame e del legno, finalizzata, quest'ultima, sia al settore dell'arredamento, e in particolar modo alla produzione di sedie con caratteristiche campagnole, sia all'intaglio.\nAgricoltura.\nCentro agricolo-commerciale, favorita da un clima costantemente mite, nella parte pianeggiante del suo territorio, in particolare a ridosso del fiume Liri, ma anche nella periferia circostante, raggiunta ormai dalla capillare rete di irrigazione, si possono osservare coltivazioni sia di tipo intensivo che estensivo (cereali, frutta, olio, vino, ortaggi; bestiame).\nMolto fiorente \u00e8 l'attivit\u00e0 legata alla coltivazione e vendita di fiori da giardino, di piante da frutto e non.\nInfrastrutture e trasporti.\nStrade.\nLa citt\u00e0 di Sora \u00e8 facilmente raggiungibile essendo posta al centro di un crocevia strategico di strade statali dirette: la Ferentino-Frosinone-Sora, la Cassino-Sora e l'Avezzano-Sora, che la collegano con le principali arterie autostradali nazionali: l'autostrada A1 e l'autostrada A25.\nAmministrazione.\nNel 1927, a seguito del riordino delle circoscrizioni provinciali stabilito dal regio decreto n. 1 del 2 gennaio 1927, per volont\u00e0 del governo fascista, quando venne istituita la provincia di Frosinone, Sora pass\u00f2 dalla provincia di Caserta a quella di Frosinone.\nAltre informazioni amministrative.\nA Sora ha sede il \"consorzio di bonifica Conca di Sora\", un consorzio di bonifica che opera in un'area della provincia di Frosinone comprendente parte della media Valle del Liri e della valle del Cosa.\nSport.\nBocce.\nL\u2019Associazione Bocciofila \u201cPrimavera\u201d (fondata nel 1976) rappresenta la citt\u00e0 di Sora, ad oggi partecipa al campionato di Serie A2 con il nome \u201cPrimavera-Citt\u00e0 di Sora\u201d.\nNuoto.\nLa SSD Sportfly Nuoto Sora (nata nel 1968 con la vecchia denominazione Circolo Tennis Sora) rappresenta la citt\u00e0 ed il suo comprensorio a livello provinciale, regionale e nazionale, grazie al suo settore agonistico giovanile.\nTennis.\n\u00c8 presente un circolo affiliato alla Federazione Italiana Tennis: \"ASD Match Point\"."}
{"id": "1655982", "revid": "76963", "url": "https://it.wikipedia.org/wiki?curid=1655982", "title": "Enzo Polidoro", "text": "Biografia.\nFaceva parte del quartetto comico-cabarettistico italiano, I Turbolenti."}
{"id": "1655983", "revid": "1573940", "url": "https://it.wikipedia.org/wiki?curid=1655983", "title": "Zenmai Zamurai", "text": " \u00e8 un anime creato da Momoko Maruyama e Ry\u014dtar\u014d Kuwamoto e veniva trasmesso sul canale NHK in Giappone. veniva trasmesso sia di mattina che di pomeriggio: nell'edizione mattiniera veniva trasmesso un unico episodio che durava 10 minuti, durante il pomeriggio veniva ripetuto quello trasmesso nella mattina con l'aggiunta di un altro.\nTrama.\n200 anni fa, Zenmai Zamurai (a quell'epoca Zennosuke) era un ladro professionista che rubando in una casa di notte cadde e mor\u00ec. La sua risurezione avvenne grazie a Daifukunokami (il dio dei cacciatori:\u5927\u798f\u306e\u795e) e una chiave (zenmai:\u305c\u3093\u307e\u3044) fu messa sulla sua testa. Se la chiave viene tolta, Zennosuke muore. L'unica strada con la quale pu\u00f2 riuscire a togliere la chiave senza morire \u00e8 fare buone azioni. Per aiutarlo gli viene donata una spada, la Dango-ken, che riesce ad espellere dei Dango. Quando Zenmai Zamurai vede le persone commettere delle ingiustizie interviene e deve far mangiare al malvagio di turno quella essenza che lo trasforma in una persona felice e buona."}
{"id": "1655986", "revid": "599013", "url": "https://it.wikipedia.org/wiki?curid=1655986", "title": "F\u00e1bio Fel\u00edcio", "text": "Carriera.\nFel\u00edcio inizi\u00f2 a giocare nelle giovanili del Farense, squadra con cui esord\u00ec nella Superliga portoghese. Nel 2002 pass\u00f2 all'Olhanense, squadra della \"II Divis\u00e3o\", la terza divisione nazionale, per ritornare poi nella massima divisione l'anno seguente, acquistato dall'Acad\u00e9mica. Nel 2004 pass\u00f2 all'Uni\u00e3o Leiria, con cui rimase per due stagioni, prima di trasferirsi in Spagna nella Real Sociedad e in Russia nel . \u00c8 ritornato in patria nel 2007, firmando per il Mar\u00edtimo.\nL'annata successiva va in prestito ai greci dell'Asteras Tripolis, per poi tornare in Portogallo con la maglia del Vit\u00f3ria Guimar\u00e3es. Nell'estate 2010 firma con il Rio Ave."}
{"id": "1655987", "revid": "767487", "url": "https://it.wikipedia.org/wiki?curid=1655987", "title": "S\u0103c\u0103laz", "text": "S\u0103c\u0103laz (in ungherese \"Szak\u00e1lh\u00e1za\", in tedesco \"Sackelhausen\") \u00e8 un comune della Romania di 6.716 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: Beregs\u0103u Mare, Beregs\u0103u Mic, S\u0103c\u0103laz."}
{"id": "1655988", "revid": "287204", "url": "https://it.wikipedia.org/wiki?curid=1655988", "title": "Sacalaz", "text": ""}
{"id": "1655989", "revid": "767487", "url": "https://it.wikipedia.org/wiki?curid=1655989", "title": "Too Raw for Retail", "text": "Too Raw for Retail \u00e8 un album underground del rapper Krayzie Bone, pubblicato il 29 novembre 2005 sotto la casa discografica \"ThugLine Records\".\nContiene i brani che non furono inclusi nei precedenti album \"\" e \"Thug On Da Line\", pi\u00f9 altre tracce.\nNon \u00e8 un album ufficiale, quindi fu possibile scaricarlo solo da Internet."}
{"id": "1655992", "revid": "1048993", "url": "https://it.wikipedia.org/wiki?curid=1655992", "title": "Stefano Vogogna", "text": "Biografia.\nDal 1998 al 2013 ha fatto parte del gruppo di cabaret I Turbolenti, coi quali ha partecipato con successo ai festival di cabaret di Modena, Torino, Saint Vincent, Paestum.\nDal 2001 ha fatto parte, con I Turbolenti, del cast fisso di \"Colorado Caf\u00e8 Show\" e gira in tour nelle principali piazze d'Italia con lo spettacolo \"Andiamo via\" di e con I Turbolenti. Nel 2003 partecipano alla prima edizione di \"Colorado Caf\u00e8 Live\", in onda su Italia 1. Dal 2005 propone il personaggio del flautista Studdarello."}
{"id": "1656002", "revid": "1573940", "url": "https://it.wikipedia.org/wiki?curid=1656002", "title": "Marianne Heemskerk", "text": "Specializzata nella farfalla, ha vinto la medaglia d'argento nei 100\u00a0m alle Olimpiadi di .\n\u00c8 stata primatista mondiale dei 200\u00a0m farfalla."}
{"id": "1656003", "revid": "1543377", "url": "https://it.wikipedia.org/wiki?curid=1656003", "title": "S\u00e2nandrei", "text": "S\u00e2nandrei (in ungherese \"Szentandr\u00e1s\", in tedesco \"Sanktandreas\") \u00e8 un comune della Romania di 5.677 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: Carani, Covaci, S\u00e2nandrei."}
{"id": "1656005", "revid": "287204", "url": "https://it.wikipedia.org/wiki?curid=1656005", "title": "Sanandrei", "text": ""}
{"id": "1656009", "revid": "827882", "url": "https://it.wikipedia.org/wiki?curid=1656009", "title": "Stazione meteorologica di Trento", "text": "La stazione meteorologica di Trento \u00e8 la stazione meteorologica di riferimento per il Servizio meteorologico dell'Aeronautica Militare e per l'Organizzazione meteorologica mondiale relativa alla citt\u00e0 di Trento e si trova presso l'aeroporto Gianni Caproni in localit\u00e0 Mattarello.\nCoordinate geografiche.\nLa stazione meteorologica, di tipo automatico DCP, \u00e8 situata nell'Italia nord-orientale, in Trentino-Alto Adige, nel comune di Trento, a 186 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 1,6 \u00b0C, mentre quella del mese pi\u00f9 caldo, luglio, \u00e8 di +22,4 \u00b0C.\nLe precipitazioni medie annue superano i 900 mm, distribuite mediamente in 88 giorni, con un picco nella tarda primavera e in estate ed un minimo relativo invernale."}
{"id": "1656012", "revid": "152625", "url": "https://it.wikipedia.org/wiki?curid=1656012", "title": "Bisturi (programma televisivo)", "text": ""}
{"id": "1656013", "revid": "712828", "url": "https://it.wikipedia.org/wiki?curid=1656013", "title": "Yume de aetara", "text": " \u00e8 un manga creato da Noriyuki Yamahana sotto il nickname HANAKO, serializzato dalla casa editrice Sh\u016beisha sulla rivista \"Business Jump\" dal 1994 al 2000. Da \"Yume de aetara\" sono state tratte due serie animate, un anime per la TV e una soltanto per il mercato home-video, entrambe prodotte da TBS.\nTrama.\nProtagonista della storia \u00e8 Masao, un ragazzo giapponese di una grande citt\u00e0 che s'innamora di Nagisa, un'insegnante di una scuola elementare. Masao prova in svariati modi a conquistare la ragazza, ma per strane coincidenze non riesce mai nel suo intento. Dopo un inizio pieno di gag la serie diventa pi\u00f9 matura, affrontando diverse problematiche."}
{"id": "1656015", "revid": "767487", "url": "https://it.wikipedia.org/wiki?curid=1656015", "title": "Navy Seals - Pagati per morire", "text": "Navy Seals - Pagati per morire (\"Navy Seals\") \u00e8 un film del 1990 diretto da Lewis Teague, ambientato tra i Navy SEAL.\nTrama.\nNel 1962, il Presidente degli Stati Uniti (John F. Kennedy), in carica all'epoca, crea un gruppo antiterroristico specializzato nelle missioni di aria, terra e mare, noti anche come i Navy SEALs.\nQuesta volta la vicenda si svolge in Libano, dove un gruppo terroristico estremista islamico d\u00e0 vita a una vera e propria guerriglia, attaccando le navi mercantili lungo la costa del paese.\nQuando questo gruppo distrugge un elicottero di soccorso statunitense Westland Sea King, prendendo in ostaggio l'equipaggio che si \u00e8 salvato dopo l'abbattimento, il governo degli Stati Uniti decide di far intervenire un commando di SEALs composto da 7 uomini in collaborazione con la Marina degli Stati Uniti, per poter trarre in salvo l'equipaggio dell'elicottero.\nSbarcati in Libano, i 7 del commando, capitanati dai tenenti Dale Hawkins e James Curran, fanno irruzione nel compound dei terroristi e riescono a liberare gli ostaggi. Durante la missione trovano il capo dell'organizzazione Ben Shaheed e lo catturano, ma decidono di non ucciderlo perch\u00e9 all'oscuro della sua vera identit\u00e0. Essi scoprono anche un magazzino segreto in cui sono custoditi missili \"Zanzara\", sottratti al Governo degli Stati Uniti durante la guerra in Libano ma, a causa di imprevisti, non fanno in tempo a distruggere le armi in possesso dei terroristi e riescono a stento a mettersi in salvo con un elicottero insieme a quello che \u00e8 rimasto dell'equipaggio tenuto in ostaggio.\nIn risposta a quanto accaduto, i terroristi libanesi iniziano a commettere attentati, abbattendo aerei civili con i missili in loro possesso. La CIA, insieme ai Navy SEALs, escogita un piano grazie all'aiuto della giornalista di origini libanesi Claire Varrens per distruggere definitivamente il quartier generale dei terroristi insieme al magazzino di armi rubate.\nI SEALs si paracadutano in territorio libanese travestiti da miliziani, riescono a localizzare il magazzino delle armi (che tempo prima era una scuola) e si fanno guidare da un ragazzino spia del posto, Ali. Nella missione restano uccisi due del commando e il tenente Curran rimane gravemente ferito, ma il magazzino e il quartier generale dei ribelli vengono fatti saltare in aria.\nNeanche questo riesce a placare la furia dei ribelli, che daranno ancora molto filo da torcere fino a quando non raggiungono il mare dove si daranno alla fuga. Il peschereccio col quale Shaheed d\u00e0 la caccia ai SEALs verr\u00e0 fatto saltare in aria in un'imboscata marina messa a punto dai SEALs che aspettano il sottomarino che li trarr\u00e0 in salvo."}
{"id": "1656017", "revid": "1543377", "url": "https://it.wikipedia.org/wiki?curid=1656017", "title": "S\u00e2nmihaiu Rom\u00e2n", "text": "S\u00e2nmihaiu Rom\u00e2n (in ungherese \"B\u00e9gaszentmih\u00e1ly\", in tedesco \"Rum\u00e4nisch-Sankt-Michael\") \u00e8 un comune della Romania di 4.615 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: S\u00e2nmihaiu German, S\u00e2nmihaiu Rom\u00e2n, Utvin."}
{"id": "1656018", "revid": "287204", "url": "https://it.wikipedia.org/wiki?curid=1656018", "title": "Sanmihaiu Roman", "text": ""}
{"id": "1656026", "revid": "256896", "url": "https://it.wikipedia.org/wiki?curid=1656026", "title": "Societ\u00e0 di Scarboro per le Missioni Estere", "text": ""}
{"id": "1656029", "revid": "1305772", "url": "https://it.wikipedia.org/wiki?curid=1656029", "title": "Valico di San Fermo", "text": "Il valico di San Fermo o valico di San Clemente (\"a Cr\u00f4xe de San Fermo\" in ligure) \u00e8 un valico dell'Appennino ligure posto a 1.129\u00a0m presso il monte di San Fermo (1.177\u00a0m) lungo la strada che collega la val Vobbia con la val Borbera, entrambe tributarie del torrente Scrivia. \nDescrizione.\nIl passo mette in comunicazione Vobbia, comune della citt\u00e0 metropolitana di Genova, con Cabella Ligure, in provincia di Alessandria. La strada che lo attraversa \u00e8 denominata \"Strada Provinciale SP81 di Vallenzona\" nella tratta genovese mentre nella tratta alessandrina \u00e8 solo una strada comunale.\nIl valico ora ha perso la sua importanza ma in passato era molto frequentato perch\u00e9 la strada che lo percorreva collegava tra loro due delle principali vie del sale dirette da Genova alla pianura padana (la via del sale lombarda, da Genova a Pavia e la via dei feudi imperiali che dal porto di Genova raggiungeva Tortona attraverso Crocefieschi, Mongiardino e la val Borbera).\nLa provinciale SP 81, provenendo dal versante ligure, si distacca nei pressi dell'abitato di Vobbia dalla provinciale SP 8 \"di Vobbia\" (che collega Isola del Cantone con Mongiardino Ligure), e raggiunge il valico toccando le frazioni Vigogna, Poggio, Vallenzona e Piani di Vallenzona. Scendendo verso la val Borbera la strada, divenuta comunale, attraversa Dova Superiore, Dova Inferiore e Dovanelli, frazioni di Cabella Ligure, e si collega con la provinciale SP 140 \"della val Borbera\" nel fondovalle nei pressi del capoluogo comunale.\nIl valico di San Fermo \u00e8 uno dei punti di accesso al monte Antola, una delle mete escursionistiche pi\u00f9 frequentate nell'entroterra genovese. Dal passo si risale in pochi minuti alla soprastante cappella e da qui procedendo lungo la dorsale boscosa che separa la valle di Berga (tributaria della val Borbera) e la val Vobbia, attraverso il monte Sopra la Costa, il passo Sesenelle (1254\u00a0m) e il monte Buio (1400\u00a0m) si raggiunge in circa quattro ore di cammino la vetta del monte Antola (1597\u00a0m).\nNei paesi intorno a San Fermo (peraltro ormai frequentati solo durante la stagione estiva), come in tutta la val Vobbia e la val Borbera si parla la lingua ligure, nella variante dell'entroterra genovese, con i tipici tratti che la caratterizzano (ad esempio il troncamento di alcune parole, come \"c\u00e0\" per \"casa\"). Nella zona sono invece totalmente assenti idiomi piemontesi.\nLa zona del passo di San Fermo \u00e8 stata durante la seconda guerra mondiale teatro di scontri tra i nazi-fascisti e le formazioni partigiane. Nella primavera del 1944 le truppe tedesche, con l'obiettivo di annientare le formazioni presenti sui monti dell'Appenino ligure-piemontese, attuarono una massiccia azione di rastrellamento, culminata il 7 aprile con la strage della Benedicta, nei pressi delle Capanne di Marcarolo. Ma gli effetti della cosiddetta \"Pasqua di sangue\" si fecero sentire anche in valle Scrivia e val Borbera, con arresti e fucilazioni sommarie: il passo di San Fermo, crocevia di strade e mulattiere provenienti da varie direzioni, e quindi importante per i collegamenti tra Genova e la val Borbera, dopo l'8 settembre 1943 venne presidiato dai partigiani della divisione Garibaldi e per questo fu oggetto di cannoneggiamenti da parte dei tedeschi di stanza a Crocefieschi. Pi\u00f9 volte tra l'agosto del 1944 e il febbraio del 1945 i soldati della Wehrmacht fecero delle incursioni a San Clemente, dove il 27 novembre 1944 in uno scontro a fuoco cadde il giovane partigiano Ezio Lucarno \"Cialacche\", medaglia d\u2019oro al V.M., qui ricordato da un cippo commemorativo. In altre occasioni incendiarono il piccolo borgo, uccidendo altri partigiani, depredando le case e razziando gli animali.\nLa cappella di San Fermo.\nSul rilievo soprastante il valico, a 1177\u00a0m, in posizione panoramica al confine tra Liguria e Piemonte, sorge la cappella dedicata a San Fermo, che conserva due bassorilievi con stemma degli Spinola provenienti secondo la tradizione dalla scomparsa abbazia di San Clemente che sorgeva nei pressi. La chiesetta, citata per la prima volta in un documento del 1206, \u00e8 stata ricostruita nel XVII secolo. A poca distanza dalla chiesetta, sul presunto sito dell'antica abbazia si trova l'abitato di San Clemente, sito nel comune di Carrega Ligure, dove un tempo vi era un'osteria che offriva ristoro ai viandanti ed \u00e8 ora un\u2019abitazione privata.\nDal pianoro antistante la cappella la vista spazia sulla val Borbera, la valle Scrivia e la val Vobbia, nei giorni tersi la vista raggiunge la riviera ligure e le Alpi Occidentali. La festa patronale di san Fermo si tiene il 9 agosto di ogni anno."}
{"id": "1656030", "revid": "1543377", "url": "https://it.wikipedia.org/wiki?curid=1656030", "title": "Seca\u0219 (Timi\u0219)", "text": "Seca\u0219 (in ungherese \"Temessz\u00e9k\u00e1s\", in tedesco \"Sekasch\") \u00e8 un comune della Romania di 297 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: Cheche\u0219, Crivobara, Seca\u0219, Vizma."}
{"id": "1656033", "revid": "47767", "url": "https://it.wikipedia.org/wiki?curid=1656033", "title": "Stazione meteorologica di Mazzin", "text": "La stazione meteorologica di Mazzin \u00e8 la stazione meteorologica di riferimento relativa alla localit\u00e0 di Mazzin.\nCoordinate geografiche.\nLa stazione meteorologica \u00e8 situata nell'Italia nord-orientale, in Trentino-Alto Adige, in provincia di Trento, nel comune di Mazzin, a 1.379 metri s.l.m..\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai -5,1\u00a0\u00b0C, mentre quella del mese pi\u00f9 caldo, luglio, \u00e8 di +14,6\u00a0\u00b0C ."}
{"id": "1656034", "revid": "889336", "url": "https://it.wikipedia.org/wiki?curid=1656034", "title": "Aapravasi Ghat", "text": "Aapravasi Ghat \u00e8 il nome in Hindi dell'antico centro di raccolta per gli immigrati situato a Port Louis, Mauritius che fu la prima colonia britannica ad impiegare forza lavoro fatta immigrare dall'India con il vincolo della servit\u00f9 debitoria.\nIl complesso \u00e8 composto da un insieme di edifici tra i quali alcuni resti dei primi edifici dell'isola atti a ricevere lavoratori provenienti dall'India. I discendenti di questi immigrati costituiscono il 68% dell'attuale popolazione dello stato.\nResti.\nDell'originario complesso fondato nel 1849, esiste attualmente solo il 15%, tra cui l'ingresso e l'infermeria, i muri di un capannone per l'alloggio e resti dei quartieri di servizio. I resti risalgono agli anni intorno al 1860. Rimangono i resti della banchina con i quattordici gradini che tutti i nuovi arrivati dovevano percorrere. \nStoria ed origine del nome.\nA seguito dell'abolizione della schiavit\u00f9 del 1\u00ba febbraio 1835 vi fu una grande mancanza di forza lavoro nei campi di canna da zucchero. I britannici decisero di organizzare un nuovo sistema che mirava a rifornire gli stabilimenti zuccherieri di manodopera. La localit\u00e0 divenne nota con il nome di Coolie Ghat durante gli anni settanta. Fin dal 1834, i coltivatori franco-mauriziani e britannici organizzarono l'assunzione ed il trasporto di lavoratori indiani. Questo commercio prese il nome di Commerci Coolie, e successivamente gli immigrati furono chiamati Coolie. La parola coolie deriva dal termine tamil \"kuli\" che significa \"salario\". La maggioranza dei primi immigrati indiani proveniva dal Bihar, nell'India orientale. Erano appartenenti alla casta del Dhangar, noto come Hill Coolies, da cui deriva il nome dato agli schiavi.\nNegli anni 1970, il nome della localit\u00e0 fu cambiato in \"Aapravasi Ghat\", due parole hindi, di cui \"Ghat\" significa \"riparo temporaneo\". La parola coolie non \u00e8 pi\u00f9 utilizzata poich\u00e9 ha una connotazione denigratoria in lingua locale. Durante il suo periodo d'attivit\u00e0 la localit\u00e0 ha visto il passaggio di quasi 400\u00a0000 lavoratori indiani. Questi ultimi lavorarono negli stabilimenti zuccherieri dell'isola, o vennero indirizzati verso altre destinazioni come l'Isola della Riunione, l'Australia o i Caraibi.\nNel dicembre 2002 cominciarono i primi scavi archeologici nel sito. In parallelo, ricerche sono condotte presso gli archivi di stato di Mauritius. Nel maggio 2003 ricevette la visita del International Council on Monuments and Sites (ICOMOS), organo consultivo dell'UNESCO. \u00c8 l'inizio del progetto di rinnovamento. La prima relazione tecnica del ICOMOS fu realizzata nel luglio 2003. Nel settembre 2004 cominci\u00f2 la seconda fase dei lavori aventi lo scopo di togliere tutto il cemento aggiunto alla struttura nel tempo, e rifare il tetto in assi di legno.\nAll'Isola della Riunione, il \"commercio coolie\" \u00e8 pi\u00f9 conosciuto sotto il nome di \"engagisme\". Il movimento migratorio generato verso questa colonia francese, soprattutto tra gli anni 1850 e 1880, \u00e8 all'origine della creazione di un luogo di memoria cos\u00ec importante come la localit\u00e0 mauriziana.\nAapravasti Ghat e i Lazarets della Grande Chaloupe sono divenuti importanti luoghi di memoria per ricordare gli esodi forzati del periodo schiavista.\nApprovazione UNESCO.\nA causa dell'\"indesiderabile aggiunta fatta negli anni novanta\" e della mancanza di documentazione di siti paragonabili a R\u00e9union, Trinidad e Durban, l'ICOMOS si rifiut\u00f2 di riconoscere l'importanza dell'Aapravasi Ghat nell'aprile 2006.\nLa sessione del 12 luglio 2006 del Comitato dell'UNESCO, comunque, ribalt\u00f2 il consiglio degli esperti aggiungendo il sito ai patrimoni dell'umanit\u00e0 quale \"luogo in cui ebbe inizio la diaspora della servit\u00f9 debitoria\"."}
{"id": "1656036", "revid": "1543377", "url": "https://it.wikipedia.org/wiki?curid=1656036", "title": "Detroit Rock City (singolo)", "text": "Detroit Rock City \u00e8 un brano musicale del gruppo hard rock statunitense Kiss, pubblicata nel 1976 come prima traccia dell'album \"Destroyer\".\nIl brano.\nLa canzone \u00e8 stata composta dal chitarrista Paul Stanley in collaborazione con il produttore Bob Ezrin. \u00c8 stata estratta come singolo nel luglio del 1976, insieme alla power ballad \"Beth\", pubblicata come lato B. Il singolo, inizialmente ebbe uno scarso successo commerciale tanto da non riuscire ad entrare in classifica in diversi Paesi (solamente in Germania il singolo raggiunger\u00e0 la quattordicesima posizione). Tuttavia il singolo riscosse molto successo grazie a \"Beth\" (settimo posto e record di permanenza per un singolo dei Kiss nella classifica statunitense) tanto da indurre la casa discografica a pubblicare un singolo con i lati invertiti (\"Detroit Rock City\" come lato B e \"Beth\" come lato A).\nNonostante abbia quindi riscosso all'inizio uno scarso successo \"Detroit Rock City\" \u00e8 a tutt'oggi uno dei brani pi\u00f9 noti del gruppo, tanto da essere stato inserito al sesto posto nella classifica dei 40 migliori brani heavy metal secondo l'emittente VH1.\nDi questo brano esistono due versioni: la prima \u00e8 stata proposta, con un testo leggermente diverso, durante il \"Love Gun Tour\" e lAlive II Tour\", la seconda \u00e8 invece presente nella compilation \"Double Platinum\". Quest'ultima versione ha alcune parti tagliate rispetto a quella originale, tra cui l'introduzione."}
{"id": "1656037", "revid": "14748704", "url": "https://it.wikipedia.org/wiki?curid=1656037", "title": "Apofonia vocalica", "text": ""}
{"id": "1656038", "revid": "14748726", "url": "https://it.wikipedia.org/wiki?curid=1656038", "title": "Lingua sintetica", "text": ""}
{"id": "1656041", "revid": "14748760", "url": "https://it.wikipedia.org/wiki?curid=1656041", "title": "Filosofia presocratica", "text": ""}
{"id": "1656045", "revid": "76963", "url": "https://it.wikipedia.org/wiki?curid=1656045", "title": "Uberto Bonino", "text": "Biografia.\nFiglio di Teofilo Bonino, ammiraglio della Regia Marina e di Luisa Vignolo Koller, si trasfer\u00ec in giovane et\u00e0 dalla nat\u00eca La Spezia a Messina, dove il padre era destinato come comandante di \"Marisicilia\".\nFu amministratore delegato della Molini Gazzi spa e presidente della Banca di Messina.\nAttivit\u00e0 politica.\nNel 1946 fu eletto deputato all'Assemblea costituente con l'Unione Democratica Nazionale e, dal 1948, fu pi\u00f9 volte eletto alla Camera dei deputati, prima sotto le insegne del Blocco Nazionale, poi del Partito Nazionale Monarchico (1953), cui ader\u00ec nel 1951, e poi del Partito Monarchico Popolare (1958), cui ader\u00ec nel 1956, e, passato nel dicembre 1962 alla Democrazia Cristiana rest\u00f2 a Montecitorio fino al 1963. Fu vicepresidente della Commissione industria e commercio dal 1953 al 1958. Dal 1959 al 1963 fece parte della Rappresentanza della Camera nell'Assemblea parlamentare europea \nNel 1972 torn\u00f2 in parlamento, ma al Senato nelle liste del Movimento Sociale Italiano, nel collegio di Messina, ed \u00e8 rieletto nel 1976. Nel 1977 lasci\u00f2 il MSI per aderire al gruppo di Democrazia Nazionale, di cui fu vice presidente, fino al 1979.\nAttivit\u00e0 editoriale.\nFu inoltre editore del \"Notiziario di Messina\". Nel 1951 fond\u00f2 la Societ\u00e0 Editrice Siciliana, che dal 13 aprile del 1952 inizi\u00f2 a pubblicare una nuova testata, il quotidiano \"Gazzetta del Sud\".\nNel dicembre 1972, insieme alla moglie, donna Maria Sofia Pulejo, appartenente a una delle famiglie pi\u00f9 agiate di Messina, dette vita a una fondazione con l'obiettivo di aiutare giovani neolaureati in medicina e giurisprudenza e di permettere loro, attraverso l'erogazione di borse di studio, di frequentare corsi e stage di perfezionamento.\nUberto Bonino mor\u00ec nel 1988 e fu sepolto nella cappella di famiglia nel gran camposanto di Messina."}
{"id": "1656047", "revid": "22475", "url": "https://it.wikipedia.org/wiki?curid=1656047", "title": "SiN", "text": "SiN \u00e8 un videogioco del genere sparatutto in prima persona sviluppato da Ritual Entertainment e pubblicato da Activision nel 1998 per PC.\nDistribuito dalla stessa Activision per Windows, Linux e Mac OS, ne venne pubblicata un'espansione, intitolata \"\" nel 1999. Nel 2000 \u00e8 stato prodotto un cartone animato intitolato \"Sin: The Movie\", solo vagamente ispirato alla trama originale.\nIl sequel del gioco, \"SiN Episodes\" pubblicato nel 2006, doveva essere una saga composta da nove episodi, di cui ne \u00e8 stato distribuito soltanto il primo, \"Emergence\".\nTrama.\nNel 2037 le forze di polizia non esistono pi\u00f9 e sono state sostituite da una serie di compagnie di sicurezza private; una di queste, la \"SiNtek\", \u00e8 anche conosciuta per gli studi e gli esperimenti di biotecnologia. John Blade, protagonista del gioco e membro di una compagnia di vigilanza concorrente - la \"Hardcorps\" - dovr\u00e0 indagare e scoprire chi ha creato la droga U4 che sta devastando la popolazione della citt\u00e0 di \"Freeport\", e trovare le connessioni fra la \"SiNtek\" e i possibili avvistamenti di mutanti nella citt\u00e0.\nModalit\u00e0 di gioco.\nAlcune caratteristiche innovative per l'epoca dell'uscita del gioco erano la grande interattivit\u00e0 con l'ambiente, come ad esempio interagire con dei computer per azionare dispositivi (tipo l'apertura di porte), la possibilit\u00e0 di guidare alcuni veicoli e la non-linearit\u00e0 di alcuni livelli, che possono essere completati in maniera differente aumentando la rigiocabilit\u00e0 del titolo.\nSviluppo.\nLo sviluppo, iniziato nel novembre 1997, ha richiesto un periodo di circa 20 mesi, ed \u00e8 costato circa 2 milioni di dollari. Il team di sviluppo ha iniziato a programmare il gioco con il motore grafico di \"Quake\", per poi passare a quello di \"Quake 2\": questo ha richiesto una parziale riscrittura di codice e di elementi gi\u00e0 realizzati.\nIn occasione della distribuzione di \"SiN Episodes\" su Steam, \u00e8 stato reso possibile acquistare l'originale \"Sin\" sulla piattaforma di distribuzione digitale di Valve Corporation. Questa versione, oltre ad avere diversi bug corretti e problemi di visualizzazione risolti, \u00e8 stata modificata o censurata in parecchie texture con riferimenti sessuali e a marchi registrati.\nNel settembre 2020 \u00e8 stato annunciato \"Sin: Reloaded\", versione rimasterizzata del gioco la cui uscita era originariamente prevista nel 2021."}
{"id": "1656053", "revid": "235927", "url": "https://it.wikipedia.org/wiki?curid=1656053", "title": "Piero Ginori-Conti", "text": ""}
{"id": "1656055", "revid": "1305887", "url": "https://it.wikipedia.org/wiki?curid=1656055", "title": "YAT Anshin! Uch\u016b Ryok\u014d", "text": " \u00e8 un anime prodotto da Group TAC, apparso sulla TV giapponese NHK dal 1996 a settembre 1997, dove il successo della prima ha portato alla creazione di una seconda serie trasmessa nel 1998. In Italia, entrambe le serie sono rimaste inedite.\nTrama.\nLa serie \u00e8 ambientata in un futuro 5808 dove si effettuano dei viaggi nei tunnel dimensionali per raggiungere pianeti lontani con astronavi. Gor\u014d Hoshiwatari \u00e8 un viaggiatore spaziale in cerca di suo padre perduto nell'oscurit\u00e0 e l'unico ricordo che ha di lui \u00e8 una vecchia fotografia. Per finanziare le sue ricerche si affida ad un gruppo chiamato \"YAT\" che organizza dei tour in diversi pianeti.\nPersonaggi.\nL'incidente.\nIl 29 marzo 1997, venne trasmessa la 25\u00aa puntata dell'anime che conteneva una scena dove apparivano dei flash continui bianche e rossi che causarono dei danni a 4 ragazzi che subito furono portati in un ospedale. Dopo il Pok\u00e9mon shock notarono l'assomiglianza dei due casi."}
{"id": "1656056", "revid": "93556", "url": "https://it.wikipedia.org/wiki?curid=1656056", "title": "Stazione meteorologica di Aprica", "text": "La stazione meteorologica di Aprica \u00e8 la stazione meteorologica di riferimento relativa alla localit\u00e0 di Aprica.\nCoordinate geografiche.\nLa stazione meteorologica \u00e8 situata nell'Italia nord-occidentale, in Lombardia, in provincia di Sondrio, nel comune di Aprica, a 1.181 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta ai -5,3\u00a0\u00b0C, mentre quella del mese pi\u00f9 caldo, luglio, \u00e8 di +16,2\u00a0\u00b0C.\nLe precipitazioni medie annue, attorno ai 1250\u00a0mm, si distribuiscono mediamente in 93 giorni, con un minimo relativo in inverno ed un picco molto prolungato ed accentuato tra la primavera, l'estate e l'autunno."}
{"id": "1656061", "revid": "729019", "url": "https://it.wikipedia.org/wiki?curid=1656061", "title": "Savoia-Marchetti S.66", "text": "L'idrovolante Savoia-Marchetti S.66 rappresent\u00f2 una significativa tappa nello sviluppo del trasporto aereo civile tra le due guerre mondiali.\nStoria.\nSviluppo.\nIl Savoia-Marchetti S.66, o anche SIAI-Marchetti S.66, risulta essere una rielaborazione del famoso e fortunato Savoia-Marchetti S.55, progettato dall'ing. Alessandro Marchetti.\nCostruito dalla SIAI-Marchetti l'S.66 era un idrovolante per il trasporto passeggeri, monoplano ad ala alta, con doppia fusoliera galleggiante a catamarano.\nLe due fusoliere ospitavano le cabine passeggeri, spaziose e con finiture lussuose. Le due cabine passeggeri erano tra loro comunicanti attraverso la cabina di pilotaggio, ricavata nella parte centrale dell'ala come nell'S.55, e raggiungibile attraverso una scaletta.\nLa struttura dell'aereo, come pure il rivestimento erano interamente in legno.\nL'impennaggio, come nell'S.55, presentava tre stabilizzatori verticali ed era collegato ai galleggianti con due strutture a traliccio aperto.\nLa propulsione era assicurata da tre motori, ad elica spingente a quattro pale, collocati su una struttura a traliccio posta, in posizione centrale, al di sopra del piano dell'ala tra i due galleggianti.\nRispetto all'S.55, l'S.66 era molto pi\u00f9 spazioso, capiente e imponente, con la sua apertura alare di 33\u00a0m e i suoi 3 motori allineati sopra l'ala, ma non raggiunse mai la sicurezza e l'affidabilit\u00e0 dell'S.55.\nImpiego operativo.\nImpiego civile.\nIl primo sviluppo dei collegamenti aerei civili in Italia si ebbe con l'impiego di idrovolanti. La conformazione geografica dell'Italia, ricca di coste e con le principali citt\u00e0 affacciate sul mare o su fiumi adatti all'ammaraggio, costituiva la naturale premessa all'impiego di idrovolanti soprattutto per i collegamenti con le isole e i paesi mediterranei e le colonie dell'Impero. Le principali citt\u00e0 italiane erano infatti dotate di idroscali come Milano, Torino, Venezia, Roma e molte altre.\nL'S.66, velivolo particolarmente adatto ai collegamenti su tratte marine, venne utilizzato prima dalla Societ\u00e0 Aerea Mediterranea (S.A.M.) e successivamente dall'Ala Littoria poi affiancato dal CANT Z.506 C.\nL'aereo rimase in esercizio poco pi\u00f9 che un decennio dal 1931 al 1943.\nImpiego militare.\nIl SIAI-Marchetti S.66 nacque essenzialmente per scopi commerciali; lo scoppio della seconda guerra mondiale indusse la Regia Aeronautica ad equipaggiare, dal giugno 1940, una Squadriglia di soccorso con gli ultimi esemplari di questo velivolo (613\u00aa Squadriglia Autonoma Soccorso Aereo di Cagliari-Elmas con 5 SM 66).\nUtilizzatori.\nCuriosit\u00e0.\nPilotando personalmente questo modello d'aereo, l'11 aprile 1935, Benito Mussolini raggiunse Stresa per partecipare alla conferenza italo-franco-inglese, convocata per condannare l'aggressione Hitleriana all'Austria.\nUn esemplare di S.66 ebbe un incidente nel giugno 1933 con al comando Italo Balbo nel mentre rientrava dalla residenza di Punta Ala a Orbetello assieme ad altri due ufficiali. L'avaria di un alettone comport\u00f2 l'improvvisa imbardata del velivolo appena decollato. (Fonte -La Centuria Alata- I. Balbo)"}
{"id": "1656062", "revid": "287204", "url": "https://it.wikipedia.org/wiki?curid=1656062", "title": "Dillo a Wally", "text": "Dillo a Wally \u00e8 stato un programma televisivo italiano andato in onda a partire dall'11 novembre 1997 su Italia 1, nella seconda serata del marted\u00ec. La conduzione della trasmissione era di Gene Gnocchi, che in questo variet\u00e0 si presentava al pubblico come \"Wally Cometa\".\nIl programma.\nIdeato da Fatma Ruffini e scritto e condotto da Gene Gnocchi nei panni di \"Wally Cometa\", \"Dillo a Wally\" era una parodia dei talk show statunitensi (come il \"The Jerry Springer Show\") che, durante gli anni novanta, dedicavano intere puntate ai cosiddetti \"casi umani\". \u00c8 cos\u00ec che Wally Cometa presenta e intervista durante ogni puntata diversi personaggi bizzarri: porno-casalinghe redente, lanciatori di coltelli affetti dal morbo di Parkinson, chierichetti settantenni, toreri spagnoli che per codardia si accaniscono solo sui topi, contadini che a loro insaputa hanno inventato l'\"agro-sadomasochismo\". I personaggi erano inventati, cos\u00ec come il protagonista dello show, da Gene Gnocchi.\nAltra peculiarit\u00e0 dello show era l'interattivit\u00e0 con il pubblico in studio, che spesso disturbava il conduttore. Tra di essi si distinguevano un uomo che ogni volta gridava \"Vai Wally!\" o \"Dacci del vespaio, Wally!\", due anziane signore di Monza e un vecchietto che ricordava sempre a Wally il caso \"della Zoppa\", un ipotetico caso che rappresentava la pecora nera di ogni talk show in quanto non aveva suscitato l'interesse necessario. Tormentone della trasmissione era \"Qual \u00e8 il tuo problema? Dillo a Wally!\", frase ripetuta spesso dal conduttore, come anche altre espressioni, tra cui \"Si \u00e8 sollevato un vespaio!\" ed \"Entra se senti che te la senti\", pronunciata per annunciare i casi.\nCritiche e successo.\nLa trasmissione ottenne un discreto riscontro da parte della critica televisiva de \"La Stampa\" Alessandra Comazzi venendo tuttavia bocciato da Gualtiero Peirce de \"la Repubblica\", che giudic\u00f2 il programma e altre due novit\u00e0 di Italia 1 della medesima stagione televisiva, \"Le iene\" e \"Ciro, il figlio di Target\", \"ambizioso e inconsistente\". Ottenne comunque un discreto successo di pubblico: la prima puntata, trasmessa l'11 novembre 1997, ottenne 2.289.000 telespettatori con oltre il 12% di share.\nNegli anni seguenti il programma \u00e8 stato riproposto in replica da Happy Channel."}
{"id": "1656063", "revid": "1442080", "url": "https://it.wikipedia.org/wiki?curid=1656063", "title": "Lajos Czeizler", "text": "Carriera.\nDopo aver militato da giocatore come ala sinistra nell' dal 1908 al 1919, e in seguito nel di Vienna, Czeizler cominci\u00f2 la carriera da allenatore con i polacchi dell' nel 1923, lanciando giovani calciatori come Antoni Ga\u0142ecki, Romuald Feja e Roman Ja\u0144czyk, i quali sono annoverati tra i maggiormente importanti nella storia del club.\nGiunse in seguito al calcio italiano, nella seconda divisione, dove assunse la guida prima dell' nel 1927-1928, e poi del dal 1928 al 1930, chiudendo la stagione d'esordio a met\u00e0 classifica e quella seguente con una salvezza ottenuta solo all'ultima giornata. Sempre nello stesso Paese si occup\u00f2, per una sola stagione 1930-1931, delle squadre giovanili della .\nTra il 1942 e il 1948 apr\u00ec un ciclo di vittorie all', durante il quale la squadra ottenne cinque campionati e due coppe nazionali. Czeizler cambi\u00f2 inoltre il modo di giocare, introducendo nel movimento svedese, che sulla scorta della scuola inglese si basava sulla forza fisica e i lanci lunghi, elementi tipici dello stile magiaro, dando luogo a un calcio totale \"ante litteram\".\nNel 1949 torn\u00f2 in Italia chiamato dal , portando con s\u00e9 dal precedente club Gunnar Nordahl e Nils Liedholm, i quali, assieme all'altro svedese Gunnar Gren, costituirono il trio Gre-No-Li. Quell'anno, per l'importante partita contro la , dopo la sconfitta casalinga per 0-1 nel girone d'andata, opt\u00f2 per una preparazione particolare, consistente nel far svolgere ai giocatori degli allenamenti molto duri durante la prima parte della settimana e nel lasciarli a riposo nei giorni rimanenti; il Milan vinse la gara per 7-1, chiudendo tuttavia il campionato proprio alle spalle degli avversari. Del resto, quello non fu l'unico punteggio eclatante determinato dal calcio spiccatamente offensivo voluto dal tecnico durante la sua gestione triennale: si ricorda anche un 9-0 contro il e un 9-2 contro il , ma anche una sconfitta per 5-6 nella stracittadina contro l'. Con la societ\u00e0 milanese, Czeizler colse la vittoria pi\u00f9 prestigiosa con lo scudetto del 1950-1951. A detto trionfo la squadra abbin\u00f2 anche, nello stesso anno, la Coppa Latina. Ci\u00f2 nonostante, secondo il critico sportivo Gianni Brera il Milan avrebbe potuto vincere altri due scudetti \u00abse appena si fosse ricordato di onorare la difesa\u00bb.\nNel 1952 Czeizler pass\u00f2 al come direttore tecnico, in una stagione che vide avvicendarsi gli allenatori Rava e Antonini e si concluse con il suo licenziamento.\nNel biennio 1953-1954 fu inoltre il secondo commissario tecnico straniero della nazionale italiana (in commissione tecnica con Angelo Schiavio e quarant'anni dopo Harry Goodley, anch'egli selezionatore della commissione allora composta per\u00f2 da sette elementi), allorch\u00e9 diresse un gruppo di giocatori molto diviso al in Svizzera, venendo sollevato dall'incarico dopo l'eliminazione occorsa gi\u00e0 nel girone iniziale. Nonostante la vittoria dell'Italia per 4-1 sul , gli azzurri furono eliminati per mano della (decisivi gli errori arbitrali del brasiliano Viana); nella circostanza gli vennero rimprovarate alcune scelte e dubbi tattici, nonch\u00e9 scarso polso nel tenere le redini del gruppo azzurro.\nGuid\u00f2 poi la fino al 1957, venendo in seguito ingaggiato dalla con cui rimase due stagioni, durante le quali ebbe il merito di lanciare il giovane difensore Sergio Castelletti, reimpostando il terzino Enzo Robotti come stopper. Sempre per la stessa squadra, nel 1960 ricopr\u00ec il ruolo di tecnico \"ad interim\" fino a novembre, quando lo sostitu\u00ec il connazionale N\u00e1ndor Hidegkuti che vinse poi a fine stagione la Coppa Italia e la Coppa delle Coppe.\nChiuse la carriera in Portogallo, al , che nell'annata 1963-1964 port\u00f2 al successo sia in campionato sia nella Coppa di Portogallo, schierando per la prima volta la squadra lusitana con una difesa composta da quattro giocatori."}
{"id": "1656065", "revid": "109524919", "url": "https://it.wikipedia.org/wiki?curid=1656065", "title": "Nokia Morph", "text": "Nokia Morph \u00e8 un concept mostrato nel 2008 in occasione della mostra \"Design and The Elastic Mind\" al \"Museum of Modern Art\" \"(MOMA)\" di New York. Questo prototipo \u00e8 stato realizzato da Nokia Research Center in collaborazione con il Cambridge Nanoscience Centre. Lo scopo \u00e8 di presentare tutti i possibili utilizzi delle nanotecnologie che Nokia ha intenzione di inserire nei suoi telefoni entro sette anni. Il prototipo presenta un componente principale che \u00e8 una lastra di un materiale trasparente, il grafene, dotato di nanotecnologie che gli consentono di essere deformabile e di memorizzare la forma assunta. A questo si aggiunge un altro componente che contiene le parti meccaniche del telefono ed \u00e8 slegato dal blocco principale: fotocamera, antenna, microfono, altoparlante ecc.\nCaratteristiche.\nNokia Morph \u00e8 il primo concept di dispositivo mobile realizzato grazie alla nanotecnologia, che permette di controllare le propriet\u00e0 fisiche delle nanostrutture e dei dispositivi, con la precisione di una singola molecola (\u00e8 possibile avere 10.000 transistor in una zona grande quanto un pelo di insetto), e di essere invisibile all'occhio umano.\nMorph \u00e8 caratterizzato da una duttilit\u00e0, flessibilit\u00e0 e resistenza innovative che lo rendono pronto a cambiare forma e apparenza in qualsiasi momento, pu\u00f2 essere avviluppato o piegato e funziona sempre allo stesso modo. In pi\u00f9 non necessita di pulizia, sembrer\u00e0 sempre appena comprato, sempre grazie alle nanotecnologie. \u201cSperiamo che questa combinazione tra arte e scienza mostrer\u00e0 il potenziale delle nanotecnologie a un vasto pubblico. La ricerca che stiamo portando avanti \u00e8 fondamentale per lo sviluppo di questo ramo e noi stiamo trovando sempre pi\u00f9 modi sicuri e controllati per sviluppare questi materiali nuovi\u201d dice Dr. Tapani Ryhanen, della NRC Cambridge UK laboratory Nokia."}
{"id": "1656066", "revid": "100251285", "url": "https://it.wikipedia.org/wiki?curid=1656066", "title": "BMW N54", "text": "Il BMW N54 \u00e8 un motore a scoppio alimentato a benzina prodotto a partire dal 2006 dalla casa automobilistica tedesca BMW.\nDescrizione.\nRealizzato sulla base del 3 litri M54B30, questo motore ne \u00e8 la versione sovralimentata mediante doppio turbocompressore.\nDel 3 litri aspirato vengono riprese l'architettura generale, le caratteristiche dimensionali ed i materiali. Si tratta infatti di un 6 cilindri in linea con misure di alesaggio e corsa pari a 84x89.6 mm, per una cilindrata complessiva di 2979 cm\u00b3. Nonostante fossero gi\u00e0 in produzione i pi\u00f9 raffinati motori N52 dotati di sistema Valvetronic, si scelse di basarsi sul 3 litri \"M54\" perch\u00e9 la sua struttura in lega di alluminio con canne riportate in ghisa meglio si presta a reggere le sollecitazioni termiche e meccaniche derivanti da una doppia sovralimentazione.\nQuesti motori inaugurano anche l'arrivo dell'alimentazione ad iniezione diretta, che in questo caso utilizza iniettori di tipo piezoelettrico.\nIl motore \"N54\" ha debuttato al Salone di Ginevra del 2006, in occasione del quale \u00e8 stata presentata la BMW 335i Coup\u00e9, equipaggiata appunto con tale propulsore.\nPer la doppia sovralimentazione si sono scelti due turbocompressori di piccole dimensioni, in modo da privilegiare la coppia motrice, piuttosto che la potenza agli alti regimi. Tali turbocompressori lavorano in parallelo, servendo tre cilindri ciascuno e fornendo una pressione massima di sovralimentazione pari ad 1.6 bar. Un'altra caratteristica \u00e8 il rapporto di compressione di 10.2:1, insolitamente alto per un motore sovralimentato. Grazie alle caratteristiche descritte, il motore N54 spinge fin da regimi molto bassi, poich\u00e9 consente di ridurre drasticamente il turbo-lag tipico dei motori sovralimentati.\nLa presenza del sistema ad iniezione diretta (situato nella testata vicino alla candela) non permette, per ragioni di spazio, l'inserimento del dispositivo Valvetronic, che quindi \u00e8 assente. \u00c8 comunque presente il dispositivo di fasatura variabile doppio VANOS.\nQuesto motore \u00e8 una pietra miliare nella storia della produzione della Casa bavarese, poich\u00e9 segna il ritorno di un motore a benzina BMW sovralimentato, dopo vent'anni di assenza. L'ultimo, infatti, \u00e8 stato il motore M30B34MAE, montato sulla BMW 745i E23 ed uscito di produzione nel 1986.\nIl motore \"N54\" si \u00e8 classificato al primo posto come miglior motore dell'anno 2007: la sua produzione si \u00e8 articolata in quattro varianti differenti. Nell'autunno del 2009 \u00e8 stato introdotto il motore N55, evoluzione del motore N54, poich\u00e9 consente le stesse prestazioni, ma con un solo turbocompressore ed altre novit\u00e0 in pi\u00f9.\nTabella delle applicazioni.\nDi seguito viene mostrata una tabella che raccoglie le caratteristiche delle quattro varianti del motore N54:\nPer quanto riguarda la variante da 306 CV, i dati sono quelli dichiarati dalla Casa costruttrice, ma alcuni test condotti hanno rilevato prestazioni superiori (si parla addirittura di 332 CV)."}
{"id": "1656067", "revid": "175886", "url": "https://it.wikipedia.org/wiki?curid=1656067", "title": "Gran Queyron", "text": ""}
{"id": "1656069", "revid": "106456", "url": "https://it.wikipedia.org/wiki?curid=1656069", "title": "Output gap", "text": "L'Output gap (o anche, in inglese, \"GDP gap\") \u00e8, in economia, la differenza tra il prodotto interno lordo effettivo \"E\" e quello potenziale \"P\".\nCaratteristiche.\nSe la differenza \"E - P\" d\u00e0 risultato positivo, allora lo \"output gap\" viene chiamato (in inglese) \"inflationary gap\" e indica che la crescita della domanda aggregata sta superando la crescita dell'offerta aggregata (il che pu\u00f2 eventualmente portare ad un aumento dell'inflazione); se il risultato \u00e8 negativo, allora lo \"output gap\" viene chiamato (sempre in inglese) \"recessionary gap\" (il che pu\u00f2 eventualmente indicare il sopraggiungere di deflazione).\nLo \"output gap\", in percentuale, viene calcolato come\nformula_1\nSignificato.\nUna distanza molto piccola tra prodotto interno lordo effettivo e potenziale indica che le risorse economiche sono utilizzate efficacemente. Al contrario, una distanza pi\u00f9 grande (o, equivalentemente, un maggiore valore assoluto dello \"output gap\") indica che le risorse non sono utilizzate correttamente, oppure che sono sfruttate oltre le loro capacit\u00e0.\nUn \"output gap\" negativo pu\u00f2 avere i seguenti effetti:\nUn \"output gap\" positivo si ha quando il prodotto effettivo di un'economia risulta superiore a quello potenziale. Che questo succeda pu\u00f2 apparire logicamente impossibile, e, in effetti, lo \u00e8, nel lungo termine; per\u00f2, \u00e8 possibile che si verifichi per brevi periodi (ad esempio, in un'azienda, se i lavoratori svolgono gli straordinari, le macchine sono utilizzate al massimo e stanno entrando nel processo lavorativo nuovi lavoratori che, di solito, non ne fanno parte)."}
{"id": "1656070", "revid": "984922", "url": "https://it.wikipedia.org/wiki?curid=1656070", "title": "Stazione meteorologica di Ceresole Reale", "text": "La stazione meteorologica di Ceresole Reale \u00e8 la stazione meteorologica di riferimento relativa alla localit\u00e0 di Ceresole Reale.\nCoordinate geografiche.\nLa stazione meteorologica \u00e8 situata nell'Italia nord-occidentale, in Piemonte, in provincia di Torino, nel comune di Ceresole Reale, a 1.579 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -5,0\u00a0\u00b0C, mentre quella del mese pi\u00f9 caldo, luglio, \u00e8 di +13,3\u00a0\u00b0C ."}
{"id": "1656077", "revid": "767487", "url": "https://it.wikipedia.org/wiki?curid=1656077", "title": "Johnny lo svelto", "text": "Johnny lo svelto \u00e8 un film del 1974, diretto da Robert Clouse. Appartiene al genere blaxploitation, contaminato con i film di kung fu. Il regista Robert Clouse aveva diretto nel 1973 \"I tre dell'Operazione Drago\", interpretato da Bruce Lee.\nTrama.\nDon Stefano \u00e8 un mafioso che vuole impadronirsi di un terreno espropriato dal comune. Pop Byrd \u00e8 un anziano afroamericano maestro di kung fu che ha una scuola nel luogo e non vuole rinunciarvi. Don Stefano manda allora i suoi scagnozzi per convincerlo, ma questi esagerano con le violenze e lo uccidono. Inoltre prendono in ostaggio Quincy, un allievo della scuola, e chiedono come riscatto 250.000 dollari.\nUn uomo di Pop Byrd chiama in aiuto il poliziotto afroamericano Black Belt Jones, esperto di arti marziali. Accorre in suo aiuto anche Sidney, la figlia di Pop Byrd, una maestra di kung fu. I due irrompono nella villa di Don Stefano, requisiscono la somma di 250.000 dollari, quindi liberano Quincy.\nSuccessivamente Black Belt Jones e Sidney bloccano Don Stefano e i suoi uomini e li posizionano dentro un camion della spazzatura, attendendo che la polizia li arresti.\nSequel.\nNel 1976 fu girato un sequel, intitolato \"Hot Potato\", diretto da Oscar Williams."}
{"id": "1656078", "revid": "49022", "url": "https://it.wikipedia.org/wiki?curid=1656078", "title": "Caio Caninio", "text": ""}
{"id": "1656080", "revid": "984922", "url": "https://it.wikipedia.org/wiki?curid=1656080", "title": "Stazione meteorologica di Resia", "text": "La stazione meteorologica di Resia \u00e8 la stazione meteorologica di riferimento relativa alla localit\u00e0 di Resia.\nCoordinate geografiche.\nLa stazione meteorologica \u00e8 situata nell'Italia nord-orientale, nel Friuli-Venezia Giulia, in provincia di Udine, nel comune di Resia, a 490 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -3,2\u00a0\u00b0C, mentre quella del mese pi\u00f9 caldo, luglio, \u00e8 di +18,8\u00a0\u00b0C ."}
{"id": "1656085", "revid": "113757", "url": "https://it.wikipedia.org/wiki?curid=1656085", "title": "Valico di San Clemente", "text": ""}
{"id": "1656086", "revid": "868829", "url": "https://it.wikipedia.org/wiki?curid=1656086", "title": "Pigmento inorganico", "text": "Un pigmento inorganico \u00e8 una sostanza colorata nella cui composizione chimica non compare il carbonio se non in forma elementare (nerofumo) o di carbonato. Si tratta per lo pi\u00f9 di ossidi, sali o silicati.\nPropriet\u00e0.\nLa funzione principale di un pigmento \u00e8 modificare l'aspetto ottico del supporto su cui \u00e8 applicato o della massa in cui \u00e8 disperso, perci\u00f2 la classificazione avviene generalmente in base al colore, ma la valutazione avviene anche in base a molte altre propriet\u00e0 come l'inerzia chimica, la dimensione delle particelle o degli aggregati, il potere coprente o la resistenza allo sfarinamento.\nProduzione.\nL'origine dei pigmenti inorganici pu\u00f2 essere tanto naturale quanto sintetica e i metodi di produzione e purificazione variano molto in funzione del prodotto. \u00c8 possibile impiegare naturalmente pi\u00f9 di un metodo e il procedimento pi\u00f9 diffuso \u00e8 la precipitazione-calcinazione.\nI pi\u00f9 diffusi metodi di produzione sono:\nMacinazione e sedimentazione.\n\u00c8 il metodo pi\u00f9 diffuso per la lavorazione delle terre e di altri pigmenti di origine naturale. La macinazione pu\u00f2 essere effettuata a secco oppure a umido in mulini a palle o simili.\nPrecipitazione.\nLa precipitazione \u00e8 il pi\u00f9 diffuso metodo per la produzione dei pigmenti sintetici, a cui seguono sempre operazioni di lavaggio, essiccazione a bassa temperatura anche sotto vuoto. Ad esempio si producono in questo modo il giallo cromo e il blu di Prussia.\nCalcinazione.\nAlcuni pigmenti si formano per calcinazione ad alta temperatura 800-1.000 \u00b0C per perdita di acqua di cristallizzazione e/o cambiamento della forma cristallografica. \u00c8 il metodo utilizzato per produrre, tra altri, il biossido di titanio e il blu oltremare.\nSublimazione.\nLe polveri metalliche come lo zinco si ottengono per sublimazione. Altri pigmenti come il bianco zinco o l'ossido di antimonio si preparano associando alla sublimazione un processo ossidativo, in pratica il vapore del metallo \u00e8 trascinato in una corrente fluida, normalmente aria, contenente ossigeno. \nAttacco chimico.\nAltri pigmenti, come ad esempio la biacca, si ottengono invece per attacco chimico, aggredendo direttamente lamiere di metallo (nell'esempio di piombo) con vapori acidi e successiva asportazione.\nClassificazione.\nI pigmenti vengono classificati normalmente per colore:"}
{"id": "1656088", "revid": "73843", "url": "https://it.wikipedia.org/wiki?curid=1656088", "title": "Giuseppe Giovanni Battaglia", "text": " \nHa scritto sia in italiano che in siciliano.\nDopo un'iniziale ispirazione civile, maturata sul filo dei ricordi dell'ambiente contadino della giovinezza, predilige un intimismo e un'introspezione, che al di l\u00e0 di un'analisi completamente razionalistica, aprano nuove e pi\u00f9 ampie prospettive di ricerca.\nLe sue opere sono state recensite, tra gli altri, da Pier Paolo Pasolini."}
{"id": "1656089", "revid": "114385", "url": "https://it.wikipedia.org/wiki?curid=1656089", "title": "Cronologia della caduta di Costantinopoli", "text": "L'ultimo assedio di Costantinopoli, capitale dell'Impero Romano d'Oriente, avvenne nel 1453. I Turchi Ottomani, guidati dal sultano Maometto II, conquistarono la citt\u00e0 il 29 maggio, dopo quasi due mesi di combattimenti."}
{"id": "1656092", "revid": "72396", "url": "https://it.wikipedia.org/wiki?curid=1656092", "title": "Stazione meteorologica di Chiusaforte-Saletto di Raccolana", "text": "La stazione meteorologica di Chiusaforte-Saletto di Raccolana \u00e8 la stazione meteorologica di riferimento relativa alla localit\u00e0 di Chiusaforte.\nCoordinate geografiche.\nLa stazione meteorologica \u00e8 situata nell'Italia nord-orientale, nel Friuli-Venezia Giulia, in provincia di Udine, nel comune di Chiusaforte, in localit\u00e0 \"Saletto di Raccolana\", a 517 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -3,0\u00a0\u00b0C, mentre quella del mese pi\u00f9 caldo, luglio, \u00e8 di +18,2\u00a0\u00b0C ."}
{"id": "1656094", "revid": "110157", "url": "https://it.wikipedia.org/wiki?curid=1656094", "title": "Grande T\u00eate de l'Obiou", "text": "La Grand T\u00eate de l'Obiou, detta anche semplicemente Obiou, \u00e8 una montagna delle Alpi alta 2.789\u00a0m. \u00c8 la vetta pi\u00f9 alta delle Prealpi del Delfinato.\nAscesa alla vetta.\n\u00c8 possibile salire sulla vetta partendo da \"Les Payas\", localit\u00e0 situata nel comune di Corps."}
{"id": "1656099", "revid": "767487", "url": "https://it.wikipedia.org/wiki?curid=1656099", "title": "La coniglietta di casa", "text": "La coniglietta di casa (\"The House Bunny\") \u00e8 un film del 2008 di Fred Wolf, scritto dagli stessi sceneggiatori de \"La rivincita delle bionde\".\nTrama.\nShelley, coniglietta di \"Playboy\", viene cacciata dalla lussuosa Mansion di Hugh Hefner poich\u00e9, raggiunta l'et\u00e0 di 27 anni, viene considerata ormai fuori dagli standard della rivista. Si ritrover\u00e0 cos\u00ec \"dalle stelle alle stalle\", senza una casa e dovendo rinunciare di colpo a tutti i privilegi a cui era abituata. Nella ricerca di una sistemazione viene snobbata da Phis, la leader delle ragazze della confraternita studentesca femminile Phi Iota Mu, perch\u00e9 non \u00e8 una studentessa; tale confraternita \u00e8 formata da ragazze a cui Shelley sente di somigliare poich\u00e9 popolari, carine e simpatiche.\nViene quindi indirizzata verso un'altra confraternita, la Zeta Alpha Zeta, che \u00e8 sul punto di chiudere per mancanza d'iscrizioni. Le consorelle, non sono solo poche, ma anche sciatte e poco socievoli. Shelly si propone come direttrice, anima la casa organizzando feste, spinge le ragazze a cambiare mentalit\u00e0 e modo di porsi, aiutandole ad uscire dal guscio in cui si erano chiuse e facendo diventare il loro gruppo molto ricercato nel campus.\nNel momento in cui iniziano a ricevere le richieste di iscrizione alla loro confraternita e si ritrovano a fare commenti sull'aspetto fisico delle aspiranti consorelle, si rendono conto di essere diventate quello che odiavano inizialmente, snob e alla moda. E di questo incolpano Shelley, che se ne va in lacrime e decide a questo punto di dare corso alla richiesta di Hefner di ritornare alla vita di prima.\nCapisce per\u00f2 che \u00e8 molto legata alle ragazze e quando, nella sessione del Consiglio del campus, la Zeta rischia di perdere il suo status di confraternita studentesca femminile a causa di un sabotaggio di Phis alla lista di assunzione, Shelley fa un discorso sincero su come lei si senta realmente e su quello che la sua esperienza con la Zeta le ha insegnato in materia di amore e accettazione, spingendo cos\u00ec 30 ragazze tra il pubblico ad unirsi a loro e salvare cos\u00ec la congregazione.\nProduzione.\nRiprese.\nLe riprese sono iniziate nell'estate del 2007.\nDistribuzione.\nIl film \u00e8 uscito nelle sale statunitensi il 22 agosto 2008, mentre in Italia il 5 dicembre del medesimo anno.\nRiconoscimenti.\nPer la sua interpretazione, Anna Faris ha ricevuto una nomination per la miglior performance comica agli MTV Movie Awards 2009.\nEdizione italiana.\nPer questioni di comicit\u00e0 e immediatezza, alcuni dialoghi della versione italiana sono stati modificati rispetto alla versione originale:"}
{"id": "1656100", "revid": "1924342", "url": "https://it.wikipedia.org/wiki?curid=1656100", "title": "Through the Fire and Flames", "text": "Through the Fire and Flames \u00e8 uno dei singoli di maggior successo della band power metal inglese DragonForce. La canzone \u00e8 la prima traccia del terzo album della band, \"Inhuman Rampage\", e presenta un duetto di chitarre molto veloce tra i due chitarristi Herman Li e Sam Totman nonch\u00e9 un ritornello orecchiabile, il quale ha probabilmente contribuito a rendere il brano celebre\nStoria.\nMentre erano in studio per l'incisione del disco, al chitarrista Herman Li si ruppe una corda della chitarra, con il risultato che il gruppo dovette momentaneamente interrompere la registrazione di questo brano. Per inciderla fu necessario completare la registrazione della traccia \"a sezioni\" e poi \"assemblarla\" in studio.\nQuando il disco venne pubblicato, la canzone fu scelta come singolo e ne venne pubblicata un'edizione accorciata di circa 5 minuti di cui venne realizzato anche un videoclip. La versione \"corta\" della canzone venne pubblicata anche nella compilation \"MTV2 Headbanger's Ball: The Revenge\" mentre quella \"lunga\" venne inserita nella compilation \"Salvation Vol.1\"\nVideogiochi.\nQuesta canzone \u00e8 presente nella sua versione estesa nel videogioco del 2007 \"\" e si sblocca completando la carriera ad un qualunque livello di difficolt\u00e0. La canzone \u00e8 attualmente la pi\u00f9 difficile dell'intera serie, infatti a livello Esperto ha ben 3722 note. Il completamento della canzone a livello di difficolt\u00e0 Esperto su Xbox 360 sblocca l'obiettivo \"Inhuman achievement\", in riferimento sia alla difficolt\u00e0 del brano che del disco che lo contiene.\nIn uno dei tanti video promozionali di \"Guitar Hero 3\" si pu\u00f2 vedere Herman Li che suona la sua canzone a livello di difficolt\u00e0 Esperto e fallisce clamorosamente. L'inclusione del brano in \"Guitar Hero 3\" ha permesso alla band di vedere un incremento delle vendite dell'album del 126%. La canzone \u00e8 stata inserita anche nel capitolo \"\". Questa volta \u00e8 possibile eseguirla con tutti gli strumenti, e in pi\u00f9 la batteria \u00e8 supportata dal secondo pedale, in modo da poterla eseguire anche a difficolt\u00e0 Esperto+.\nLa canzone \u00e8 molto utilizzata anche dagli utenti di un altro videogioco, \"Audiosurf\": la canzone \u00e8 entrata nella Top 5 delle canzoni pi\u00f9 giocate.\nIl brano \u00e8 stato inserito anche nel videogioco \"Br\u00fctal Legend\"."}
{"id": "1656101", "revid": "119991", "url": "https://it.wikipedia.org/wiki?curid=1656101", "title": "Stazione meteorologica di Chiusaforte", "text": ""}
{"id": "1656102", "revid": "119991", "url": "https://it.wikipedia.org/wiki?curid=1656102", "title": "Stazione meteorologica di Saletto di Raccolana", "text": ""}
{"id": "1656105", "revid": "1354930", "url": "https://it.wikipedia.org/wiki?curid=1656105", "title": "Oreste Conte", "text": "Professionista tra il 1941 ed il 1954, vinse tredici tappe al Giro d'Italia.\nCarriera.\nCorse per la Benotto, la Ricci, la Bianchi, la Rapier e la Bottecchia, distinguendosi come velocista. Le principali vittorie da professionista furono tredici tappe al Giro d'Italia tra il 1946 ed il 1953, la Coppa Bernocchi nel 1944, la Milano-Modena nel 1947 ed una tappa al Giro di Germania nel 1952.\nAl Giro d'Italia 1950 vest\u00ec per una tappa la maglia rosa."}
{"id": "1656106", "revid": "14749649", "url": "https://it.wikipedia.org/wiki?curid=1656106", "title": "Maeterlinck", "text": ""}
{"id": "1656115", "revid": "14749733", "url": "https://it.wikipedia.org/wiki?curid=1656115", "title": "GVFS", "text": ""}
{"id": "1656118", "revid": "729019", "url": "https://it.wikipedia.org/wiki?curid=1656118", "title": "Pompeo Aloisi", "text": "Biografia.\nNato a Roma il 6 novembre 1875 da Paolo e Ir\u00e8ne, nata contessa de Belloy, Pompeo Aloisi appartiene ad una delle antiche famiglie che gravitano attorno alla Curia Romana. Se i fratelli maggiori raggiungono l'esercito, Pompeo invece si destina in un primo tempo alla marina ed \u00e8 come addetto navale all'ambasciata di Parigi che far\u00e0 il suo ingresso nel mondo diplomatico, ove svolger\u00e0 una carriera delle pi\u00f9 brillanti per oltre trent'anni.\nEntrata in diplomazia.\nNel 1899, egli sposa Maria Federiga de Larderel, discendente di Fran\u00e7ois Jacques de Larderel e cognata del principe Piero Ginori Conti, oramai a capo dell'azienda di famiglia. Dopo essere uscito primo al concorso di diplomazia, nel 1902, viene mandato di nuovo a Parigi, dove nasce nel 1907, al N\u00b0 28 dell\"'avenue du Trocad\u00e9ro\", l'unico figlio, Folco, destinato in futuro a seguire le orme del padre (diventer\u00e0 una tradizione di famiglia, avverata tutt'oggi nella persona di Francesco Aloisi de Larderel, un tempo ambasciatore d'Italia in Egitto). Promosso capo dei servizi segreti della marina durante la Prima Guerra mondiale, Pompeo Aloisi si distinguer\u00e0 nell'occasione del famoso colpo di Zurigo, quando forzando la cassaforte del servizio informazioni della marina austriaca s'impossess\u00f2 dei dati completi sulla rete spionistica in Italia, compiendo cos\u00ec un atto che, secondo l'ammiraglio Thaon di Revel, comandante in capo della flotta italiana, \"valeva pi\u00f9 di una battaglia\".\nDopo essersi guadagnato il titolo di barone il 15 agosto 1919 per servizi resi alla patria, l'Aloisi torna ad una carriera diplomatica di alto livello che culmina nel 1932, quando viene chiamato da Benito Mussolini, che aveva assunto a titolo momentaneo il ministero degli Esteri, come suo capo di gabinetto. Nel frattempo, rappresenta l'Italia nelle varie conferenze della S.d.N. ed \u00e8 all'origine del potenziamento dell'attivit\u00e0 della S.V.E.A. e dell'A.I.P.A.. Inviato successivamente quale ministro plenipotenziario a Copenaghen, Bucarest e Tokyo, occupa l'ultimo mandato ad Ankara, prima di sostituire Dino Grandi a palazzo Chigi.\nAl ministero degli Esteri.\nDal 1932 al 1936, il barone Aloisi partecipa allo sviluppo dell'amicizia italo-tedesca ed all'estensione dell'impero italiano attraverso le varie conferenze internazionali sull'Etiopia e la Saar, che porteranno ineluttabilmente l'Italia alla rottura con Francia e Inghilterra, nonostante la spontanea simpatia nutrita dal barone (per met\u00e0 francese e sposato con una discendente di Francesi) nei confronti di entrambi questi paesi, cos\u00ec, del resto come tutti i diplomatici della vecchia scuola. Di conseguenza, egli viene sostituito il 9 giugno 1936 da Galeazzo Ciano al ministero degli Esteri. Viene nominato senatore nel 1939 e non rivestir\u00e0 pi\u00f9 alcun incarico pubblico se non quello di comandante di un settore della difesa costiera durante la Seconda Guerra mondiale. Assolto da ogni accusa di collaborazionismo durante i giudizi di epurazione, egli pubblicher\u00e0 una breve memoria, \"Mon activit\u00e9 au service de la paix\" (Roma, 1946), nonch\u00e9 il suo diario (\"post mortem\"), fondando inoltre il Centro italiano di studi per la riconciliazione internazionale. Morir\u00e0 a Roma il 15 gennaio 1949.\nPur non negandone l'implicazione profonda nel regime fascista, occorre sottolineare l'importanza e la qualit\u00e0 dell'attivit\u00e0 diplomatica di Pompeo Aloisi: uomo asciutto e privo di retorica, riusc\u00ec con il suo tatto ed il suo fascino personale ad avviare l'Italia verso una posizione internazionale, facendone, anche se col sacrificio dell'amicizia con l'Inghilterra e la Francia, una vera potenza almeno fino al 1940.\nGli Aloisi e l'arte.\nEntrambi i coniugi Aloisi furono amanti delle arti. Oltre a dipingere acquerelli, marine essenzialmente, durante la sua permanenza a Tokio il barone scrisse un'\"Ars Nipponica\" (1929) mentre si faceva costruire da Armando Brasini, sulla via Cassia Antica, una villa ricca di opere d'arte di gusto francese ma anche barocco romano. La moglie, scultrice di talento, fu anch'essa autrice, tra altre opere, di un libretto di cinque racconti dedicati al padre, \"Maremma toscana\" (1912), scritti con una freschezza sorprendente da parte di una giovane e ricca nobildonna fiorentina dei primi del Novecento. Le storie si articolano intorno al paesino di Larderello, fondato dal bisnonno nel 1818."}
{"id": "1656119", "revid": "1543377", "url": "https://it.wikipedia.org/wiki?curid=1656119", "title": "Mike Bloomfield", "text": "Famoso per il suo stile fluido ed espressivo, \u00e8 stato uno dei pi\u00f9 importanti esponenti e fautori del blues revival a Chicago dalla seconda met\u00e0 degli anni sessanta.\nGli inizi.\nLa primissima esperienza di Bloomfield risale ai primi anni sessanta, quando giovanissimo suona la chitarra blues nel Southside con i vecchi musicisti neri (Sleepy John Estes, Roosevelt Sykes, Hammie Nixon, Big Joe Williams, Yank Rachell), imparandone tutti i segreti. Da tale esperienza scrisse anche un libro, \"Me and Big Joe\" su Big Joe Williams. Di tale periodo esistono un documentario e le registrazioni fatte a Chicago e alla Radio Svedese. Comincia cos\u00ec a farsi conoscere nel giro del blues e folk revival che porta la musica da pochi appassionati al grosso pubblico bianco. Nel 1965 con il suo amico e collega Al Kooper, fu scritturato come \"sessionman\" nel celeberrimo album di Bob Dylan \"Highway 61 Revisited\" con il quale ottenne gi\u00e0 una certa notoriet\u00e0.\nThe Paul Butterfield Blues Band.\nBloomfield, assieme ad un altro astro nascente del cosiddetto \"Blues Revival\" della Chicago di met\u00e0 anni sessanta, Elvin Bishop, al tastierista Mark Naftalin e soprattutto a Paul Butterfield, diede vita alla \"Paul Butterfield Blues Band\", il cui biglietto da visita \u00e8 rappresentato dalla suite di 12 minuti \"East-West\", con geniale operazione di contaminazione tra blues, rock, jazz, rock psichedelico e ritmi raga di estrazione orientaleggiante. Questa fu anche la band che fece da supporto a Bob Dylan nella famosa svolta elettrica del Festival di Newport. Con questa band partecipa a incisioni importanti come il doppio LP \"Fathers and Sons\" del maestro Muddy Waters.\nThe Electric Flag.\nGli Electric Flag furono costituiti da Mike Bloomfield e Barry Goldberg nella primavera del 1967 con l'intento di creare una \"All American Music Band\", un gruppo nel cui stile fossero inclusi tutti i generi fondamentali della musica americana.\nIn estate il gruppo debutt\u00f2 al Monterey Pop Festival.\nIn concerto il successo fu immediato: Electric Flag era una macchina poderosa in grado di destreggiarsi in differenti generi musicali mettendo in luce le varie personalit\u00e0 del gruppo.\nFra i primi a notare il gruppo fu Peter Fonda, che li coinvolse nella colonna sonora di \"The Trip\" (\"Il serpente di fuoco\"), film di Roger Corman di cui fu protagonista.\nCon il supporto di ottimi autori e di elevate doti tecniche individuali, gli Electric Flag realizzarono nel 1968 \"A Long Time Comin'\", una miscela di R&amp;R, blues elettrico, R&amp;B tipo Stax e pop/rock con divagazioni psichedeliche.\nSi segnalano quali brani rilevanti dell'album la cover del grande bluesman Howlin' Wolf \"Killing Floor\", \"Groovin' Is Easy\" di Nick Gravenites e \"You Don't Realize\" dello stesso Bloomfield.\nSuper Session.\nPietra miliare nella storia del rock \u00e8 questa registrazione fatta a New York (maggio 1968) negli studi della Columbia Records.\n\u00c8 una delle prime occasioni di far musica fuori dai vincoli del produttore, del mercato, lasciando piena improvvisazione agli artisti, riproducendo in studio la libert\u00e0 espressiva delle esibizioni dal vivo, senza limiti di tempo. Al Kooper chiama alcuni suoi vecchi amici a suonare: oltre a Stephen Stills alla chitarra (sono con lui i brani che formeranno il lato B del LP), partecipa anche Mike Bloomfield, e verranno incisi i brani che formano il lato A del LP.\nIl disco esce il 22 luglio 1968, prodotto in piena libert\u00e0 creativa da Al Kooper.\nLa collaborazione tra Al Kooper e Mike Bloomfield prosegue lo stesso anno in una serie di concerti, immortalati nel doppio LP \"The Live Adventures of Mike Bloomfield and Al Kooper\" uscito lo stesso anno e il posteriore \"\".\nAttivit\u00e0 solista.\nMike Bloomfield ad un certo punto si ritira dalle scene, sia per scelta personale ma anche perch\u00e9 il grosso pubblico voleva da lui solo \"Super Session\". Ci\u00f2 lo porta anche a delusioni e amarezze. Si dedica a una lunga ricerca sul blues, ritornando alle origini, al blues acustico, interpretato sia alla chitarra che al piano, oltre che al canto. Ne sono testimonianza i parecchi LP incisi in questo periodo e le varie tourn\u00e9e.\nNel settembre 1980, pochi mesi prima della sua morte, fece alcune date anche in Italia (Torino, Milano, Firenze, Mestre-Venezia), collaborando con Silvano Borgatta (tastiere), Fabio Treves (armonica a bocca), Claudio Bazzari (slide guitar), Tino Cappelletti (basso), David John Baker (batteria) e registrando anche un disco dal vivo pubblicato dalla Mama Barley Records.\nLa morte.\nMichael Bloomfield \u00e8 stato trovato morto per overdose nella sua auto a San Francisco il 15 febbraio 1981 all'et\u00e0 di 38 anni. Giace nell\u2019\"Hillside Memorial Park\" a Culver City vicino a Los Angeles."}
{"id": "1656120", "revid": "537465", "url": "https://it.wikipedia.org/wiki?curid=1656120", "title": "Stazione meteorologica di Belluno", "text": "La stazione meteorologica di Belluno \u00e8 la stazione meteorologica di riferimento relativa alla citt\u00e0 di Belluno.\nCoordinate geografiche.\nA Belluno si sono succeduti almeno 5 siti differenti per la stazione ufficiale, cui si \u00e8 aggiunta una stazione sperimentale. \nLa stazione meteorologica cui si riferiscono di dati riportati in questa pagina era situata nell'Italia nord-orientale, nel Veneto, nel comune di Belluno, a 404 metri s.l.m. e alle coordinate geografiche . Le coordinate fornite rinviano a un punto in versante tra Visome e Castion.\nA partire dal 1\u00ba gennaio 1986 Belluno \u00e8 stata servita invece dalla stazione dell'Ufficio Idrografico situata allo stadio comunale di calcio; successivamente, dal 1988 al 1991, da una stazione installata presso il giardino del Genio Civile, e dal 1992 al 2004 dalla stazione Regione Veneto/Arpav di Viale Europa. Dal novembre 2004 la stazione meteo di Belluno si trova presso l'aeroporto turistico della citt\u00e0.\nPer alcuni anni, fino al 2004, \u00e8 stata attiva la stazione sperimentale di Belluno loc. Pra Magri a ovest della citt\u00e0 in zona Salce.\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -0,4\u00a0\u00b0C, mentre quella del mese pi\u00f9 caldo, luglio, \u00e8 di +20,9\u00a0\u00b0C.\nLe precipitazioni medie annue, superiori ai 1100\u00a0mm e mediamente distribuite in 106 giorni, presentano un minimo relativo in inverno, un picco in estate e massimi secondari in primavera ed autunno ."}
{"id": "1656121", "revid": "838137", "url": "https://it.wikipedia.org/wiki?curid=1656121", "title": "Cavanna", "text": ""}
{"id": "1656126", "revid": "4106", "url": "https://it.wikipedia.org/wiki?curid=1656126", "title": "Cazzolato", "text": ""}
{"id": "1656133", "revid": "106908", "url": "https://it.wikipedia.org/wiki?curid=1656133", "title": "Cazzulani", "text": ""}
{"id": "1656135", "revid": "124524782", "url": "https://it.wikipedia.org/wiki?curid=1656135", "title": "RAGVAIV", "text": "RAGVAIV, o anche RoAranGiVerTurInVio, \u00e8 un acronimo usato come mnemotecnica per ricordare la sequenza dei sette colori che formano la suddivisione tradizionale dell'arcobaleno in base alle loro iniziali: rosso, arancione, giallo, verde, blu (per semplificare la pronuncia il blu \u00e8 stato sostituito con azzurro), indaco, viola.\nMolte lingue hanno un equivalente simile, ad esempio in lingua inglese \"ROYGBIV\" oppure \"Roy G. Biv\" (che mima un finto nome e cognome di persona), o \"Richard Of York Gave Battle In Vain\" (Riccardo di York diede battaglia invano), acronimi di \"red, orange, yellow, green, blue, indigo, violet\"."}
{"id": "1656137", "revid": "123295239", "url": "https://it.wikipedia.org/wiki?curid=1656137", "title": "Roberto Prosseda", "text": "Ha guadagnato notoriet\u00e0 grazie alle sue incisioni (pubblicate dalla Decca) dell'integrale pianistica di Felix Mendelssohn e delle 18 Sonate di Mozart.\nBiografia.\nSi \u00e8 affermato in vari concorsi nazionali (Rendano, 1993, Premio Venezia, 1995) e internazionali (Schubert di Dortmund nel 1997, Casagrande di Terni nel 1998, Micheli di Milano nel 2001). \nHa iniziato la carriera concertistica come interprete di musica italiana del Novecento, incidendo l'integrale pianistica di Petrassi (Fon\u00e9, 2000) e di Dallapiccola (Naxos, 2001), ed eseguendo numerosi brani pianistici di autori contemporanei, molti dei quali gli hanno dedicato delle composizioni (Carlo Boccadoro, Nicola Campogrande, Aldo Clementi, Michele dall'Ongaro, Ivan Fedele, Giorgio Gaslini, Luca Lombardi, Ennio Morricone, Marcello Panni, Nicola Sani, Alessandro Solbiati, Roberta Vacca).\nHa riscoperto ed eseguito pi\u00f9 di cinquanta brani inediti di Mendelssohn in prima esecuzione mondiale, in sale quali la Wigmore Hall di Londra, la Philharmonie di Berlino, la Gewandhaus di Lipsia.\nHa suonato come solista con l'Accademia nazionale di Santa Cecilia di Roma, la Filarmonica della Scala di Milano (Concerto per pianoforte e orchestra n. 9 (Mozart) nel 2001 al Teatro alla Scala), la Royal Liverpool Philharmonic, i Berliner Symphoniker, la Mozarteum Orchestra, la London Philharmonic Orchestra, la New Japan Philharmonic.\nI suoi recenti impegni discografici per la Decca hanno proseguito il suo percorso di approfondimento del repertorio mendelssohniano, fino a completare l'incisione di tutta la produzione pianistica di Mendelssohn, in 10 CD, registrati tra il 2005 e il 2014, pubblicati in cofanetto da Decca nel 2017 (seconda ristampa nel 2020). Nel 2009 ha registrato dal vivo a Lipsia il concerto n. 3 per pianoforte di Mendelssohn (ricostruito nel 2006 da Marcello Bufalini) con la Gewandhausorchester Leipzig diretta da Riccardo Chailly. Questo CD ha vinto numerosi premi discografici tra cui, in Francia, lo CHOC di Classica e il Diapason d'Or del mese di Novembre 2009. Nel 2017 ha inciso i Concerti n. 1 e 2 di Mendelssohn con la Residentie Orkest diretta da Jan Willem de Vriend. Nel 2018 ha inciso il Concerto in re minore di Mendelssohn per violino, pianoforte e orchestra (versione con fiati e timpani) con Shlomo Mintz e con la Flanders Symphony Orchestra diretta da Jan Latham Koenig.\nHa tenuto concerti in oltre 50 nazioni, ed \u00e8 ospite regolare del Gewandhaus di Lipsia, della Philharmonie di Berlino e della London Philharmonic Orchestra, con la quale ha un contratto per un'incisione discografica nel 2021. \nDal 1999 forma un duo pianistico con la moglie Alessandra Ammara. Il duo ha inciso l'integrale delle musiche di Mendelssohn per pianoforte a 4 mani (Decca, 2015) e i due Concerti di Mendelssohn per due pianoforti e orchestra, con la Residentie Orkest de L'Aja diretta da Jan Willem de Vriend (Decca, 2018). \nRoberto Prosseda \u00e8 presidente dell'Associazione Mendelssohn, fondata nel 2009. \u00c8 co-fondatore e coordinatore artistico di Donatori di Musica, una rete di musicisti, medici e volontari che realizzano stagioni concertistiche nei reparti di Oncologia degli ospedali italiani.\nNel 2009 ha realizzato come autore il documentario \"Mendelssohn inedito\", trasmesso da Raitre e Rai Educational, con la regia di Angelo Bozzolini ed ha eseguito il Quatuor pour la fin du temps di Olivier Messiaen alla Scala. Nel 2010 ha collaborato, come autore, al documentario RAI \"Fryderyk Chopin\", e al documentario \"Ann\u00e9es de P\u00e8lerinage\" sulla musica di Franz Liszt, con la regia di Angelo Bozzolini. \nDal 2011 si esibisce anche con il pedal piano il 13 settembre 2011, infatti, ha presentato in prima esecuzione moderna il Concerto di Charles Gounod per pedal piano e orchestra, con l'Orchestra Toscanini diretta da Jan Latham Koenig presso il Duomo di Forl\u00ec. Lo ha successivamente inciso nel 2012 per l'etichetta Hyperion con l'Orchestra della Svizzera Italiana diretta da Howard Shelley, in un CD comprendente tutti e quattro brani di Gounod per pedal piano e orchestra.\nDal 2012 tiene lezioni-concerto sull'interpretazione musicale con l'ausilio del robot-pianista TeoTronico, avendo ideato un innovativo format di lezioni-concerto sul confronto tra interpretazione umana e riproduzione meccanica della partitura, da parte del robot. L'intento \u00e8 di sensibilizzare gli ascoltatori verso una comprensione pi\u00f9 consapevole della musica e delle interpretazioni, come ha dichiarato in un'intervista per Yale University. Il video prodotto da Associazione Mendelssohn su questo spettacolo, con la regia di Angelo Bozzolini, \u00e8 distribuito da Stingray TV.\nNel 2013 le Edizioni Curci hanno pubblicato il suo libro \"Il Pianoforte\", una guida all'ascolto del repertorio pianistico.\nDal 2015 al 2018 ha inciso l'integrale delle 18 Sonate per pianoforte di Mozart, usando, per la prima volta nella discografia, un pianoforte moderno (Fazioli F 278) con un'accordatura inequabile (Vallotti).\nRoberto Prosseda \u00e8 molto attivo nella divulgazione musicale e ha registrato oltre 30 \"Lezioni di musica\" per Radio3, dedicate a Mozart, Schubert, Mendelssohn, Schumann, Chopin, Brahms, Berg, Webern, Petrassi, Dallapiccola, Aldo Clementi. Ha realizzato numerose produzioni televisive per RAI3 e RAI5, nel format di lezioni-concerto \"Dentro le note\". Sul suo canale Youtube, a partire dal 2018, ha pubblicato oltre 100 video divulgativi in cui parla della musica pianistica e dal punto di vista dell'interprete, e dei principi di espressione musicale al pianoforte."}
{"id": "1656138", "revid": "3082", "url": "https://it.wikipedia.org/wiki?curid=1656138", "title": "HMS Queen Elizabeth (1913)", "text": ""}
{"id": "1656142", "revid": "205250", "url": "https://it.wikipedia.org/wiki?curid=1656142", "title": "Steno Marcegaglia", "text": "Biografia.\nNato in una famiglia modesta (il padre era un falegname emigrato in Africa), sul finire degli anni 1930 viene mandato a Torino dove frequenta il collegio \"Tre Gennaio\". Nel 1943 le lezioni della scuola vengono sospese a causa dei bombardamenti.\nNel 1948 si diploma geometra ed inizia a lavorare nell'organizzazione dei contadini Alleanza Contadini come sindacalista nelle vertenza fondiarie.\nSteno Marcegaglia era sposato con Palmira Bazzani ed aveva due figli, Antonio ed Emma, quest'ultima ex Presidente di Confindustria.\n\u00c8 scomparso nel 2013 all'et\u00e0 di 83 anni in un ospedale milanese, dove era ricoverato a seguito di una caduta e alla conseguente frattura del femore.\nImprenditore.\nNel 1959 a Gazoldo degli Ippoliti, vicino a Mantova, si svilupp\u00f2 la produzione del \"tondino\" da forno elettrico, e lui apr\u00ec un laboratorio per la produzione di guide per tapparelle, quindi gi\u00e0 prodotti profilati in acciaio.\nSteno Marcegaglia \u00e8 stato fino alla morte Presidente e Amministratore delegato della sua azienda, Marcegaglia S.p.A., e di quelle ad essa collegate.\nRapimento.\nIl 15 ottobre 1982 Steno Marcegaglia fu rapito. Riusc\u00ec a fuggire dopo 51 giorni di prigionia fra Napoli e l'Aspromonte, ma fu ripreso dai rapitori e successivamente liberato dalla polizia.\nIncarichi.\n\u00c8 stato nel consiglio di amministrazione della Banca Agricola Mantovana."}
{"id": "1656150", "revid": "33689", "url": "https://it.wikipedia.org/wiki?curid=1656150", "title": "Unreal Tournament 3", "text": "Unreal Tournament 3, denominato nelle sue prime fasi di sviluppo con il nome in codice \"Envy\" e precedentemente conosciuto come \"Unreal Tournament 2007\", \u00e8 il sesto videogioco della saga \"Unreal\" e il seguito di \"Unreal Tournament 2004\". Usc\u00ec nel 2007-2008 per Microsoft Windows, PlayStation 3, Xbox 360 e macOS.\nIl gioco utilizza il motore grafico Unreal Engine 3 ed \u00e8 uno sparatutto in prima persona pensato principalmente per il multiplayer. Tuttavia in questo capitolo non \u00e8 stata tralasciata la componente giocatore singolo: infatti la campagna singolo ha una storia ben definita in cui gli scontri sono intervallati da frequenti filmati e da voci di sottofondo che spiegano l'evolversi della guerra in corso lungo le varie battaglie che il giocatore dovr\u00e0 affrontare.\nTrama.\n\"Unreal Tournament 3\" racconta di un gruppo di mercenari, i Ronin, che si vogliono vendicare sui Necris per la distruzione della loro colonia. Costretti a lavorare per gli Izanagi, devono all'inizio fare dei compiti semplici, perch\u00e9 essi li avvicinino ai necris. I Ronin, composti da Reaper, la sorella Jester, Othello e Bishop, fanno la conoscenza di Malcolm, loro superiore (questo personaggio era gi\u00e0 noto per la sua apparizione nei precedenti giochi). Loro compito \u00e8 quello di trovare Akasha, Inquisitore supremo dei Necris. Alla fine riescono a raggiungerla, e Reaper la sconfigge in duello. Ma Malcolm tradisce i Ronin trattando con i Necris e facendo uccidere Othello, Jester e Bishop. Dopo averlo scoperto, Reaper carica il Lanciarazzi e si lancia alla carica. Dopo questa scena partono i titoli di coda.\nModalit\u00e0 di gioco.\nOltre alle tre classiche modalit\u00e0:\nSono inoltre presenti tre modalit\u00e0 di nuovo genere:\nCome in \"Unreal Tournament\", il \"Fake Dead\" (Finta Morte) permette al giocatore di fingersi morto, cadendo a terra come se fosse stato ucciso.\nArmi.\nEnforcer: Pistola, dispone di due modalit\u00e0 di fuoco, singola o raffica. Cos\u00ec come in passato \u00e8 possibile impugnare fino a due enforcer contemporaneamente. Premio per 15 uccisioni, PISTOLERO.\nFucile Link: Il fuoco primario spara bolle al plasma a raffica. Il fuoco secondario danneggia i bersagli sulla media-corta distanza, questo raggio serve anche per riparare i veicoli danneggiati o costruire nuovi nodi. Quando si \u00e8 particolarmente vicini ad un compagno di squadra che impugna il fucile link la potenza di fuoco aumenta e il colore del plasma diventer\u00e0 giallo a segnalare l'aumento di potenza. Con 15 uccisioni con il fuoco secondario ottieni MAESTRO LINK.\nLanciarazzi: Arma molto potente, utile contro gruppi di nemici e veicoli ad andatura lenta. Tenendo premuto il tasto di fuoco secondario \u00e8 possibile sparare fino a 3 razzi contemporaneamente. Mentre si preme il fuoco secondario e si caricano dei missili \u00e8 possibile con un click sul fuoco primario permutare tra la modalit\u00e0 \"spirale\" e 'granate ad esplosione ritardata'. La modalit\u00e0 a spirale concentra i missili in un punto preciso massimizzando i danni nel punto, mentre le granate funzionano come nei capitoli precedenti. Premio per 15 uccisioni, SCIENZIATO MISSILISTICA.\nCannone Flak: Fucile a pompa futuristico che spara schegge incandescenti capaci di rimbalzare. Come attacco secondario lancia una granata che esplode al contatto di qualsiasi superficie. La curiosit\u00e0 della granata \u00e8 che ha uno smile disegnato, difficilmente visibile dal nemico che viene preso in pieno volto. Premio per 15 uccisioni, MAESTRO FLAK.\nBio Fucile: Spara piccole bolle di \"materiale tossico\" che infliggono molti danni e si attaccano a qualsiasi superficie. Tenendo premuto il fuoco secondario si carica il fucile, che spara una bolla enorme solitamente micidiale. A differenza dei capitoli precedenti la bolla enorme caricata con il fuoco secondario non uccide all'istante ma prende qualche frazione di secondo nello scalare l'energia, periodo nel quale la vittima pu\u00f2 ancora sparare ed uccidere l'aggressore. Premio per 15 uccisioni, RISCHIO BIOLOGICO.\nFucile Shock: Spara un raggio istantaneo molto preciso con il fuoco primario, mentre il fuoco secondario consiste in una bolla shock, che se viene colpita con il raggio del fuoco primario esplode causando danni ingenti nelle vicinanze dell'esplosione; questa speciale mossa viene chiamata combo shock, molto usata dai pi\u00f9 esperti. Premio per 15 uccisioni tramite combo shock, COMBINATA REALE.\nStinger: Il successore del minigun mantiene il fuoco primario ma spara ora cristalli di tarydium con il secondario, lenti ma micidiali. Con il secondario gli avversari vengono spinti indietro e se vicini ad un muro rimangono attaccati al momento della morte. Premio per 15 uccisioni tramite Minigun Stinger, RAGGIO BLU.\nFucile di precisione: Torna il fucile di precisione che \u00e8 molto simile a quello usato in Unreal Tournament, si pu\u00f2 ingrandire con il secondario e sparare colpi istantanei con il primario. Se si colpisce alla testa solitamente si abbatte istantaneamente l'avversario a meno che questi non abbia un elmo (protegge la testa dai danni extra e d\u00e0 20 punti armatura). Premio per 15 \"Colpo alla Testa\", CACCIATORE DI TESTE.\nLongbow AVRiL: Arma antiveicolo per eccellenza spara con il primario dei missili telecomandati ad alta precisione e raggio di curvatura. Il suo uso pu\u00f2 sembrare banale ad un primo impatto ma nasconde utilizzi secondari. Quando si passa sopra un veicolo con il mirino AVRiL questo cambia forma indicandoci che sparando in quel momento il missile inseguir\u00e0 il veicolo come meglio potr\u00e0 scegliendo la traiettoria pi\u00f9 corta. Spesso il missile pu\u00f2 finire contro un muro un qualche ostacolo nella traiettoria vanificando il colpo. \u00c8 possibile per\u00f2 intercettare un veicolo (sempre soffermandosi con il mirino o eventualmente premendo il secondario) anche dopo che si \u00e8 sparato il missile: in questo modo \u00e8 possibile far eseguire traiettorie pi\u00f9 lunghe ma prive di ostacoli al missile. Il fuoco secondario serve anche per guidare le mine ragno.\nMartello pneumatico: Arma corpo a corpo, con il fuoco primario carichiamo la potenza da rilasciare poi solo quando si \u00e8 a contatto con l'avversario. Il fuoco secondario rilascia invece una scarica elettromagnetica alternata che pu\u00f2 togliere agli avversari i relativi potenziamenti raccolti (danno x2, velocit\u00e0) o spegnere temporaneamente il motore di un veicolo. Con 15 uccisioni con il martello pneumatico si ottiene il titolo di MARTELLO PNEUMATICO\nRedentore: \u00c8 l'arma pi\u00f9 potente del torneo, con il suo unico colpo pu\u00f2 devastare un'enorme area. Il colpo pu\u00f2 essere rilasciato direttamente con il primario o telecomandato con il secondario. Il colpo del redentore, che di per s\u00e9 \u00e8 molto lento, pu\u00f2 essere distrutto dagli avversari prima che esploda sparandoci mentre \u00e8 in volo.\nVeicoli.\n\"Tutti gli altri veicoli si dividono ora in veicoli Axon o Necris:\"\nSviluppo.\nNel 2005 \"Unreal Tournament 3\", allora conosciuto come \"Unreal Tournament 2007\", era stato annunciato per Microsoft Windows e PlayStation 3. Il 25 gennaio 2007 Midway annunci\u00f2 che il gioco appena rinominato sarebbe stato disponibile per PC, PlayStation3 e Xbox 360. Durante l'E3 2007 Sony ha annunciato insieme allo sviluppatore Epic Games che \"Unreal Tournament 3\" sar\u00e0 esclusiva temporanea PlayStation 3 e PC; inoltre, sempre all'E3 2007, \u00e8 stato diffuso un trailer che annunciava l'uscita del gioco nel novembre 2007; annuncio poi confermato sui forum Epic Games. In data 15 agosto 2007 Mark Rein annunciava che \"Unreal Tournament 3\" sarebbe stato cross-platform (Nota: Dello sviluppo di una versione per Linux non si ha pi\u00f9 notizia).\nIl 12 ottobre 2007 \u00e8 stata resa disponibile su FilePlanet una versione beta della demo del gioco, distribuita per ricevere un \"feedback\" dai giocatori per la Epic. Nel dicembre 2007 MacSoft ha annunciato per il 2008 la versione per macOS.. Il gioco \u00e8 poi stato pubblicato nelle date previste.\n\"Titan Pack\".\nIl Titan Pack \u00e8 una patch gratuita pubblicata dalla Epic per \"Unreal Tournament 3\". La patch aggiunge al gioco numerose novit\u00e0, fra le quali ci sono:\nAccoglienza.\nLa rivista \"Play Generation\" lo classific\u00f2 come l'ottavo miglior gioco d'azione del 2008."}
{"id": "1656151", "revid": "1516566", "url": "https://it.wikipedia.org/wiki?curid=1656151", "title": "Decimomannu", "text": "Decimomannu (\"Deximumannu\" o \"D\u00e8ximu Mannu\" in sardo) \u00e8 un comune italiano di abitanti della citt\u00e0 metropolitana di Cagliari. Situata a circa 15\u00a0chilometri ad ovest di Cagliari confina a nord con il comune di Villasor, a nord-est con San Sperate, a ovest con Villaspeciosa e Decimoputzu e a sud con Assemini e Uta. Gli abitanti prendono il nome di \"decimesi\", pi\u00f9 raramente \"decimomannesi\".\nGeografia fisica.\nTerritorio.\n\"Decimomannu\" \u00e8 sorto in una zona pianeggiante all'interno di un'ansa del fiume Riu Mannu e fece parte del sistema insediativo di centri storici disposti lungo il tracciato viario che accompagna la riva sinistra di quel fiume.\nPer la sua posizione topografica ha sempre avuto una rilevante funzione itineraria: in epoca romana la famosa via che da Caralis conduceva a Sulcis, si biforcava a Mansum (oggi Elmas); un ramo proseguiva per Sextum (Sestu), Biora e Valenza (distrutte); l'altro ramo passava per Decimum proseguendo per Valeria, florida cittadina, e da l\u00ec per Sulki (presso l'odierna Sant'Antioco).\nOrigini del nome.\nIl toponimo Decimomannu ha origini romane, come attesta il suo nome che significa \"a dieci miglia da Cagliari\" (\"Decimo ab urbe Karali miliario\"). Nel corso dei secoli, pur rimanendo simile, \u00e8 stato modificato pi\u00f9 volte.\nSu carte e documenti di epoche diverse, ritroviamo: \"Decimo, Decimo Mayore, Decimo Manu, Decimopoco, Decimo susu, Decimo Mayor, Decimum Magnum\". Il territorio di Decimo era molto pi\u00f9 vasto di quello che occupa l'attuale comune e comprendeva anche comuni che ora hanno denominazioni diverse.\nStoria.\nPreistoria e storia antica.\nI primi stanziamenti umani nel territorio di Decimomannu si fanno risalire al neolitico-calcolitico. .\nNel 1879 fu riportata alla luce, durante i lavori della stazione, una necropoli nella quale, in molte tombe, furono rinvenute monete puniche in bronzo di conio globulare.\nL'abitato, come in altri esempi nel Campidano, deve essersi formato in un tessuto originariamente costituito da un castrum militare che si \u00e8 evoluto in seguito a diversi processi economici di sviluppo succedutisi col passare del tempo. Secondo Francesco Cesare Casula nei pressi di Decimo si svolse la battaglia campale del 215 a.C., nell'ambito della seconda guerra punica, che coinvolse i romani, guidati da Tito Manlio Torquato, e i sardo-punici comandati da Ampsicora. Lo scontro si risolse con una schiacciante vittoria romana.\nLa pi\u00f9 rilevante testimonianza del periodo romano \u00e8 costituita da due ponti, la cui presenza ci conferma che Decimo, grazie alla sua posizione, aveva una grande importanza nel campo della comunicazione sin dal periodo della dominazione romana.\nI resti di un ponte si trovano sul Riu Mannu, non lontano dalla statale 130. Dai ruderi e anche dalla larghezza del fiume nel punto in cui sorge la struttura, si desume che il ponte nelle sue origini fosse costituito da tredici arcate. I resti dell'altro ponte ad una sola arcata, che molti dicono di origine romana, si trovano in zona Su Meriagu, a meno di cento metri dalla superstrada Cagliari-Iglesias; vi scorreva il Riu Concias, di cui non v'\u00e8 pi\u00f9 traccia.\nAltra opera, notevole del periodo romano, era l'acquedotto che da Villamassargia portava l'acqua a Cagliari. Anche di questa opera non sono quasi rimaste tracce.\nDel periodo bizantino, Decimo non offre documenti o monumenti che sono invece rilevanti nel vicino paese di Assemini.\nStoria medievale e moderna.\nNel medioevo il paese appartenne al Giudicato di Cagliari e fu il capoluogo della Curatoria omonima. Molti giudici fecero di Decimo la loro residenza. Con la distruzione di Santa Igia nel 1258, il territorio giudicale fu smembrato e la curatoria di Decimo fu assegnata a Ugolino e Gherardo della Gherardesca (dopo il 1272-1282 Decimo pass\u00f2 agli eredi di Gherardo).\nDurante la conquista aragonese della Sardegna pisana si combatt\u00e9 il 29 febbraio 1324, non lontano dal territorio di Decimo, l'unico scontro campale tra eserciti Pisani e Aragonesi: la Battaglia di Lucocisterna. Tale scontro vide sconfitti i pisani e la conseguente nascita territoriale e giuridica del Regno di Sardegna e Corsica. Decimo rimase in mano aragonese fino al 1353 quando fu temporaneamente occupata dal superstite Giudicato di Arborea durante la guerra sardo-catalana; ritorno agli aragonesi due anni dopo, nel 1355.\nFece poi parte della Viscontea di Sanluri e, nel 1519, sotto gli Spagnoli, pass\u00f2 alla Baronia di Monastir, restandovi fino al 1839, quando, ormai in epoca sabauda, fu riscattata dagli ultimi feudatari, i Bou Crespi di Valdaura.\nAl periodo spagnolo risale il sarcofago di Violante Carroz, figlia di Giacomo, Vicer\u00e9 di Sardegna, ora custodito nel cimitero del paese. Il sarcofago di pietra che si trovava nella chiesa di San Francesco di Stampace, a Cagliari, fu portato a Decimo dalla famiglia Cao-Pinna, che aveva acquistato i resti della chiesa e l'area circostante.\nStoria contemporanea.\nLa guerra alla malaria fu sostenuta dall'ERLAAS (Ente Regionale per la Lotta Anti-Anofelica in Sardegna) dal 1946 al 1950, con il contributo organizzativo della Fondazione Rockefeller.\nLa campagna di disinfestazione fu condotta irrorando tutte le zone paludose, i rigagnoli, le pozzanghere, tutti i luoghi in cui potevano annidarsi le zanzare del tipo \"Anopheles Labranchiae\" e le loro larve con il DDT. \u00c8 stata un'impresa di enorme portata, dal momento che in Sardegna vi lavorarono per 4 anni ben 32000 persone. Da molte decine di migliaia di casi di malaria, nel 1946, si scese a quota zero nel 1952.\nSimboli.\nLo stemma e il gonfalone del comune di Decimomannu sono stati concessi con decreto del presidente della Repubblica del 29 luglio 1993.\nLo stemma \u00e8 uno scudo troncato: nella parte superiore, su campo rosso, \u00e8 presente il numero romano X che richiama la prima parte del nome del Comune, mentre nella parte inferiore, su campo oro, una fascia ondata simboleggia il rio Mannu che bagna il paese. Il gonfalone \u00e8 un drappo partito di bianco e di azzurro.\nMonumenti e luoghi d'interesse.\nArchitetture religiose.\nChiesa di Sant'Antonio Abate.\nLa chiesa parrocchiale di Sant'Antonio Abate risale al XVI secolo ed \u00e8 in stile gotico-catalano. Nell'unica navata si innestano tre cappelle per lato: quelle a destra, originarie, hanno volte a crociera con nervature e gemme pendule, mentre quelle a sinistra, coperte a botte, sono pi\u00f9 recenti e hanno subito rifacimenti. Attraverso un maestoso arco ad ogiva si accede al presbiterio dalla volta stellare. Di notevole rilievo sono i capitelli gotici dei pilastri sul lato destro della navata e il fonte battesimale del '700.\nLa facciata \u00e8 impreziosita da un portale gotico e da un rosone; sul lato sinistro si erge la torre campanaria. La chiesa ha subito rifacimenti nel tempo, come risulta dai bollettini parrocchiali. Fino al 1922, la facciata della chiesa era rettangolare, come la finestra che, al posto del rosone, sovrastava il portone. Ai lati del portone si trovavano due rozzi sedili in pietra.\nNel 1922 fu fatta una questua nel paese per raccogliere i fondi necessari per il restauro della chiesa. In quella occasione la facciata sub\u00ec una trasformazione notevole: su di essa fu eretto un timpano triangolare sormontato da una croce, la finestra rettangolare sopra il portone fu sostituita da una apertura circolare e furono eliminati i sedili in pietra.\nIn successivi restauri fu aggiunta la bussola nella porta della chiesa e il pavimento, inizialmente di pietra, fu rifatto con pianelle di cemento bianche e nere; per avere pi\u00f9 spazio, furono eliminati i due altarini collocati davanti ai primi pilastri della navata centrale (in uno vi era un quadro raffigurante \"San Francesco di Paola\" e nell'altro uno raffigurante \"Santa Filomena\"); fu anche cambiata la pila per l'acqua benedetta, sostituendo la colonna, che era in granito grigio, con un'altra di pietra bianca, avanzo di colonna proveniente da una chiesa campestre andata in rovina.\nNel 1931, essendo aumentata la popolazione, si sent\u00ec l'esigenza di avere una chiesa pi\u00f9 spaziosa: si resero comunicanti le cappelle di sinistra con porte ampie, seguendo lo stile delle medesime, e di fare archi ogivali tra le cappelle di destra, in modo da poter sfruttare tutto lo spazio. Nello stesso anno fu eliminata anche la scala in muratura all'interno del campanile, sostituita con una scala in legno che, passando vicino alla stanza dell'orologio, portava sopra questa, alle campane.\nNel 1932 furono decorate le cappelle laterali con dipinti eseguiti dal pittore Peppino Scano e da suo figlio e l'anno successivo furono riparati e ridipinti soffitto, porte e confessionali, in quanto era attesa la visita pastorale dell'arcivescovo di Cagliari, Ernesto Maria Piovella (che dovette poi essere rimandata al 21 gennaio 1934).\nNel 1938 fu realizzato l'impianto di illuminazione elettrica e fu collocato un cancelletto in ferro a chiudere le due balaustre che delimitavano il presbiterio. In un successivo intervento effettuato negli anni '50 venne riparata e modificata la facciata, prolungando lo spiovente destro della navata centrale anche sulla stanza accanto alla chiesa (sede dell'ufficio parrocchiale) e rivestendo il tutto, compreso il campanile, con lastroni di marmo. L'effetto estetico non era gradevole: la chiesa assunse l'aspetto di un capannone.\nNel 1993 viene restaurato il campanile e riportato all'antica bellezza: i lastroni di rivestimento vengono rimossi e le finestre ad arco, chiuse probabilmente nel secolo scorso, riaperte. Si mette in evidenza la tecnica di costruzione: la solidit\u00e0 della struttura \u00e8 dovuta alla presenza di robusti tiranti posti a due diverse altezze.\nNel mese di gennaio 1995 inizi\u00f2 il restauro, terminato nel 1998, che ha riportato la chiesa parrocchiale alla sua bellezza originale.\nChiesa di Santa Greca.\nSi ha notizia certa dell'esistenza a Decimo di una chiesa dedicata alla santa nel 1500, edificata su una pi\u00f9 antica, non si sa di quale periodo (secondo Coroneo, dallo stile dovrebbe essere del XIII secolo), che aveva annesso un monastero di monache. Nel 1777 fu costruita una nuova chiesa su quella preesistente, della quale \u00e8 rimasta solo l'abside, simile a quella nella forma e nelle strutture principali. Qualche anno dopo, nel 1792, furono edificati in marmo policromo l'altare ed il pulpito che si possono ammirare; l'autore era Giovanni Battista Franco marmoraro della valle d'Intelvi.\n\u00c8 in una bella posizione, a sud-ovest del paese, orientata, come si usava nell'antichit\u00e0, con l'entrata principale a ponente e l'altare maggiore ad oriente. Ha subito modifiche in alcune parti esterne: nel 1928 fu demolito il campanile a vela che era situato al centro della facciata, costruito il timpano, ingrandita la finestra e costruito il campanile alto 18 metri.\nDavanti all'ingresso principale vi era una \"lolla\" con colonne ottagonali che fu demolita nel 1933. Era riservata, nel tempo della festa e della fiera, ai venditori di argenteria, di gioielli e di altre cose di valore.\nNel 1981 si dovette intervenire in modo radicale su tutto l'edificio che presentava gravi lesioni agli archi e alle strutture portanti, per impedirne il crollo. Con l'interessamento dell'allora parroco, Raimondo Podda, e con la collaborazione dell'Amministrazione Comunale e della popolazione, si \u00e8 riusciti ad ottenere dall'Assessorato ai Beni Culturali della Regione Sardegna i fondi necessari per un restauro completo.\nFondazioni, tetto, pavimento, intonaci, porte, finestre, impianto elettrico, lampadari: tutto \u00e8 stato rinnovato riportando la chiesa alla sua struttura antica, quella del 1977, togliendo intonaci e verniciature di vario genere, specie agli archi, ai cornicioni e ai pilastri. In particolare la cupola \u00e8 stata riportata alla bellezza originale, riaprendo tre finestre che erano state murate e dando cos\u00ec luce alla zona attorno all'altare.\nSuccessivamente si \u00e8 proceduto alla sistemazione dell'area antistante la chiesa: ora vi \u00e8 un ampio sagrato pavimentato, interrotto da molte e grandi aiuole. In questo modo la chiesa rimane isolata dal traffico e dal rumore.\nUn successivo intervento \u00e8 stato necessario recentemente, dopo che un fulmine, durante un violento temporale la sera del 18 luglio 2006, ha colpito la croce situata sul campanile, facendola cadere sul sagrato insieme a vari calcinacci, bruciando le varie centraline elettriche dell'intera chiesa e creando delle piccole crepe nella struttura.\nArchitetture civili.\nPonte romano.\nDi notevole interesse \u00e8 la presenza di un ponte romano attraversato dal rio Mannu, in localit\u00e0 Bingia Manna, a sinistra della SS 130, all'altezza dell'odierno ponte.\nDi questa antica costruzione, originariamente formata da 13 arcate, edificata in conci calcarei squadrati, oggi rimangono in piedi appena tre arcate; su una di esse \u00e8 visibile quello che presumibilmente doveva essere un sarcofago in tufo calcareo, incastonato nella struttura della costruzione.\nLa misura complessiva di quanto ancora rimane \u00e8 di m. 36,40. Secondo il Can. Giovanni Spano, ai suoi tempi il ponte romano di Decimo era assai pi\u00f9 bello di quello di Porto Torres che, insieme a quelli di Sant'Antioco e di Gavoi erano gli unici ancora in piedi in Sardegna. Anche Giovanni Francesco Fara menziona il ponte romano di Decimo, \"pons maximus terdecim fornicibus connexus\" (un grande ponte, formato da tredici arcate).\nNel periodo compreso tra luglio 1995 e febbraio 1996 veniva effettuato il primo intervento di restauro e scavo archeologico. Durante quell'intervento, oltre agli urgenti lavori di restauro, vennero studiate le tecniche costruttive del ponte, di cui rimanevano ancora in piedi le prime tre arcate sul lato pertinente al territorio comunale di Decimomannu. L'uso di blocchi squadrati in calcare locale, perfettamente lavorati e combacianti tra loro, permette di datare l'opera tra la fine del I secolo a.C. e l'inizio del I secolo dell'era volgare.\nAlcune strutture presso l'alveo del fiume facevano ipotizzare la sopravvivenza del piano stradale antico anche in questa zona. In occasione del nuovo cantiere, nel novembre 1999 veniva effettuato un saggio di scavo ai margini del rio Flumineddu, ormai a pieno regime d'acqua.\nIn conclusione, le strutture venute alla luce durante i recenti scavi presso il ponte romano, testimoniano per la prima volta in Sardegna l'esistenza, in epoca romana, di strutture pubbliche destinate all'approvvigionamento idrico dei viaggiatori che, con vari mezzi, attraversavano le strade dell'isola.\nSociet\u00e0.\nEtnie e minoranze straniere.\nAl 31 dicembre 2019 la popolazione straniera ammontava a 203 persone, pari al 2,5% della popolazione totale. Le nazionalit\u00e0 principali sono:\nLingue e dialetti.\nLa variante del sardo parlata a Decimomannu \u00e8 il campidanese occidentale.\nTradizioni e folclore.\nDecimomannu e il culto di Santa Greca.\nNon \u00e8 semplice spiegare chi era Santa Greca, perch\u00e9 si rischia di scambiare la leggenda per storia. Da circa 1700 anni \u00e8 conosciuta, amata e venerata non solo dai decimesi ma dalla Sardegna intera.\nSecondo la lapide funeraria che sovrasta la sua tomba, ritenuta autentica del IV o V secolo dell'era cristiana, quando mor\u00ec era una ragazza di 20 anni, 2 mesi e 9 giorni. I suoi genitori erano probabilmente oriundi della Grecia o esiliati in Sardegna perch\u00e9 cristiani, e proprio per ricordo della patria lontana avrebbero chiamato questa loro figlia con il nome di Greca. La reliquia di santa Greca fu ritrovata nel 1633,anni di ritrovamenti di molte false reliquie, come risulta dai documenti e atti notarili.\nLa data esatta della nascita di Greca \u00e8 inutile cercarla nel buio della storia. Tenendo per\u00f2 per buona la tradizione che pone il suo martirio nella persecuzione di Diocleziano e Massimiano che raggiunse il suo culmine come estensione territoriale e come ferocia nel 304 d.C. Possiamo quindi dire che ci avviciniamo alla verit\u00e0 se diciamo che Santa Greca nacque nell'anno 284, il 12 ottobre.\nInfrastrutture e trasporti.\nStrade.\nDecimomannu \u00e8 collegata ai comuni limitrofi principalmente tramite tre strade statali: la SS 130 scorre immediatamente a est e a nord dell'abitato; da essa hanno origine a nord del territorio decimese anche la SS 130 Dir e la SS 196.\nFerrovie.\nImportante crocevia ferroviario sardo, il comune \u00e8 dotato dal 1871 di una stazione ferroviaria (l'originaria \u00e8 stata sostituita da un nuovo impianto nel 1984) lungo la Dorsale Sarda, da cui ha origine inoltre una ferrovia verso Iglesias, entrambe gestite da RFI.\nMobilit\u00e0 urbana.\nI servizi di autolinee dell'ARST e del CTM collegano Decimomannu con Cagliari e coi comuni limitrofi."}
{"id": "1656152", "revid": "729019", "url": "https://it.wikipedia.org/wiki?curid=1656152", "title": "Bob Orton Sr.", "text": "Era il padre di \"Cowboy\" Bob Orton (Bob Orton Jr.) e di Barry O ed il nonno di Randy Orton e Nathan Orton, anche loro wrestler, tranne Nathan che \u00e8 un artista marziale.\nCarriera.\nIl suo primo soprannome fu \"The Big O\", adottato durante il suo periodo presso la Stampede Wrestling.\nOrton fu due volte detentore del NWA World Tag Team Championship (Florida version) con il compagno di tag team Eddie Graham nel 1966. Vinse altri titoli in diversi territori della National Wrestling Alliance (NWA), come l'NWA Southern Heavyweight Championship e il Florida Tag Team Championship (con Bob Jr.) nella Florida Championship Wrestling e l'NWA United States Heavyweight Championship nella Central States Wrestling. Lott\u00f2 anche nella American Wrestling Association, dove vinse altri titoli.\nSi ritir\u00f2 nel luglio 2000 e trascorse gli ultimi anni di vita a Las Vegas. \nOrton muore il 16 luglio 2006, all'et\u00e0 di 76 anni, dopo aver subito una serie d'interventi per attacchi di cuore. Fu cremato e, in base alle sue volont\u00e0, le ceneri vennero fatte spargere sul Monte Charleston nell'aprile 2007.\nTitoli e riconoscimenti.\nAmerican Wrestling Association\nBig Time Wrestling\nCentral States Wrestling\nChampionship Wrestling from Florida\nGeorgia Championship Wrestling\nNWA Western States Sports\nSt. Louis Wrestling Club"}
{"id": "1656155", "revid": "228587", "url": "https://it.wikipedia.org/wiki?curid=1656155", "title": "Stereotipo", "text": "Lo stereotipo \u00e8 una caratteristica soggettiva semplificata e persistente applicata ad un luogo, un oggetto, un avvenimento o ad un gruppo riconoscibile di persone accomunate da certe caratteristiche o qualit\u00e0. Si tratta di un concetto astratto e schematico che pu\u00f2 avere un significato neutrale (ad es. lo stereotipo del Natale con la neve e il caminetto acceso), positivo (\"i francesi sono romantici\") o negativo (l'associazione tra consumo di droghe e la musica rock) e, in questo caso, rispecchia talvolta l'opinione di un gruppo sociale riguardo ad altri gruppi. Lo stereotipo (anche quello \"positivo\") \u00e8 una credenza radicata che pu\u00f2 essere cambiata tramite l'educazione e/o la familiarizzazione.\nTalvolta lo stereotipo \u00e8 una caricatura o un'inversione di alcune caratteristiche positive possedute dai membri di un gruppo, esagerate al punto da diventare detestabili o ridicole. Alcuni gruppi hanno cercato, per deliberata strategia politica, di sviluppare nuovi stereotipi positivi su s\u00e9 stessi.\nOrigini.\nIl termine \"stereotipo\" \u2013 dal greco \"stereos\" (duro, solido, rigido) e \"typos\" (impronta, immagine, gruppo), quindi \"immagine rigida\" \u2013 nasce in ambito tipografico, inventato da Firmin Didot per indicare un metodo di duplicazione delle composizioni tipografiche e dei clich\u00e9: l'originale da duplicare veniva fortemente pressato contro uno speciale tipo di cartone resistente al calore, detto \"flano\" (dal francese \"flan\"), che ne riceveva l'impronta; nell'impronta cos\u00ec ottenuta si versava la consueta lega tipografica ottenendo una o pi\u00f9 matrici in rilievo per la stampa.\nIn origine, i termini \"clich\u00e9\" e \"stereotipo\" avevano il medesimo significato. In particolare, \"clich\u00e9\" era un termine onomatopeico derivato dal suono prodotto durante il processo di stereotipizzazione, quando la matrice colpiva il metallo fuso. Nel tempo divenne una metafora per un qualsiasi insieme di idee ripetute identicamente, in massa, con modifiche minime.\nNel 2002 Susan Fiske e colleghi hanno elaborato uno strumento teorico \"Modello del contenuto degli stereotipi\" per lo studio ed i contenuti del pregiudizio.\nLo stereotipo fa, quindi, riferimento alle \"rigide generalizzazioni riguardanti gruppo sociali, dal contenuto illogico e inesatto\" che rappresentano in modo alterato la realt\u00e0 perch\u00e9 la fanno percepire come se fosse tutta uguale, come se gli individui di un gruppo fossero tutti uguali. In particolare, secondo Henri Tajfel, uno psicologo di origine polacca, gli stereotipi nascono da un processo di categorizzazione secondo la quale gli individui ordinano le persone, oggetti ed eventi in base ad alcune categorie che limitano la quantit\u00e0 di informazioni con le quali si dovrebbero confrontare, semplificando cos\u00ec la complessit\u00e0 del mondo ed evitando di avere un atteggiamento differenziato rispetto ad ogni cosa o situazione.\nGli stereotipi sono comunque difficili da modificare perch\u00e9 hanno la caratteristica di rigidit\u00e0 continuata nel tempo che \u00e8 data dall\u2019autoriproduzione di vari meccanismi collegati ai processi mentali o a dinamiche di comunicazione sociale. Ad esempio, quando ci si accosta agli altri, o alle categorie sociali, spesso si hanno aspettative derivanti da precedenti esperienze personali o da opinioni diffuse, ma si dovrebbe verificare e valutare se queste opinioni coincidono effettivamente con il rapporto con la persona o il gruppo.\nDi conseguenza gli stereotipi svolgono una doppia funzione:\nStereotipi dei gruppi su altri gruppi.\nStereotipi comuni comprendono una variet\u00e0 di opinioni su gruppi sociali basate su etnia, sessualit\u00e0, nazionalit\u00e0, religione, politica e propensioni, ma anche professione, status sociale e ricchezza. Diversi stereotipi esistono all'interno di grandi gruppi, e sono legati ai vari sotto-gruppi che esistono all'interno di questi. Il termine \"stereotipo\", all'interno delle scienze sociali, fu promosso da Walter Lippmann intorno al 1920, nei suoi studi sul pregiudizio. Dalle considerazioni di Lippmann sono stati sviluppati numerosi studi, che cercarono di definire e misurare gli stereotipi etnici e razziali con un esperimento con gli studenti universitari, in cui rilevarono che lo stereotipo \u00e8 come un'impressione fissa che non cambia nel corso del tempo.\nStereotipi nella cultura.\nIn arte e letteratura, gli stereotipi sono rappresentati da situazioni o personaggi prevedibili. Ad esempio, lo stereotipo del diavolo \u00e8 quello di un personaggio rosso, con corna e forcone, mentre lo stereotipo del venditore \u00e8 quello di un individuo ben vestito, che parla rapidamente, di cui non ci si pu\u00f2 fidare. La Commedia dell'arte italiana era nota per i suoi personaggi e situazioni tipiche. Nel corso della storia i cantastorie hanno sempre attinto a personaggi e situazioni stereotipe, allo scopo di far meglio comprendere al pubblico le nuove storie. Talvolta questi stereotipi possono essere molto complessi e sofisticati, come nel caso di Shylock, protagonista de \"Il mercante di Venezia\" di William Shakespeare.\nL'immediata riconoscibilit\u00e0 di alcuni stereotipi fa s\u00ec che questi vengano largamente utilizzati nella produzione di pubblicit\u00e0 efficaci o nelle \"sit-com\". Gli stereotipi cambiano ed evolvono nel tempo, pertanto potrebbe essere difficile riconoscere oggi alcuni degli stereotipi relativi alla societ\u00e0 di qualche decennio fa.\nIl luogo comune.\nIl luogo comune \u00e8 un'opinione (non necessariamente \"vera\") o un concetto la cui diffusione, ricorrenza o familiarit\u00e0 ne determinano l'ovviet\u00e0 o l'immediata riconoscibilit\u00e0. In letteratura \u00e8 detto t\u00f2pos e indica il ricorrere di un tema in un autore o in un genere letterario o artistico.\nIl termine deriva dal latino \"loci communes\", ossia i luoghi comuni della filosofia, che sono princ\u00ecpi comunemente accettati o supportati dall'autorit\u00e0 di chi li ha espressi originariamente; in seguito l'espressione \u00e8 entrata nel parlare comune, sul modello del francese \"lieu commun\" e dell'inglese \"common place\", per indicare qualsiasi convinzione diffusa e ricorrente, anche errata o abusata, come una frase fatta.\nOltre a non essere stabile nel tempo, la diffusione di un luogo comune non \u00e8 necessariamente omogenea nella popolazione: pu\u00f2 infatti essere limitata a gruppi in base a culture, interessi, professioni, orientamenti politici.\nLuoghi comuni, pi\u00f9 strettamente legati alla tradizione, possono essere i \"detti\", i \"proverbi\" o le \"citazioni\". Possono essere opinioni interessanti, talora acute, che legittimamente possono essere utilizzate come punto di partenza per un pensiero critico o essere pronunciate come rappresentazione di una verit\u00e0 inconfutabile o derivare dalla \"saggezza popolare\".\nCinema.\nNel cinema lo stereotipo si verifica quando una scena, una sequenza, una battuta, un personaggio tipo, una canzone o una situazione \u00e8 stata utilizzata molte volte nella storia del cinema. Ad esempio:\nFumetto.\nNei fumetti, uno stereotipo indica una scena, una sequenza di vignette, una battuta, un personaggio tipo, o una situazione che \u00e8 stata utilizzata molte volte nella storia del fumetto. Ad esempio:\nGalleria.\nFotografia.\nIn fotografia lo stereotipo \u00e8 un soggetto, un effetto o una tecnica utilizzata gi\u00e0 molte volte nella storia della fotografia."}
{"id": "1656161", "revid": "310967", "url": "https://it.wikipedia.org/wiki?curid=1656161", "title": "Greta", "text": "Origine e diffusione.\n\u00c8 un ipocoristico di Margherita (o di una delle sue varianti in altre lingue), che ha col tempo acquisito autonomia propria. Il significato \u00e8 pertanto lo stesso di Margherita, cio\u00e8 \"perla\".\nSebbene alcune fonti indichino il nome Ingrid come una variante svedese di Greta, questo ha pi\u00f9 probabilmente un'origine differente.\nOnomastico.\nL'onomastico si pu\u00f2 festeggiare lo stesso giorno del nome Margherita, cio\u00e8 il 22 febbraio."}
{"id": "1656163", "revid": "767487", "url": "https://it.wikipedia.org/wiki?curid=1656163", "title": "Dave Meniketti", "text": "Biografia.\nDave Meniketti nacque e crebbe a Oakland, California. Gi\u00e0 in giovane et\u00e0 Dave cominci\u00f2 a sviluppare una notevole tecnica chitarristica ispirandosi a musicisti come Jimi Hendrix, John Coltrane, Sammy Hagar, James Brown, Led Zeppelin. Nel 1983 raggiunse i Y&amp;T, band di San Francisco alla ricerca di un frontman. Il gruppo pass\u00f2 alla pubblicazione di diversi lavori, tuttavia nei primi anni non riuscirono ad ottenere molta popolarit\u00e0. Sorprendentemente Ozzy Osbourne contatt\u00f2 Meniketti come sostituzione per Brad Gillis, ma il frontman rifiut\u00f2 l'offerta. Successivamente ricever\u00e0 un'offerta anche dai Whitesnake. La popolarit\u00e0 del gruppo cominci\u00f2 ad emergere durante gli anni 80. Nel 1985 Dave partecip\u00f2 al progetto \"Hear n' Aid\", ideato da Ronnie James Dio a cui parteciparono molte star della scena heavy metal a scopo di beneficenza per l'Africa. Con i Y&amp;T, Meniketti vendette durante la sua carriera 4 milioni di dischi in tutto il mondo, registrando 17 album e suonando negli States e nel mondo al fianco di noti gruppi della scena heavy metal.\nMentre Y&amp;T si preser\u00f2 poi una pausa a tempo indeterminato, Meniketti misein piedi un suo studio di registrazione, pubblicando il suo debutto solista \"On the Blue Side\" nel 1998. Lo stesso anno lo si nota nel tribute album degli AC/DC \" dove suona e canta il brano \"Night Prowler\"\".\nNel 2002 Meniketti, oltre alla carriera con i Y&amp;T, continua parallelamente l'attivit\u00e0 solista dando vita al progetto \"Meniketti\" composto da Myron Dove (turnista per gli Steelheart) al basso, Tony Stead alle tastiere e Chris Miller dietro i tamburi. Il progetto Meniketti dar\u00e0 alla luce il disco omonimo \"Meniketti\" nel 2002 seguito dal disco dal vivo \"Live In Japan\" nel 2003.\nNel primo 2007 Dave Meniketti \u00e8 apparso come ospite nel nuovo disco dei Lizzy Borden \"Appointment with Death\". I Y&amp;T continuano tuttora l'attivit\u00e0 live negli States e all'estero.\nCuriosit\u00e0.\nIl chitarrista dei Secret Chiefs 3, nonch\u00e9 ex Mr. Bungle Trey Spruance afferm\u00f2 in un'intervista concessa a Kerrang! nel 1991, \"... sicuramente, la devo [la sua velocit\u00e0 nel suonare la chitarra] ai Y&amp;T. Dave Meniketti \u00e8 il mio Dio\"."}
{"id": "1656164", "revid": "767487", "url": "https://it.wikipedia.org/wiki?curid=1656164", "title": "James Last", "text": "Autore di numerose musiche per il cinema, \u00e8 stato anche arrangiatore e produttore discografico. Spesso si \u00e8 esibito in duo - in disco ed in concerto - con il pianista Richard Clayderman.\nBiografia.\nLast si \u00e8 avvicinato alla musica quando era ancora bambino con lo studio del pianoforte; in et\u00e0 adolescenziale \u00e8 passato poi a studiare il contrabbasso. A quattordici anni si \u00e8 iscritto a B\u00fcckeburg (Schaumburg-Lippe) alla Scuola militare di musica della Wehrmacht.\nNel 1946, caduto il nazismo e terminata la seconda guerra mondiale, \u00e8 entrato a far parte dell'organico dell'orchestra radiofonica di Brema \"Hans-Gunther \u00d6sterreich\". Due anni dopo, nel 1948, ha assunto la guida del Last-Becker Ensemble, rimasto in attivit\u00e0 per sette anni. In questo periodo, Last \u00e8 stato votato per tre anni consecutivi - dal 1950 al 1952 - come migliore contrabbassista tedesco in \u00e0mbito jazz.\nUna volta sciolto il Last-Becker Ensemble, Last \u00e8 diventato arrangiatore per la Polydor Records, lavorando contestualmente, sempre come arrangiatore, per diverse stazioni radio europee e per artisti di fama internazionale come Helmut Zacharias, Freddy Quinn, Ditta Zusa Einzinger \"Lolita\", Alfred Hause, Astrud Gilberto, Heinz R\u00fchmann e Caterina Valente.\nCarriera.\nLast ha iniziato a produrre dischi intorno al 1963. Da allora e per tutti i primi anni settanta ha pubblicato una serie di nove album chiamata \"Classics Up To Date\", contenente melodie classiche arrangiate per orchestra e con uso di violini arricchiti da una ritmica sostenuta e da cori \"a bocca chiusa\". Il successo di vendita di tali dischi lo ha fatto diventare uno dei personaggi pi\u00f9 popolari della musica internazionale (ha venduto oltre 100 milioni di dischi con una cinquantina di album ai primi posti delle classifiche di vendita fra il 1967 ed il 1986 nella sola Inghilterra).\nIn carriera, Last ha inciso oltre centonovanta dischi, inclusi parecchi album della collezione \"Non-Stop Dancing\". In tali registrazioni, il compositore/arrangiatore ha variato la formula musicale passando attraverso culture e generi musicali di paesi differenti e avvicinando artisti di valore internazionale, come i citati Richard Clayderman e Astrud Gilberto.\nDi rilievo \u00e8 anche la sua produzione per il cinema e la televisione, per la quale ha curato le musiche di artisti quali ABBA e Lynsey de Paul. Per il grande schermo figurano fra l'altro i brani \"The Seduction\", tema dal film \"American Gigol\u00f2\" (1980) composto da Giorgio Moroder ed eseguito da Last e \"Biscaya\", contenuto nell'album omonimo, oltre al famoso brano \"The Lonely Shepherd\" (Einsamer Hirte), da lui composto, eseguito con Zamfir, contenuta nella colonna sonora di \"Kill Bill Vol. 1\" di Quentin Tarantino.\nRepertorio.\nIl suo repertorio - gran parte del quale eseguito alla guida della \"James Last Orchestra\" - comprende tanto standard ed \"evergreen\" come \"La Cucaracha\", \"Moon River\", \"Jezebel\", \"Somewhere Over the Rainbow\", \"Singin' in the Rain\", quanto brani di musica pop, folk (\"The House of the Rising Sun\") e jazz oltre a composizioni di classica (ad esempio i \"Carmina Burana\" di Carl Orff o la Romanza n. 2 op. 50 in fa maggiore di Ludwig van Beethoven) arrangiati secondo sonorit\u00e0 moderne di stile crossover o crossover classico.\nHa all'attivo una vasta produzione discografica ed \u00e8 uno degli autori e musicisti i cui dischi sono stati fra quelli maggiormente venduti (ovvero in milioni di copie su scala internazionale).\nNel 1976 la rivista Billboard gli ha assegnato il premio \"Star of the Year\" mentre nel 1994 ha ricevuto come riconoscimento l'Echo Award.\nIl suo nome \u00e8 legato a una registrazione - inclusa nell'album \"In Concert\" (1971) - del secondo movimento del Concerto per pianoforte e orchestra n. 21 K 467 di Wolfgang Amadeus Mozart, conosciuto come \"Theme from \"Elvira Madigan\"\".\nIl brano \"Einsamer Hirte\" con Gheorghe Zamfir arriva in quinta posizione nei Paesi Bassi ed in settima nelle Fiandre in Belgio nel 1979 e \"Biscaya\" in sesta posizione nei Paesi Bassi ed in terza nelle Fiandre nel 1982.\nEra sposato e padre di un maschio e viveva dividendosi fra la Florida e la Germania.\nDiscografia e collaborazioni.\nLast ha collaborato in carriera con un numero rilevante di musicisti e cantanti di valenza internazionale. Oltre ai citati Richard Clayderman e Freddy Quinn, si ricordano qui: Milva, Benny Bendorff, Ren\u00e9 Kollo, Wencke Myhre, Helmut Zacharias, Orietta Berti, Edward Simoni, Herbert Gr\u00f6nemeyer, Tom Jones, Hayley Westenra, Luciano Pavarotti, Xavier Naidoo, Rosanna Rocci, Nina Hagen, Till Broenner. Ha onorato con la sua musica il talento e la memoria di Elvis Presley.\nProduzioni di James Last (anche come Hans Last, Orlando and James Last):"}
{"id": "1656176", "revid": "1543377", "url": "https://it.wikipedia.org/wiki?curid=1656176", "title": "Fiumi del Kosovo", "text": "La lista dei fiumi del Kosovo mostra i principali corsi d'acqua che solcano il territorio kosovaro.\nFiumi pi\u00f9 lunghi (le lunghezze indicate si riferiscono ai chilometri percorsi in territorio kosovaro):"}
{"id": "1656181", "revid": "287204", "url": "https://it.wikipedia.org/wiki?curid=1656181", "title": "Takahisa Fujinami", "text": "Ha iniziato a gareggiare nel 1989 con le biciclette per passare al motociclismo due anni dopo; gi\u00e0 nel 1995 si \u00e8 aggiudicato il primo dei suoi cinque titoli nazionali giapponesi stabilendo cos\u00ec il record di pilota pi\u00f9 giovane ad esserlo aggiudicato, a soli 15 anni; si \u00e8 poi ripetuto per altre quattro volte consecutive dal 1998 al 2001.\nDal 1996 inizi\u00f2 anche a competere nel campionato mondiale di trial, sia outdoor che indoor, e nel 1997 \u00e8 diventato il pi\u00f9 giovane pilota ad aver vinto una prova del mondiale stesso. Dopo aver raggiunto alcuni buoni piazzamenti, si \u00e8 aggiudicato il titolo mondiale \"outdoor\" nel 2004.\nDurante la sua carriera ha utilizzato sempre moto Honda e nel 2000 \u00e8 entrato a far parte della squadra ufficiale Honda-Montesa."}
{"id": "1656182", "revid": "61051", "url": "https://it.wikipedia.org/wiki?curid=1656182", "title": "Isotta Fraschini Asso 200", "text": "L'Isotta Fraschini Asso 200, noto anche con il nome di Semi-Asso o Mezzo-Asso, era un motore aeronautico 6 cilindri in linea raffreddato ad acqua prodotto dall'azienda italiana Isotta Fraschini negli anni venti.\nAssieme all'Asso 500 e all'Asso 750 faceva parte di una famiglia di motori modulari, ovvero con componenti comuni ed intercambiabili, che grazie a questo garantivano costi di produzione pi\u00f9 contenuti.\nDescrizione tecnica.\nPresentava, come era consuetudine per i motori dell'epoca, una configurazione con cilindri realizzati in acciaio al carbonio separati tra loro, uniti da un'unica testata in alluminio. I cilindri con le relative teste, il carter superiore, l'albero a gomiti ed i pistoni erano identici agli altri motori della serie."}
{"id": "1656183", "revid": "1543377", "url": "https://it.wikipedia.org/wiki?curid=1656183", "title": "Isotta Fraschini Asso 500", "text": "L'Isotta Fraschini Asso 500 era un motore aeronautico 12 cilindri a V di 60\u00b0 raffreddato ad acqua, prodotto dalla italiana Isotta Fraschini. Assieme all'Asso 200 e all'Asso 750 faceva parte di una famiglia di motori modulari, ovvero con componenti comuni ed intercambiabili, che grazie a questo garantivano costi di produzione pi\u00f9 contenuti.\nStoria del progetto.\n\"Le informazioni, se non diversamente indicato, sono tratte da\" \"Catalogo collezioni - Motore aeronautico Isotta Fraschini Asso 500\"\nAl termine della prima guerra mondiale l'esigenza di motori con potenze sempre maggiori si fece pressante. Vista l'impossibilit\u00e0 tecnica, per il periodo, di sviluppare ulteriormente i motori rotativi e i motori a 6 cilindri in linea e constatati i problemi di affidabilit\u00e0 dei motori a 8 cilindri in linea, l'aumento della potenza fu risolto con l'aumento del numero dei cilindri disposti a V.\nQuesta soluzione permise un deciso aumento della potenza, grazie ad una diminuzione del peso specifico: dato che nei motori in linea la maggior parte del peso era costituita dal basamento e dall'albero a gomiti, raddoppiando il numero il dei cilindri collegati allo stesso albero e allo stesso basamento era possibile fornire potenze superiori ai 500 cavalli.\nProgettato sul finire del 1924, in risposta ad un bando del Ministero dell'Aeronautica per un motore capace di sviluppare la potenza di 500 cavalli, il motore Asso 500 fu il primo motore a 12 cilindri progettato dall'ingegnere Giustino Cattaneo e avvi\u00f2 una fortunata famiglia di motori derivati.\nDescrizione tecnica.\nMotore a 12 cilindri disposti a V di 60\u00b0 d'ampiezza, raffreddato a liquido. I cilindri sono in acciaio con una testata monoblocco in alluminio per ciascuna fila dei cilindri; la testata prevede il passaggio della camicia dell'acqua sul cielo dei cilindri, in corrispondenza della sede delle valvole. La distribuzione \u00e8 basata su quattro valvole per cilindro, comandate da un albero a camme. Il motore dispone di quattro carburatori Zenith, due per lato. Dei tubi sezionati sono posti in corrispondenza dell'uscita dei gas di scarico. L'accensione \u00e8 ottenuta mediante due magneti posti nella parte posteriore del motore; i cavi elettrici sono sistemati nella parte interna della V dei cilindri.\nImpiego operativo.\nTra gli episodi relativi alla vita operativa dei velivoli dotati del motore Asso 500, le fonti reperite ne riportano alcuni di una certa rilevanza.\nNel 1926 il pilota collaudatore Alessandro Passaleva a bordo di un idrovolante Savoia-Marchetti dotato di due motori Asso 500 si aggiudic\u00f2 ben diciassette primati mondiali di velocit\u00e0, distanza ed altitudine.\nL'aviatore brasiliano Jo\u00e3o Ribeiro de Barros scelse una coppia di Asso 500 per il proprio Savoia-Marchetti S.55 con il quale effettu\u00f2 un tentativo di trasvolata atlantica, con partenza da Sesto Calende con destinazione Porto Natal."}
{"id": "1656188", "revid": "1613185", "url": "https://it.wikipedia.org/wiki?curid=1656188", "title": "Goldemar", "text": "Goldemar (talvolta chiamato Goldmar, Vollmar, o Volmar) \u00e8 un nano o coboldo del folklore e della mitologia norrena. Durante il medioevo Goldemar era divenuto nella credenza popolare il re dei nani. Nella fiaba \"l'amicizia dei nani\" l'autore Villamaria lo dipinse come un \"possente re dei nani\" con una regina ed una corte di nobili nani al suo servizio; aveva barba e capelli lunghi e di colore argento ed indossava una corona ed un mantello color porpora. In una storia, fugge con la figlia di un re umano. Sopravvivono frammenti di un poema epico di Albrecht von Kemenaten chiamato \"Goldemar\". Il poema narra dell'incontro di Teodorico il Grande con il re nano. Il re compare anche in \"Der junge K\u00f6nig und die Schaf\u00ebrin\" (\"il principe e la pastorella\") del poeta tedesco Ludwig Uhland. I fratelli di Goldemar, Alberich (o Elberich) e Elbegast, compaiono in altri poemi.\nSecondo una leggenda riportata nel 1850 da Thomas Keightley, Goldemar era un coboldo, un genere di spirito della casa del folklore germanico. Viveva con Neveling von Hardenberg al castello Hardenstein sul fiume Ruhr. Interagiva frequentemente coi mortali. Chiamava Neveling suo \"cognato\" e spesso dormiva con lui nello stesso letto. Suonava abilmente l'arpa, si divertiva a giocare a dadi scommettendo ed a smascherare i misfatti del clero.\nGoldemar port\u00f2 buona fortuna alla casata di Neveling, chiedendo solo un posto alla tavola, una stalla per il suo cavallo, e cibo per s\u00e9 e per il suo animale. Lo spirito rifiutava di farsi vedere, ma permetteva ai mortali di toccarlo; Keightley scrive che \"le sue mani erano molli come quelle di una rana, fredde e morbide al tocco\". Dopo che Goldemar ebbe vissuto per tre anni con Neveling, un curioso sparse cenere e erba sul pavimento per provare a vedere le impronte del coboldo. Goldemar tagli\u00f2 a pezzi l'uomo, mise questi sul fuoco a rosolare, tranne la testa e le gambe che fece bollire in una pentola. Dopo port\u00f2 la carne arrostita nella sua stanza e la mangi\u00f2 con gusto. Il giorno dopo and\u00f2 via. Lasci\u00f2 una nota sulla porta della sua stanza nella quale profetizzava che la Casa sarebbe stata tanto sfortunata come lui era stato fortunato quando aveva vissuto l\u00ec.\nHardenstein durante il medioevo era una ricca area mineraria, il che potrebbe spiegare perch\u00e9 il castello \u00e8 stato associato ad uno spirito sotterraneo come Goldemar."}
{"id": "1656189", "revid": "709565", "url": "https://it.wikipedia.org/wiki?curid=1656189", "title": "Fiat A.24", "text": "Il Fiat A.24 era un motore aeronautico 12 cilindri a V di 60\u00b0 raffreddato ad acqua prodotto dall'azienda italiana Fiat Aviazione nel periodo che va dalla met\u00e0 degli anni venti all'inizio degli anni trenta."}
{"id": "1656190", "revid": "56620", "url": "https://it.wikipedia.org/wiki?curid=1656190", "title": "Turmeric", "text": ""}
{"id": "1656203", "revid": "767487", "url": "https://it.wikipedia.org/wiki?curid=1656203", "title": "Il canto del cigno (film 1992)", "text": "Il canto del cigno (\"Swan Song\") \u00e8 un cortometraggio del 1992 diretto da Kenneth Branagh con protagonisti John Gielgud (all'epoca quasi novantenne) e Richard Briers ed \u00e8 tratto dall'omonima opera teatrale del 1887 di Anton Pavlovi\u010d \u010cechov.\nTrama.\nUn vecchio attore ubriaco e malato, rimasto chiuso in un teatro dopo lo spettacolo, rievoca i suoi grandi successi insieme al suggeritore Nikita."}
{"id": "1656204", "revid": "767487", "url": "https://it.wikipedia.org/wiki?curid=1656204", "title": "Qualcuno pagher\u00e0", "text": "Qualcuno pagher\u00e0 \u00e8 un film italiano del 1988 diretto da Sergio Martino.\n\u00c8 un film commedia a sfondo drammatico ambientato nel mondo del pugilato con Daniel Greene, Giuliano Gemma e Keely Shaye Smith.\nProduzione.\nIl film, diretto da Sergio Martino su una sceneggiatura di Robert Brodie Booth, Maria Perrone Capano, dello stesso Sergio Martino e di Sauro Scavolini, fu prodotto da Luciano Martino (autore anche del soggetto) per Medusa Distribuzione, National Cinematografica e Nuova Dania Cinematografica.\nDistribuzione.\nIl film fu distribuito in Italia nel 1988 al cinema.\nAlcune delle uscite internazionali sono state:"}
{"id": "1656205", "revid": "125000117", "url": "https://it.wikipedia.org/wiki?curid=1656205", "title": "Economia del Kosovo", "text": "L'economia del Kosovo \u00e8 una tra le meno sviluppate d'Europa, con un reddito pro capite stimato di \u20ac1.565 (2004). Tali dati non tengono ovviamente conto dell'economia sommersa, molto diffusa in Kosovo.\nEra la provincia pi\u00f9 povera della Jugoslavia. A questo si \u00e8 aggiunto negli anni Novanta, una povera politica economica, sanzioni internazionali, limitate esportazioni e soprattutto, un asperrimo conflitto etnico.\nAttualmente l'economia kosovara rimane debole, dopo un picco nel 2000 e 2001, scese in negativo nel 2002 e 2003. Il Kosovo ha un enorme debito pubblico internazionale. Le rimesse dei kosovari residenti all'estero costituiscono un'importante fonte economica.\nDal 2007 il Kosovo \u00e8 membro della CEFTA, come UNMIK.\nAziende private per settore\nUnit\u00e0 monetaria.\nL'euro (\u20ac) \u00e8 la moneta ufficiale del paese, utilizzata anche dalle forze di stato bench\u00e9 il suo utilizzo non sia stato autorizzato dalla Banca centrale europea. Poche le minoranze serbe che per i loro affari utilizzano il dinaro.\nSettore primario.\nAgricoltura.\nL'agricoltura \u00e8 la principale attivit\u00e0 praticata soprattutto nella nazione Kosovara\nIl Kosovo possiede un'area di 1,1 milioni di ettari coltivabili (il 53% del suo territorio). Pi\u00f9 del 60% della popolazione vive in aree rurali e la maggior parte di loro lavora nel campo agricolo. Principalmente si tratta di attivit\u00e0 di sussistenza con fattorie familiari con meno di 3 ettari di superficie. Meno dell'1% delle fattorie ne possiede pi\u00f9 di 10. Esistono alcune grandi fattorie, tra i 500 e i 1500 ettari, attualmente sotto il controllo del Kosovo Trust Agency che presentano interessanti possibilit\u00e0 di investimento in zona.\nIl Ministero dell'Agricoltura, Attivit\u00e0 Forestali e Sviluppo Rurale, assistito da esperti internazionali, ha sviluppato una serie di documenti su strategie e politiche da applicare per sviluppare la remunerativit\u00e0 di tale settore. Il governo ha introdotto misure fiscali per stimolare l'agricoltura locale e la produzione industriale.\nPrincipali colture\nIl settore vinicolo ha sempre avuto una grande tradizione in Kosovo. la produzione di vini e brandy \u00e8 una voce importante dell'esportazione kosovara. Il terreno destinato ai vigneti \u00e8 passato dai circa 9.000 ha di prima della guerra del 1999 agli attuali 4.891 ha.\nAllevamento.\nIl clima favorevole e i recenti investimenti statali e con fondi provenienti dall'estero, stanno sviluppando anche il settore dell'allevamento. Recenti agevolazioni fiscali sromosse dal governo hanno tra l'altro dato la possibilit\u00e0 di avere maggiori fondi da investire per le nuove tecnologie in campo zootecnico.\nCapi di bestiame\nPesca.\nCirca una ventina di imprese si concentrano sul settore della pesca, che \u00e8 esclusivamente in acqua dolce.\nSettore secondario.\nIndustria.\nCentro nevralgico del sistema industriale kosovaro \u00e8 l'industria pesante e tutti i settori collegati all'industria estrattiva.\nIndustria estrattiva.\nCardine dell'economia kosovara \u00e8 l'industria estrattiva. Il primo prodotto per importanza \u00e8 il piombo: il complesso minerario di Trepca, nella parte nord-occidentale del paese, \u00e8 uno dei maggiori produttori a livello mondiale. Altri importanti prodotti dell'industria estrattiva sono lignite e zinco.\nSettore energetico.\nIn Kosovo esistono inoltre importanti centrali termoelettriche che costituiscono la principale fonte d'elettricit\u00e0 della Serbia e della Macedonia.\nSettore terziario.\nCommercio.\nPrincipali partner commerciali\nL'UNMIK ha di fatto imposto un sistema di commerci con dogane internazionali. Principale partner economico\ndel Paese \u00e8 la Repubblica di Macedonia, seguita dalla Serbia, dalla Germania e dalla Turchia.\nTurismo.\nNell'attuale panorama economico kosovaro il turismo \u00e8 una voce quasi inesistente. Nonostante le grandi ricchezze naturali ed artistiche sono poche se non del tutto inesistenti le infrastrutture dedicate al turista.\nIl paese \u00e8 sostanzialmente poco urbanizzato e la natura \u00e8 la padrona in buona parte del territorio. Nelle montagne al confine con l'Albania esistono alcune strutture attrezzate con impianti sciistici e sentieri per il trekking.\nDal punto di vista artistico ed architettonico, gioiello artistico in Kosovo sono i monasteri serbo ortodossi, alcuni dei quali dichiarati Patrimonio dell'Umanit\u00e0 dall'Unesco, primi fra tutti il Monastero di Gra\u010danica (1313), a sud-est di Pristina, e il famoso Monastero patriarcale di Pe\u0107 (XIII secolo), a ovest di Pe\u0107."}
{"id": "1656207", "revid": "111325", "url": "https://it.wikipedia.org/wiki?curid=1656207", "title": "Crystal Art Studio", "text": ""}
{"id": "1656208", "revid": "15756", "url": "https://it.wikipedia.org/wiki?curid=1656208", "title": "Anton Francesco Doni", "text": "Biografia.\nFiglio di Bernardo di Antonio Doni, forbiciaio, non era imparentato col ricchissimo Agnolo Doni che negli anni in cui nasceva era committente di Michelangelo e Raffaello. Originario del quartiere di San Lorenzo, in una lettera del 3 gennaio 1549, inviata da Firenze a B. Volpe che lo diceva discendente del poeta Salvino, sodale di Dante, il Doni scrisse una sua genealogia ironica, per lo pi\u00f9 fantasiosa, in cui si diceva di famiglia ghibellina, avente due papi (\"Dono I\" e \"Dono II\"), esiliata da Firenze per l'ostilit\u00e0 dei Medici e radicatisi poi a Pistoia, in Ungheria e a Napoli; di aver vestito l'abito dei Servi di Maria e di aver svolto l'attivit\u00e0 di \"maestro di dottrina\" al convento dell'Annunziata; di aver lasciato i Serviti e la citt\u00e0 di Firenze attorno al 1540, esser diventato prete, e aver iniziato un vagabondaggio per varie citt\u00e0 dell'Italia settentrionale (Genova, Alessandria, Pavia, Milano).\nNel 1542 si rec\u00f2 a Piacenza, dove frequent\u00f2 per qualche tempo la facolt\u00e0 di giurisprudenza, entr\u00f2 a far parte dell\"Accademia Ortolana\" con il nome di \"Semenza\" e inizi\u00f2 la sua attivit\u00e0 letteraria: nel 1543 infatti usc\u00ec a Piacenza, per i tipi del Simonetta, un suo volume di \"Lettere\". Nel 1544 si rec\u00f2 a Venezia, dove si ferm\u00f2 poco tempo prima di recarsi a Roma e di nuovo a Firenze (dove apr\u00ec una tipografia e divenne primo segretario dell\"Accademia degli Umidi\"). Nel 1547 si rec\u00f2 di nuovo a Venezia dove entr\u00f2 nell\"Accademia Pellegrina\" e si dedic\u00f2 definitivamente alla professione di letterato.\nPubblic\u00f2 nel 1552 \"I mondi\", un romanzo ispirato a \"L'Utopia\" (1516) di Tommaso Moro che lo stesso Doni aveva pubblicato a Venezia nel 1548 nella traduzione dal latino di Ortensio Lando. \"I mondi\" del Doni \u00e8 considerata una delle opere utopiche rinascimentali precorritrici della letteratura fantastico-fantascientifica italiana.\nDotato di carattere polemico, entr\u00f2 in violente diatribe col Domenichi e con l'Aretino, in precedenza suoi intimi amici. Nella citt\u00e0 lagunare scrisse la maggior parte delle sue opere. Nel 1555 si rec\u00f2 a Pesaro nella speranza di ottenere un impiego presso il duca Guidobaldo II della Rovere. L'impiego sfum\u00f2 per le beghe di Pietro Aretino a cui il Doni rispose con un libello infamante in cui fra l'altro prediceva la morte dell'Aretino entro l'anno, profezia avveratasi. Nel 1564 abbandon\u00f2 nuovamente Venezia e, dopo brevi soggiorni ad Ancona e a Ferrara, si ritir\u00f2 con un figlio a Monselice, dove risiedette fino alla morte.\nLa sua opera principale rimane \"La libraria del Doni fiorentino. Nella quale sono scritti tutti gl'autori vulgari con cento discorsi sopra quelli. Tutte le tradutioni fatte all'altre lingue, nella nostra &amp; una tavola generalmente come si costuma fra librari\", edita nel 1550, che fu il primo tentativo di realizzare una bibliografia in Italia. L'opera non fu frutto di un lavoro sistematico: come lo stesso autore ammise, non aveva pretese di raccogliere tutto ci\u00f2 che poteva, ma semplicemente risultare utile a chi doveva ricercare un documento fino ad allora introvabile.\nInoltre, rispetto a Giovanni Tritemio (1462-1516) e Conrad Gessner (1516-1565), suoi predecessori illustri nella storia della Bibliografia, il Doni la intitola \"Libraria\", inserendo nell'elenco anche opere scritte in volgare."}
{"id": "1656216", "revid": "287204", "url": "https://it.wikipedia.org/wiki?curid=1656216", "title": "Distaccamento navale Orcadas", "text": "Il distaccamento navale Orcadas (in spagnolo \"Destacamento Naval Orcadas\"), conosciuta anche come base Orcadas \u00e8 una base antartica permanente argentina.\nUbicazione.\nLocalizzata a ad una latitudine di 60\u00b0 44\u2032 sud e ad una longitudine di 44\u00b044\u2032 ovest la stazione si trova sull'isola Laurie, nelle isole Orcadi meridionali.\nStoria.\nNel 1903 William Speirs Bruce arriva sull'isola Laurie con la spedizione Scotia e vi fonda la \"Osmond House\", una stazione meteorologica. Durante i successivi giorni la nave \"Scotia\" viene intrappolata dalla banchisa e l'equipaggio \u00e8 costretto a trascorrere l'inverno sull'isola.\nNel dicembre dello stesso anno Bruce e la maggior parte dell'equipaggio salpano alla volta di Buenos Aires per far riparare la nave, ma lasciano alcuni uomini per continuare le osservazioni meteorologiche. In Argentina Bruce offre al governo locale le strutture della base, per una somma di 5 000 pesos. Alle trattative partecip\u00f2 anche il governo britannico, rappresentato dall'ambasciatore a Buenos Aires che dette il suo assenso. Il presidente argentino Julio Argentino Roca accetta la transazione mediante decreto il 2 gennaio 1904 ed organizza il gruppo incaricato di gestire la struttura.\nL'Argentina prende fisicamente possesso della stazione il 22 febbraio 1904, che da allora \u00e8 stata abitata con continuit\u00e0. \u00c8 stata inoltre la prima stazione radiotelegrafica dell'Antartide (nel 1927).\nLa base Orcadas \u00e8 stata l'unica base scientifica dell'arcipelago per oltre 40 anni, sino alla costruzione della base estiva britannica Signy.\nAttivit\u00e0.\nLa base si compone di 11 edifici e svolge quattro principali temi di ricerca: glaciologia (continentale e marina), sismologia e meteorologia (dal 1903).\nClima.\nSecondo la classificazione dei climi di K\u00f6ppen, la stazione ha un clima della tundra, molto vicino alle caratteristiche del clima glaciale. Le principali caratteristiche sono:"}
{"id": "1656217", "revid": "146644", "url": "https://it.wikipedia.org/wiki?curid=1656217", "title": "Base Orcadas", "text": ""}
{"id": "1656218", "revid": "146644", "url": "https://it.wikipedia.org/wiki?curid=1656218", "title": "Isole Orcadi meridionali", "text": ""}
{"id": "1656223", "revid": "547034", "url": "https://it.wikipedia.org/wiki?curid=1656223", "title": "Rete di ospitalit\u00e0", "text": "Una rete di ospitalit\u00e0, \u00e8 un'associazione o un circolo di persone che si scambiano reciprocamente un posto letto, gratuitamente, oppure a cambio di attivit\u00e0 che possono essere di vario tipo.\nReti di ospitalit\u00e0 mondiali.\nSoprattutto con l'avvento di internet, si sono andate formando e organizzando una serie di Reti mondiali di ospitalit\u00e0 gratuita.\nSono gratuite nel senso che permettono di pernottare gratis ai loro membri iscritti, invece di dover pagare costosissimi hotel, o consentono di trovare dei \"ripari di fortuna\", a coloro che non godano di un ricco patrimonio. Ecco quindi che queste associazioni vengono incontro soprattutto ai giovani, studenti e viaggiatori che vogliono esplorare il mondo pur non disponendo di troppi mezzi.\nAlcune reti prevedono il pagamento di una \"quota associativa\", di solito minima, o altre piccole spese, come pu\u00f2 essere il cibo; ma non l'ospitalit\u00e0, che viene invece fornita gratis.\nGratuite.\nAl momento, le uniche totalmente gratuite, cio\u00e8 che non prevedono nemmeno spese associative, risultano essere\nLa prima, oltre all'iscrizione gratuita di base, prevede anche l'opzione per una sorta di iscrizione quale \"membro registrato\", a pagamento, che offrirebbe maggiori garanzie.\nCon pagamento quota associativa.\nLe quote associative da versare sono annuali, e rimangono tuttavia di solito minime e simboliche proprio per garantire a tutti un'ampia partecipazione.\nAltre condizioni.\nA parte le eventuali spese di quota associativa o acquisto di materiale vario, alcune si concentrano definitivamente su un certo tipo di scambio o richieste.\nCome per esempio i soci del Mensa i quali, attraverso il programma SIGHT, godono di questo tipo di servizio, gratuitamente, in oltre 100 paesi del mondo. Questo interscambio, limitato a chi ha un quoziente di intelligenza superiore alla norma, \u00e8 nato per favorire proprio la conoscenza attiva fra i singoli partecipanti.\nUn altro esempio lo pu\u00f2 fornire la catena di autostoppisti (che possedeva anch'essa una rete simile di ospitalit\u00e0, poi scomparsa) o quella dei partecipanti di alcune Banche del Tempo.\nUna in particolare, la Pasporta Servo (e anche Amikeca Reto, nata da essa), richiederebbe, quale unica condizione, solamente la conoscenza della lingua esperanto.\nPoi, abbiamo le altre tipologie come i siti di Homeshare e Workaway oppure ancora Worldpackers, che richiederebbero invece in cambio l'esecuzione di piccoli lavori domestici, compagnia, o lavori nelle Fattorie (WWOOF), o altro ancora. In alcune nazioni Workaway, offrirebbe addirittura una \"remunerazione\" in valuta locale se il lavoro \u00e8 troppo intenso, per aiutare i viaggiatori.\nStoria.\nPartendo proprio da internet, le ultime ad essere nate, sono:\nNightswapping: servizio simile al Couchsurfing, nato nel 2012.\nGlobalFreeLoaders: servizio di ospitalit\u00e0 online fondato dall'australiano Adam Staines, nel dicembre 2005, che unisce persone in giro per il mondo. La partecipazione \u00e8 libera e gratuita: chiunque pu\u00f2 iscriversi senza dover pagare alcunch\u00e9 e senza obblighi. Tra i Paesi presenti, l'Australia \u00e8 sicuramente una delle meglio rappresentate. \nE poi, abbiamo appunto: la rete chiamata Couchsurfing, fondata nel 2003 da un certo Casey Fenton, un giovane programmatore di appena 25 anni, del New Hampshire. Questi decise di inventare un programma che mettesse in contatto ed in comunicazione fra di loro tutte quelle persone che aveva conosciuto fino ad allora grazie al proprio lavoro. All'inizio. Ora, conta invece circa un milione di membri sparsi in tutto il mondo.\nPrima di lui, nel luglio del 2000, l'associazione Hospitality Club faceva il suo ingresso in scena. A inventarla, \u00e8 un tedesco di nome Veit K\u00fchne.\nE prima ancora, nel 1999: AuPairWorld (scambio \"alla pari\").\nNel 1987, era la volta di Amikeca Reto.\nMentre, il Pasporta Servo, funziona dal 1974 (anche se la prima volta che l'idea apparve fu nel 1966 sotto il nome di \"Programo Pasporto\").\nAncora prima, nel 1971 in Inghilterra, dall'idea di una donna chiamata Sue Coppard, nasceva il WWOOF, il quale si occupa principalmente di mettere in comunicazione la campagna; quindi, la gente che vive in ambienti rurali e la citt\u00e0.\nLa pi\u00f9 antica di tutte tuttavia, se eccettuiamo gli ostelli della giovent\u00f9 datati all'inizio del Novecento (che non sono peraltro gratuiti), risulta essere invece il Servas. Anch'essa mondiale, fu inventata nel 1949 da Bob Luitweiler, come movimento pacifista.\nObiettivi.\nCos\u00ec come certe altre organizzazioni e club (sull'autostop organizzato per esempio) sono nate per fornire un maggior \"margine di sicurezza\" su una prassi usata da sempre, cos\u00ec queste Reti di ospitalit\u00e0, si prefiggono, ognuna con le proprie modalit\u00e0, di assicurare un minimo di \"controllo\" sulla gente che viaggia, in modo da poter fornire una certa \"sicurezza\", per lo meno ai soci delle stesse. La prassi usata da sempre, in questo caso, \u00e8 l'ospitalit\u00e0. Sacra in molti luoghi, e per molte culture.\nAlcune poi, come Amikeca Reto o Servas nate appunto come movimenti pacifisti, si prefiggono specificatamente la pace nel mondo, e la collaborazione fra i popoli.\nNon mancano quelle specifiche di certi gruppi o settori, come l'ospitalit\u00e0 mondiale per ciclisti e lo scambio di appartamenti, una sorta di baratto delle case."}
{"id": "1656225", "revid": "799790", "url": "https://it.wikipedia.org/wiki?curid=1656225", "title": "St. Louis Blues (disambigua)", "text": ""}
{"id": "1656228", "revid": "1543377", "url": "https://it.wikipedia.org/wiki?curid=1656228", "title": "Premio Rumford", "text": "Nel 1796, Benjamin Thompson, noto anche come Conte Rumford, don\u00f2 indipendentemente $5000 alla Royal Society di Londra e all'American Academy of Arts and Sciences ( statunitense) perch\u00e9 attribuissero un premio biennale agli scienziati impegnati in ricerche nel campo della luce o del calore.\nLa Royal Society di Londra inizi\u00f2 ad assegnare la Medaglia Rumford; l'American Academy of Arts and Sciences il Premio Rumford dal 1839.\nIl Premio Rumford, uno dei pi\u00f9 antichi premi scientifici degli Stati Uniti, viene attribuito a scienziati che lavorano negli USA e viene assegnato con frequenza variabile.\nAttualmente consiste in una medaglia d'oro e d'argento."}
{"id": "1656231", "revid": "287204", "url": "https://it.wikipedia.org/wiki?curid=1656231", "title": "Rete di ospitalita", "text": ""}
{"id": "1656232", "revid": "1573940", "url": "https://it.wikipedia.org/wiki?curid=1656232", "title": "Cimicoidea", "text": "Cimicoidea , \u00e8 una superfamiglia di Insetti Rincoti (Sottordine Heteroptera), comprendente in generale forme zoofaghe, fra cui sia specie ematofaghe sia specie artropofaghe.\nIn diversi Cimicoidei, in particolare nella famiglia dei Cimicidi, la fecondazione avviene nell'emocele .\nSistematica.\nLa superfamiglia si suddivide in cinque famiglie:"}
{"id": "1656236", "revid": "433605", "url": "https://it.wikipedia.org/wiki?curid=1656236", "title": "Ukbara", "text": "\u2018Ukbar\u00e2 (\u0639\u0643\u0628\u0631\u0627) era una citt\u00e0 medievale irachena, situata sulla riva sinistra del Tigri, tra Samarra e Baghdad. Da allora il Tigri ha cambiato il suo corso e le rovine di \u2018Ukbar\u00e2 si trovano lontano dal fiume. Il suo nome ha forse ispirato il nome \"Uqbar\" nel racconto di Borges \"Tl\u00f6n, Uqbar, Orbis Tertius\".\nLa citt\u00e0 venne ricostruita da Sapore I con il nome di \"Vuzurg-Shapur\"."}
{"id": "1656238", "revid": "146644", "url": "https://it.wikipedia.org/wiki?curid=1656238", "title": "Wwoof", "text": ""}
{"id": "1656242", "revid": "266224", "url": "https://it.wikipedia.org/wiki?curid=1656242", "title": "Con il nastro rosa", "text": ""}
{"id": "1656251", "revid": "28592", "url": "https://it.wikipedia.org/wiki?curid=1656251", "title": "Secondo millennio a.C.", "text": ""}
{"id": "1656252", "revid": "31886", "url": "https://it.wikipedia.org/wiki?curid=1656252", "title": "Bonifacio di Savoia (beato)", "text": "&lt;br&gt;Non deve essere confuso con il nipote Bonifacio di Savoia (1244-1263), figlio del fratello Amedeo IV di Savoia (1197-1254), che dal 1243 fino alla morte govern\u00f2 la Contea di Savoia condividendo il potere (fino al 1259) con il cugino Tommaso II di Savoia (1199-1259).\nOrigine.\nBonifacio, secondo Samuel Guichenon, era l'undicesimo figlio del Conte di Savoia e Conte d'Aosta e Moriana, Tommaso I e della moglie, Margherita o forse Beatrice, che secondo la \"Chronica Albrici Monachi Trium Fontium\" era figlia del Conte di Ginevra, Guglielmo I e della signora di Faucigny, Beatrice. Tommaso I di Savoia, secondo lo storico francese, Samuel Guichenon, nel suo \"Histoire g\u00e9n\u00e9alogique de la royale maison de Savoie\", era l'unico figlio maschio dell'ottavo Conte di Savoia e Conte d'Aosta e Moriana e marchese d'Italia, Umberto III, detto \"il Santo\" e di Beatrice di M\u00e2con, che, secondo la \"Chronica Albrici Monachi Trium Fontium\", era figlia di Gerardo I, conte di M\u00e2con e di Vienne e di Maurette de Salins, figlia del signore di Salins, Gaucher IV e della moglie di cui non si conoscono n\u00e9 il nome n\u00e9 gli ascendenti.\nBiografia.\nBonifacio comp\u00ec una carriera ecclesiastica iniziandola nel monastero di Grenoble.\nBonifacio compare citato nel documento n\u00ba 58 del \"Peter der Zweite, Graf von Savoyen, Markgraf in Italien\", inerente all'accordo di Tommaso I con il vescovo di Sion, del 1224, venne controfirmato anche dalla madre (\"Comitissa uxor Thom\u00e6\") e dai figli chierici, tra cui Bonifacio (quatuor filii clerici videl. Willelmus, Thomas, Petrus et Bonifacius).&lt;br&gt;compare ancora citato nel documento n\u00ba 76 del \"Peter der Zweite, Graf von Savoyen, Markgraf in Italien\", inerente ad una donazione della madre Margherita (\"M. comitissa Sabaudie et marchisa in Ytalia\"), all'abbazia di Altacomba, del 1231, assieme ai figli, tra cui Bonifacio (Amedeus, Aymo, W. electus Valentinus, Thomas, Petrus, Bonifacius et Philippus).\nSempre nel 1231, nel mese di marzo, Bonifacio divenne vescovo di Losanna, come ci informa il documento n\u00ba 78 del \"Peter der Zweite, Graf von Savoyen, Markgraf in Italien\".\nNel 1232, Bonifacio divenne priore di Nantua, carica che ricopr\u00ec per breve tempo. Infatti fu tosto eletto vescovo di Belley dal capitolo della cattedrale di Belley, desiderosi di avere come guida spirituale un religioso di natali illustri: guid\u00f2 la diocesi dal 1232 al 1243. Nel contempo gli fu affidata anche quella di Valence, lasciata vacante dal fratello Guglielmo, come conferma la \"Chronica Albrici Monachi Trium Fontium\".\nSuo padre, Tommaso I mor\u00ec il 1\u00ba marzo 1233; la \"Chronica Albrici Monachi Trium Fontium\" riporta che la morte di Tommaso I (\"comitis Thome de Sabaudia\") \u00e8 avvenuta nel 1232, mentre il documento n\u00b0 DXXXVII del \"Regesta comitum Sabaudiae\" riporta la morte di Tommaso (\"Thomas comes Sabaudiae\") al 1\u00ba marzo 1233 (\"1233, 1 Martii\"). A Tommaso I succedette il fratello primogenito Amedeo, come Amedeo IV.\nNel 1339, assieme alla madre (\"genetrice sua\") ed ai fratelli Amedeo IV (\"Amedeus comes Sabaudie et in Italie marchio\") e Filippo, Bonifacio (\"B. Bellicensi Electo et Philippo Metensi Primicerio\") fecero una donazione a Margherita, contessa di Kyburg, rispettivamente loro figlia e sorella, come ci viene confermato dal documento n\u00ba 123 del \"Peter der Zweite, Graf von Savoyen, Markgraf in Italien\".\nLa nipote, Eleonora di Provenza, nel 1236, era diventata moglie del re di Inghilterra, Enrico III, e quindi regina d'Inghilterra, riusc\u00ec, negli anni successivi a far accogliere a corte diverse persone provenienti dalla Provenza, ma soprattutto dalla Savoia, tra gli altri suoi tre zii, Bonifacio, assieme ai fratelli, Pietro, il futuro conte di Savoia Pietro II (1263-1268), gi\u00e0 Signore del Vaud (1233-1268), che divenne Conte di Richmond (1241-1268), e Guglielmo (\u20201239), vescovo di Valence e rettore di Vienne; Bonifacio divenne arcivescovo di Canterbury, fu nominato arcivescovo di Canterbury nel 1241, ma la carica fu ratificata da papa Innocenzo IV solo il 17 settembre 1243, come ci informa il monaco benedettino inglese, cronista della storia inglese, Matteo di Parigi. \nBonifacio raggiungere la sua nuova sede solo nel 1244, per poi lasciarla nuovamente negli anni successivi al 1245, partecipando al Concilio di Lione del luglio 1245, dove il Papa Innocenzo IV lo consacr\u00f2 arcivescovo di Canterbury, primate della chiesa inglese e, nel contempo elesse arcivescovo di Lione un altro suo fratello, Filippo, come ci informa Matteo di Parigi.&lt;br&gt;Appoggi\u00f2 Innocenzo IV nel favorire, nel 1246, il matrimonio di sua nipote, sorella della regina d'Inghilterra Eleonora, la Contessa di Provenza e di Forcalquier, Beatrice, con il fratello del re di Francia, Carlo, il futuro re di Sicilia.&lt;br&gt;Rientr\u00f2 nella sede arcivescovile inglese solo nel 1249.\nIl conflitto con il Re.\nGi\u00e0 nel periodo in cui Bonifacio si trovava in Francia, Enrico III lo diffidava a tenere rapporti col re di Francia, Luigi IX.&lt;br&gt;Bonifacio fu molto energico nel difendere le libert\u00e0 della sua sede arcivescovile ed entr\u00f2 in conflitto con il re Enrico III a proposito della elezione del chierico di Enrico, Robert Passelewe alla sede vescovile di Chichester. Questi fu esaminato da Roberto Grossatesta, che lo trov\u00f2 inadatto per un ufficio episcopale e Bonifacio annull\u00f2 l'elezione nel 1244. Egli fu anche coinvolto in una controversia con i fratellastri del re, in particolare con Aymer de Valence, vescovo di Winchester, e anche con i propri suffraganei, che si risentivano del fatto che egli controllava attentamente il loro operato. Nel 1256 Bonifacio tent\u00f2 di far nominare lo studioso inglese, appartenente all'Ordine francescano, Adamo Marsh (o \"Adam de Marsico\"), allievo di Grossatesta, al vescovado di Ely, ma ci\u00f2 fu impedito da papa Alessandro IV, che gli prefer\u00ec il benedettino Ugo di Balshan, gi\u00e0 vice-priore del monastero di Ely. In quello stesso anno si rec\u00f2 a Torino a perorare la liberazione del fratello Tommaso II di Savoia, tenuto prigioniero dai torinesi.&lt;br&gt;Sempre in quel periodo Bonifacio avrebbe dovuto raccogliere le rendite di un anno presso tutte le chiese vacanti entro le province.\nNel 1258 e nel 1259 egli fu membro del Consiglio dei 15, di cui alle Disposizioni di Oxford.Nell'aprile del 1260 Bonifacio lavor\u00f2 con Riccardo di Cornovaglia per mediare la pace fra il re Enrico III ed il principe Edoardo.\nAccompagn\u00f2 poi sua nipote, la regina, ed il principe Edoardo a Burgos, in Spagna, per il matrimonio di Edoardo con Eleonora di Castiglia. Durante la Seconda guerra dei baroni, pare che Bonifacio avesse fatto inizialmente causa comune con i vescovi inglesi contro le esazioni del papa e del re, ma si sarebbe successivamente e gradualmente avvicinato alle posizioni del sovrano. Nel 1262 si ritir\u00f2 in Francia ove si un\u00ec ai legati pontifici nella scomunica dei baroni ribelli.\nNel gennaio 1265 non fu convocato dal Parlamento poich\u00e9 si trovava all'estero, ma nel medesimo anno, con il trionfo del partito del re, rientr\u00f2 in Inghilterra.\nLa fine.\nPapa Urbano IV gli ordin\u00f2 di riparare o ricostruire gli edifici a Lambeth e l'attuale Cappella del palazzo di Lambeth \u00e8 parte del lavoro da lui intrapreso. Bonifacio mor\u00ec in Savoia, nel 1270, dove era tornato per una visita, il \"Florentii Wigorniensis monachi Chronicon ex chronicis\" riporta che Bonifacio (Bonifacius Cantuarensis archiepiscopus) mor\u00ec il 18 luglio nei pressi di Baleys (\"XV Kal Aug apud Baleys\"), precisamente a Sainte-H\u00e9l\u00e8ne-des-Mill\u00e8res; anche gli \"Obituaires de la province de Sens. Tome 3\" confermano la morte di Bonifacio il 18 luglio 1270 (XV Kal Augusti. Obiit Bonifacius Cantuarensis archiepiscopus, monachus [1270]).\nBonifacio fu sepolto nella Abbazia cistercense di Altacomba.\nUna valutazione generale.\nMatthew Paris, monaco benedettino e cronista inglese, disse di lui che era: \u00abnoto pi\u00f9 per i suoi natali che per la sua intelligenza\u00bb. Mostrava poco interesse per i doveri del suo ufficio. Le sue esazioni ed il suo arrogante comportamento, in concomitanza con il fatto di essere uno straniero, urtavano gli inglesi. Egli era pesantemente coinvolto nelle vicende della sua famiglia sul continente e trascorse quattordici anni su ventinove del suo mandato di arcivescovo inglese fuori dall'Inghilterra, cosa peraltro allora non del tutto eccezionale per prelati di quel rango, se si tiene conto dei numerosi impegni per Concili, Sinodi, ecc. e della lunga durata dei viaggi. A suo credito si deve riconoscere che, sia pur con tutti i suoi difetti, godeva di ottima fama pastorale: era definito infatti \"pauperum amator\" (amante dei poveri). Inoltre fu assai pervicace nel cercare di affrancare la sua sede vescovile dai debiti. Egli aveva infatti ereditato dal suo predecessore un arcivescovado carico di 22.000 marchi di debiti, ma riusc\u00ec a lasciare alla sua morte la sede arcivescovile priva di debiti. Inoltre fu sempre forte sostenitore dell'indipendenza della Chiesa d'Inghilterra, arrivando a convocare nel 1258, a questo scopo, un Concilio a Merton.\nEgli si adoper\u00f2 anche per la canonizzazione di Sant'Edmondo mentre si trovava a Lione presso la corte papale in esilio, dal 1244 al 1249.\nCulto.\nNel 1838 papa Gregorio XVI lo dichiar\u00f2 beato. Egli viene commemorato il 4 luglio."}
{"id": "1656254", "revid": "28592", "url": "https://it.wikipedia.org/wiki?curid=1656254", "title": "Primo millennio a.C.", "text": ""}
{"id": "1656255", "revid": "12582", "url": "https://it.wikipedia.org/wiki?curid=1656255", "title": "Nodo Savoia", "text": ""}
{"id": "1656256", "revid": "1573940", "url": "https://it.wikipedia.org/wiki?curid=1656256", "title": "Joppeicus paradoxus", "text": "Joppeicus paradoxus (Rhynchota: Joppeicidae), \u00e8 un insetto predatore, unica specie dell'albero tassonomico che fa capo alla superfamiglia Joppeicoidea (Heteroptera Cimicomorpha).\nL'insetto \u00e8 lungo circa 3 mm, di forma allungata e depressa, con antenne ben sviluppate, rostro trimero, e tarsi biarticolati. \u00c8 un predatore attivo su specie dannose alle derrate alimentari, in particolare su uova e larve di Coleotteri (\"Tribolium\" sp. e \"Oryzaephilus surinamensis\") e su giovani larve di Lepidotteri (\"Ephestia\" sp. e \"Plodia interpunctella\", ecc.). \nL'utilit\u00e0 di questo insetto si prospetta nell'impiego in lotta biologica in alternativa all'uso del bromuro di metile, per il quale \u00e8 in corso il bando in ambito mondiale a causa del grave impatto ambientale. Alla luce di recenti prove sperimentali, J. paradoxus si sarebbe rivelato pi\u00f9 efficace, nel controllo degli insetti dannosi alle derrate, di altri predatori gi\u00e0 presenti in commercio , quale il Rincote Antocoride \"Xylocoris flavipes\", mentre altre esperienze, condotte dagli stessi ricercatori, denotano un'efficacia minore .\nLa presenza del predatore \u00e8 stata riscontrata in diverse regioni dell'Africa e del Medio Oriente e in magazzini di derrate alimentari in Thailandia ."}
{"id": "1656257", "revid": "62221", "url": "https://it.wikipedia.org/wiki?curid=1656257", "title": "Joppeicidae", "text": ""}
{"id": "1656259", "revid": "62221", "url": "https://it.wikipedia.org/wiki?curid=1656259", "title": "Joppeicus", "text": ""}
{"id": "1656260", "revid": "62221", "url": "https://it.wikipedia.org/wiki?curid=1656260", "title": "Joppeicoidea", "text": ""}
{"id": "1656266", "revid": "28592", "url": "https://it.wikipedia.org/wiki?curid=1656266", "title": "Universit\u00e0 della Sorbona", "text": ""}
{"id": "1656268", "revid": "88740", "url": "https://it.wikipedia.org/wiki?curid=1656268", "title": "Bernstein", "text": ""}
{"id": "1656271", "revid": "1632387", "url": "https://it.wikipedia.org/wiki?curid=1656271", "title": "Earthshaker (album)", "text": "Earthshaker \u00e8 il terzo album in studio dei Y&amp;T, uscito nel 1981 per l'Etichetta discografica A&amp;M Records."}
{"id": "1656273", "revid": "47767", "url": "https://it.wikipedia.org/wiki?curid=1656273", "title": "Berezovskij", "text": ""}
{"id": "1656277", "revid": "1632387", "url": "https://it.wikipedia.org/wiki?curid=1656277", "title": "Black Tiger (album)", "text": "Black Tiger \u00e8 il quarto album in studio dei Y&amp;T, uscito nel 1982 per l'Etichetta discografica A&amp;M Records."}
{"id": "1656279", "revid": "1632387", "url": "https://it.wikipedia.org/wiki?curid=1656279", "title": "Mean Streak (Y&amp;T)", "text": "Mean Streak \u00e8 il quinto album in studio dei Y&amp;T, uscito nel 1982 per l'Etichetta discografica A&amp;M Records."}
{"id": "1656282", "revid": "122516495", "url": "https://it.wikipedia.org/wiki?curid=1656282", "title": "Kubinka", "text": "Kubinka \u00e8 una cittadina della Russia europea centrale (oblast' di Mosca), situata una sessantina di chilometri a ovest della capitale sulle rive del fiume \"Setun\"; dal punto di vista amministrativo, dipende direttamente dall'oblast' di Mosca; ha ottenuto lo \"status\" di citt\u00e0 nel 2004.\nKubinka \u00e8 sede di un Museo dei mezzi corazzati."}
{"id": "1656285", "revid": "59975", "url": "https://it.wikipedia.org/wiki?curid=1656285", "title": "Hear n' Aid", "text": ""}
{"id": "1656286", "revid": "486946", "url": "https://it.wikipedia.org/wiki?curid=1656286", "title": "Sumska oblast", "text": ""}
{"id": "1656287", "revid": "6923", "url": "https://it.wikipedia.org/wiki?curid=1656287", "title": "IMMSI", "text": "Immsi S.p.A. \u00e8 una holding italiana controllata dalla famiglia Colaninno.\nLa societ\u00e0 \u00e8 quotata dal febbraio 2000 presso la Borsa valori di Milano nell'indice FTSE Italia Small Cap.\nStoria.\nImmsi nasce il 10 febbraio 2000 come controllata di Telecom Italia, che le conferisce il ramo immobiliare di Sirti S.p.A., un bouquet di 24 immobili, principalmente dislocati nelle province di Roma e Milano, costruiti per supportare la realizzazione di reti telefoniche, con un valore stimato tra i 401 ed i 410 miliardi di lire.\nSi quota alla Borsa di Milano nello stesso anno, con Telecom Italia che rimane primo azionista con il 45% delle azioni.\nNel novembre 2002, la compagnia telefonica nazionale vende il 45% alla famiglia Colaninno per 68.3 milioni di euro, diventando successivamente la finanziaria di un gruppo cui fanno capo oltre 40 societ\u00e0 operative in settori di attivit\u00e0 diversificati, in particolare industriale, cantieristico navale e immobiliare.\nLa societ\u00e0 \u00e8 presieduta da Roberto Colaninno che la controlla con le partecipate: \"Omniainvest\" S.p.A. (44,141%) destinata all'investimento in campo industriale (all'iniziativa partecipano i manager Rocco Sabelli e Luciano La Noce e il banchiere Ruggero Magnoni) e coordinata dalla holding di famiglia \"Omniaholding S.p.A.\" (15,002%). Amministratore delegato e direttore generale \u00e8 il secondogenito di Colaninno, Michele, mentre il primogenito, Matteo, fa parte del consiglio d'amministrazione.\nNell'ottobre 2003 la societ\u00e0 acquisisce la Piaggio, l'azienda di Pontedera che, dal 1999 in mano al fondo di private equity della banca d'affari Morgan Granfell, si trova in difficolt\u00e0 con 500 milioni di debiti (la met\u00e0 del fatturato) in cui sono coinvolte le principali banche italiane e che poi Colaninno porta in Borsa nel novembre 2006. Nel 2004 rafforza il settore motociclistico rilevando anche il Gruppo Aprilia (con la Guzzi), entra anche nel settore navale acquisendo Rodriquez Cantieri Navali (la societ\u00e0 messinese, con 4 impianti di progettazione e costruzione di cui tre in Italia e uno in Brasile, sar\u00e0 poi fusa per incorporazione in Intermarine nel 2012) e nel settore immobiliare rilevando da un'asta fallimentare Is Molas, in provincia di Cagliari.\nIn seguito alla crisi dell'ex Alitalia, nel 2008 Roberto Colaninno riunisce una ventina di industriali italiani in una cordata appoggiata da Intesa Sanpaolo (guidata all'epoca da Corrado Passera) per tentare il salvataggio della compagnia aerea in mano statale. Viene cos\u00ec creata la \"CAI - Compagnia Aerea Italiana\" partecipata da Immsi e dagli altri partner allo scopo di rilevare l'attivit\u00e0 aeronautica, i velivoli e parte del personale di Alitalia ad eccezione degli esuberi e dei debiti residui che sono rimasti nella vecchia Alitalia e a carico dello Stato con un costo per i contribuenti valutato dall'economista Tito Boeri in 4 miliardi di euro. Con il progetto Fenice \u00e8 avvenuta l'incorporazione di Air One nella Alitalia-CAI con la partecipazione di Carlo Toto nell'azionariato di CAI. Dal 2009 CAI, tramite MIDCO S.p.A., \u00e8 azionista al 51% della nuova Alitalia.\nSettori.\nGli ambiti di interesse sono molteplici e riguardano:\nLa societ\u00e0 detiene inoltre un immobile di propriet\u00e0 situato a Roma (Via Abruzzi), attualmente locato, e una quota pari a fine 2015 al 2,66% dell'Alitalia S.p.A., scesa dal 7% del 2008 al 2,82% del 2016.\nSituazione economica.\nLa societ\u00e0 ha chiuso il 2016 con 1,38 miliardi di euro di ricavi (un aumento dell'1,6% rispetto al 2015) ma ha chiuso i conti in rosso, registrando una perdita di 8,7 milioni di euro (minore comunque rispetto ai 9,6 milioni del 2015) a causa degli oneri finanziari sul debito di oltre 900 milioni di euro."}
{"id": "1656288", "revid": "47767", "url": "https://it.wikipedia.org/wiki?curid=1656288", "title": "Maksym Sozontovy\u010d Berezovskyj", "text": ""}
{"id": "1656289", "revid": "14752383", "url": "https://it.wikipedia.org/wiki?curid=1656289", "title": "Hospitality club", "text": ""}
{"id": "1656290", "revid": "47767", "url": "https://it.wikipedia.org/wiki?curid=1656290", "title": "Maksim Sozontovy\u010d Berezovskyj", "text": ""}
{"id": "1656291", "revid": "1632387", "url": "https://it.wikipedia.org/wiki?curid=1656291", "title": "In Rock We Trust", "text": "In Rock We Trust \u00e8 il sesto album in studio dei Y&amp;T, uscito nel 1984 per l'Etichetta discografica A&amp;M Records."}
{"id": "1656295", "revid": "2730", "url": "https://it.wikipedia.org/wiki?curid=1656295", "title": "Down for the Count", "text": "Down for the Count \u00e8 il settimo album in studio dei Y&amp;T, uscito nel 1985 per l'Etichetta discografica A&amp;M Records."}
{"id": "1656297", "revid": "88740", "url": "https://it.wikipedia.org/wiki?curid=1656297", "title": "Milani (disambigua)", "text": ""}
{"id": "1656303", "revid": "1632387", "url": "https://it.wikipedia.org/wiki?curid=1656303", "title": "Contagious (Y&amp;T)", "text": "Contagious \u00e8 l'ottavo album in studio dei Y&amp;T, uscito nel 1987 per l'Etichetta discografica Geffen Records."}
{"id": "1656307", "revid": "1632387", "url": "https://it.wikipedia.org/wiki?curid=1656307", "title": "Ten (Y&amp;T)", "text": "Ten \u00e8 il nono album in studio dei Y&amp;T, uscito nel 1990 per l'Etichetta discografica Geffen Records."}
{"id": "1656308", "revid": "767487", "url": "https://it.wikipedia.org/wiki?curid=1656308", "title": "Octoban", "text": "Gli Octoban, detti anche \"tube toms\" per via della loro forma \"a tubo\", sono un tipo di tamburo di diametro di 6 pollici (15\u00a0cm), dotato della sola pelle battente, il cui fusto, generalmente in vetroresina o in materiale acrilico, \u00e8 realizzato in varie lunghezze.\nSi tratta di strumenti con suono determinato, a differenza della maggior parte dei tamburi.\nL'altezza (pitch) di ogni singolo octoban \u00e8 determinata dalla profondit\u00e0 del fusto (dal pi\u00f9 acuto con fusto corto al pi\u00f9 grave con fusto pi\u00f9 lungo).\nStoria.\nProbabilmente i moderni octobans discendono dai boobam, i cui fusti erano costituiti da tubi di bamb\u00f9.\nNella loro forma attuale, furono introdotti originariamente dalla casa giapponese Tama verso la met\u00e0 degli anni '70, prodotti in vari set. Il set completo era di 8 elementi, i cui suoni potevano essere accordati su una ottava diatonica: di qui il nome \"Octoban\".\nGli octoban oggi.\nGli octoban o loro simili vengono prodotti oggi da varie case con nomi diversi, come la Pearl (che li chiama \"quarter toms\", con fusto in alluminio), la ddrum, che realizza un set di 10 pezzi battezzato di conseguenza \"Deccabons\", e la Drum Workshop che produce tube toms di cui si pu\u00f2 specificare la lunghezza del fusto battezzati \"rata drums\". La Tamburo Drums ha introdotto nel 2010 gli octopera ossia degli octabans fatti in legno come la linea professionale \"Opera\".\nC'\u00e8 anche chi si \u00e8 costruito artigianalmente dei \"tube toms\" utilizzando tubi in PVC.\nAlcuni batteristi famosi che usano o hanno usato questo strumento sono: Billy Cobham, Mike Portnoy (Dream Theater), Simon Phillips (Toto), Bill Bruford, Stewart Copeland (Police), Igor Cavalera (Sepultura), Peso (Necrodeath), Tim Alexander (Primus), Eric Carr (Kiss), Mike Mangini (Dream Theater), Chad Smith (Red Hot Chili Peppers)."}
{"id": "1656309", "revid": "1272592", "url": "https://it.wikipedia.org/wiki?curid=1656309", "title": "Franchi (cognome)", "text": "Franchi \u00e8 un cognome di lingua italiana.\nVarianti.\nDe Franchi, Franco, Di Franco, Franca, De Franco, Del Franco.\nAlterati.\nFranchin, Franchini, Franchino, Franchetti, Francacci, Francalacci, Francucci, Francuzzi.\nOrigine e diffusione.\nFranchi deriva dal nome personale Franco a sua volta generato dall'antico germanico \"frank\", che significa letteralmente \"uomo libero\", connotazione storica ed epiteto con il quale venivano in genere inquadrati dai Latini gli individui appartenenti ai popoli germanici, comunemente detti in epoca romana Franchi."}
{"id": "1656314", "revid": "1632387", "url": "https://it.wikipedia.org/wiki?curid=1656314", "title": "Musically Incorrect", "text": "Musically Incorrect \u00e8 il decimo album in studio dei Y&amp;T, uscito nel 1995 per l'etichetta discografica Music for Nations."}
{"id": "1656321", "revid": "1632387", "url": "https://it.wikipedia.org/wiki?curid=1656321", "title": "Endangered Species (Y&amp;T)", "text": "Endangered Species \u00e8 l'undicesimo album in studio dei Y&amp;T, uscito nel 1997 per l'Etichetta discografica Music For Nations."}
{"id": "1656327", "revid": "1632387", "url": "https://it.wikipedia.org/wiki?curid=1656327", "title": "Yesterday &amp; Today (Y&amp;T)", "text": "Yesterday &amp; Today \u00e8 il primo album in studio dei Yesterday &amp; Today, uscito nel 1976 per l'Etichetta discografica London Records."}
{"id": "1656328", "revid": "2140897", "url": "https://it.wikipedia.org/wiki?curid=1656328", "title": "It's Never Been Like That", "text": "It's Never Been Like That \u00e8 il terzo album della band rock francese Phoenix, pubblicato nel 2006 in Inghilterra e nell'Unione europea.\nIl disco.\nL'album fu preceduto dall'uscita del singolo \"Long Distance Call\", pubblicato l'8 maggio 2006.\nPi\u00f9 tardi fu rilasciata un'altra versione del disco per il mercato messicano: \"Mexico Tour Edition\". La versione contiene 4 tracce bonus registrate durante il live ad Oslo del 20 aprile 2006.\nRaggiunse la posizione #13 nella classifica dei migliori 50 album del 2006 secondo Pitchfork.\nL'album ebbe una nomination per il francese Prix Constantin del 2006.\nTracce.\nTesti e musiche dei Phoenix."}
{"id": "1656330", "revid": "1305772", "url": "https://it.wikipedia.org/wiki?curid=1656330", "title": "Yesterday &amp; Today", "text": "Yesterday &amp; Today (\"ieri e oggi\" in lingua inglese) pu\u00f2 riferirsi a:"}
{"id": "1656334", "revid": "1632387", "url": "https://it.wikipedia.org/wiki?curid=1656334", "title": "Struck Down", "text": "Struck Down \u00e8 il secondo album in studio dei Yesterday &amp; Today, uscito nel 1978 per l'Etichetta discografica London Records."}
{"id": "1656338", "revid": "767487", "url": "https://it.wikipedia.org/wiki?curid=1656338", "title": "Cosmosis", "text": "Cosmosis \u00e8 un progetto di musica elettronica goa trance. Il gruppo originale \u00e8 composta da Bill Halsey e Jez Van Kampen per il primo album, \"Cosmology\", considerato un classico del genere. Album seguenti incluso \"Synergy\" sono del genere meno melodico Psy-Trance sound e furono prodotti da Bill Halsey. (aka Bilbo Bagginz)"}
{"id": "1656339", "revid": "1393243", "url": "https://it.wikipedia.org/wiki?curid=1656339", "title": "Tileset", "text": "Un \"Tileset\", letteralmente \"insieme di tessere\", \u00e8 un insieme di immagini aventi tutte le medesime dimensioni, dette \"tile\", utilizzate accostate tra loro (come piastrelle, da cui il nome) per comporre immagini di maggiori dimensioni, da utilizzare ad esempio come mappe di gioco.\nQuesta tecnica caratterizza tradizionalmente la programmazione di molti videogiochi con grafica bidimensionale, specialmente quelli pi\u00f9 datati, dove un piccolo tileset \u00e8 meno oneroso di una grande immagine sotto vari aspetti, come il lavoro del designer e la memoria necessaria all'esecuzione del videogioco. La struttura regolare a griglia che viene imposta alle immagini \u00e8 esteticamente accettabile, e rappresenta sovente un utile riferimento spaziale per il giocatore."}
{"id": "1656340", "revid": "120079216", "url": "https://it.wikipedia.org/wiki?curid=1656340", "title": "Campionato del mondo di scacchi 1889", "text": "Il campionato del mondo di scacchi del 1889 \u00e8 stato il secondo campionato del mondo di scacchi ufficiale, si tenne a L'Avana tra il 20 gennaio ed il 24 febbraio 1889 e vide sfidarsi Wilhelm Steinitz e Mikhail Chigorin. Steinitz difese con successo il suo titolo mondiale essendo stato il primo dei due sfidanti a raggiungere i 10\u00bd punti. Egli vinse l'incontro con il punteggio di 10\u00bd a 6\u00bd.\nPrima del match.\nQuando si furono attenuati i clamori della vittoria di Steinitz su Zukertort del 1886, l'austriaco si convinse di aver raggiunto la vetta degli scacchi mondiali ma, allo stesso tempo, che non ci fosse nessuna organizzazione internazionale presso cui registrare il suo titolo di campione del mondo. Inoltre, non esisteva nessun organismo che potesse scegliere per lui un valido sfidante.\nSe Steinitz ebbe un periodo di grande popolarit\u00e0, essa dur\u00f2 poco. Molto presto ci fu un crescente numero di giocatori che lo contrastavano a causa delle sue idee strategiche o a causa della sua personalit\u00e0. Il pubblico aveva acclamato Zukertort come campione e prima di lui Morphy; due uomini con grande carisma ed uno stile di gioco votato all'attacco. A confronto, il nuovo modo di giocare posizionale di Steinitz era molto meno accattivante. Egli aveva sviluppato una profonda conoscenza dell'attacco e della difesa e fu in grado di sviluppare un gioco di attesa dell'attacco degli avversari. Troppo spesso essi si lanciavano in un ingiustificato attacco, che veniva parato con rimarcabile facilit\u00e0, respingendo alla fine l'avanzata dei pezzi avversari con un gioco difensivo e grande destrezza. Quando aveva l'iniziativa, era capace di sfruttare anche impercettibili debolezze dello schieramento avversario, completando la vittoria nel mediogioco o nel finale. Il suo metodo, sebbene di successo, sfortunatamente non era abbastanza spettacolare per il pubblico.\nOccasionalmente, la ricerca strategica di Steinitz andava tanto in profondit\u00e0, adottando assurde formazioni passive, o lasciandolo con insufficienti opportunit\u00e0 di contrattacco. Quando perdeva in quel modo, si ravvivavano le teorie di coloro i quali auspicavano un ritorno ad un modo di giocare a scacchi con uno stile pi\u00f9 offensivo.\nLa preparazione.\nIl momento era quanto mai propizio, si speculava su chi avrebbe detronizzato Steinitz ed il circolo scacchistico dell'Avana decise di raccogliere la sfida. Essi invitarono Steinitz a giocare a Cuba contro un giocatore scelto da loro. Questo \u00e8 stato il metodo adottato fino al 1914; il campione aveva l'ultima parola sul nome dello sfidante, luogo, e condizioni di gioco. In pratica su tutto.\nI suoi precedenti incontri contro Mikhail Chigorin nei precedenti tornei mostravano che il russo aveva buone credenziali e Steinitz era pronto a dimostrare di non aver paura di nessuno. Chigorin aveva pressoch\u00e9 surclassato chiunque avesse incontrato fino ad allora, dunque l'annuncio di un match tra i due incontr\u00f2 una generale approvazione. Ad aggiungere interesse all'incontro fu il rappresentare da parte di Chigorin la vecchia scuola contro il nuovo stile di gioco di Steinitz. I commentatori videro nel tutto un match tra la scuola \"Romantica\" e quella \"Moderna\".\nL'incontro.\nChigorin accett\u00f2 le condizioni dell'incontro ed i bookmaker cominciarono a raccogliere le scommesse sul risultato. Fu subito chiaro che, a dispetto della disaffezione del pubblico nei confronti di Steinitz, egli veniva ancora considerato in assoluto il miglior giocatore. Le scommesse ricevute prima dell'incontro mostrarono che ben 52.000 dollari vennero puntati su Steinitz, contro i soli 900 su Chigorin. L'ammontare messo in palio fu di appena 1.150 dollari, il montepremi pi\u00f9 basso nella storia dei match per il titolo mondiale."}
{"id": "1656341", "revid": "161374", "url": "https://it.wikipedia.org/wiki?curid=1656341", "title": "Giustizia e affari interni", "text": ""}
{"id": "1656345", "revid": "812894", "url": "https://it.wikipedia.org/wiki?curid=1656345", "title": "Yu-Gi-Oh! GX", "text": "Yu-Gi-Oh! GX, conosciuto in patria come , \u00e8 un anime giapponese, il secondo del franchise \"Yu-Gi-Oh!\". \u00c8 andato in onda in Giappone per la prima volta il 6 ottobre 2004 sulla TV Tokyo, raggiungendo la conclusione dopo 180 episodi il 23 marzo 2008. A partire dal dicembre 2005 la serie \u00e8 stata anche trasposta in manga sul \"V-Jump\" della Sh\u016beisha, raggiungendo gli attuali 5 tank\u014dbon, l'ultimo dei quali \u00e8 uscito nel maggio 2009.\n\"Yu-Gi-Oh! GX\" segue le avventure di Jaden Yuki (Judai Yuki nella versione originale giapponese) e dei suoi compagni mentre frequenta l'Accademia del Duellante.\nLe prime tre stagioni (composte dai primi 155 episodi) sono arrivante in Italia passando per gli Stati Uniti d'America, dove la 4Kids Entertainment ha notevolmente rimaneggiato gli episodi con censure e modifiche varie nel video, nei dialoghi e nelle musiche, e di conseguenza anche l'edizione italiana segue quella statunitense; invece, per l'adattamento italiano della quarta stagione, trasmessa interamente prima sul canale a pagamento Hiro di Mediaset Premium nel 2010, poi in chiaro su Italia 1 in notturna nell'agosto 2016, sono stati usati i master originali giapponesi, censurati solo parzialmente da Mediaset, dato che quest'ultima serie \u00e8 tuttora inedita negli Stati Uniti.\nTrama.\nNell'universo immaginario di Yu-Gi-Oh!, c'\u00e8 un gioco di carte molto conosciuto che si chiama Duel Monsters ed \u00e8 stato creato da Maximillion Pegasus (Pegasus J. Crawford). Il giocatore, chiamato \"duellante\", evoca mostri e attiva magie e trappole attraverso la tecnologia del Duel Disk per mettere in atto varie strategie per sconfiggere l'avversario nel duello. Un duello inizia con l'assegnazione ad ognuno dei contendenti di un totale di 4000 o 8000 life points, che pu\u00f2 essere diminuito dagli attacchi dei mostri dell'avversario o dalle abilit\u00e0 speciali delle singole carte. L'obiettivo \u00e8 di ridurre a zero i life points dell'altro contendente e quindi essere dichiarato il vincitore. Sebbene concepito come un semplice gioco di carte, le radici del Duel Monsters affondano nella mitologia, e molti vogliono carpirne i mistici segreti per i propri interessi personali.\n\"Yu-Gi-Oh! GX\" inizia dieci anni dopo gli eventi di Yu-Gi-Oh!, con il protagonista, Jaden Yuki (Judai Y\u016bki), che ottiene la carta \"Kuriboh Alato\" da Yugi Mut\u014d, il famoso campione di Duel Monsters, mentre si reca all'esame di ammissione dell'Accademia del Duellante ().\nPer i primi due anni all'Accademia del Duellante, i personaggi principali affrontano i pi\u00f9 svariati pericoli, inclusi i Cavalieri delle Ombre, che vogliono riportare in vita le Bestie Sacre tramando per ottenere una forte concentrazione di duelli nell'isola, come anche la Societ\u00e0 della Luce, che intende schiavizzare l'umanit\u00e0 attraverso il controllo della mente operato con un satellite di propriet\u00e0 del regno di Misgarth.\nL'Accademia era stata creata da Seto Kaiba su una sperduta isola nei mari del Sud, con i suoi dormitori chiamati con i nomi delle carte delle Tre Divinit\u00e0 Egizie, e gestita dal Cancelliere Sheppard (Samejima) e dal suo staff. Il dormitorio pi\u00f9 sfarzoso, l', prende il nome da Obelisco del Tiranno. Questo dormitorio pu\u00f2 essere raggiunto con le promozioni scolastiche, ma il solo modo per entrarvi al primo anno \u00e8 di esser stato iscritto e aver fatto bene in una scuola elementare affiliata (solo nella versione inglese). In quanto miglior alloggio studentesco, le strutture dell'Obelisk Blu sono di qualit\u00e0 elevatissima, paragonabili ai migliori hotel e ristoranti del pianeta. Il dormitorio centrale, il , prende il nome dal Drago Alato di Ra. Chi ha ottenuto i punteggi pi\u00f9 alti all'esame di ammissione, o si \u00e8 comportato mediocremente durante la scuola elementare verr\u00e0 assegnato a questi alloggi che, sebbene non eccezionali come l'Obelisk Blu, sono molto puliti e hanno strutture ben mantenute e vitto di una qualit\u00e0 molto distante da quella che si pu\u00f2 permettere una persona con uno stipendio nella media. Il dormitorio pi\u00f9 scadente, lo (Osiris Red), prende il nome da Slifer Drago del Cielo. Chi ha fallito completamente l'esame o ha riportato punteggi molto bassi \u00e8 destinato a questi alloggi scadenti.\nCi sono altre quattro succursali dell'Accademia del Duellante, nel Nord, nell'Est, nel Sud e nell'Ovest, anche se nell'anime \u00e8 stata fatta vedere solo quella del Nord.\nManga.\n \u00e8 un adattamento manga della serie animata \"Yu-Gi-Oh! Duel Monsters GX\", scritto da Naoyuki Kageyama. L'autore della serie originale, Kazuki Takahashi, ha lavorato come supervisore della storia. La serie \u00e8 stata prodotta in associazione a Brain Navi.\n\"Yu-Gi-Oh! GX\" viene pubblicato in Giappone dalla casa editrice Sh\u016beisha, sulla rivista \"V-Jump\", e pass\u00f2 al formato tank\u014dbon il 17 dicembre 2005.\nColonna sonora.\nLe musiche di seguito presentate sono quelle dell'anime giapponese, in quanto l'unica sigla utilizzata in Italia \u00e8 la canzone \"Yu-Gi-Oh! GX\", cantata da Giorgio Vanni."}
{"id": "1656346", "revid": "767487", "url": "https://it.wikipedia.org/wiki?curid=1656346", "title": "Hortus Conclusus (Paladino)", "text": "L'Hortus Conclusus \u00e8 un'installazione dell'artista Domenico Paladino, esponente della Transavanguardia Italiana, realizzata nel 1992 insieme all'architetto Roberto Serino, all'architetto Pasquale Palmieri e al lighting designer Filippo Cannata in uno degli orti del Convento di San Domenico a Benevento. L'Hortus si apre in fondo al Vico Noce, accessibile dal Corso Garibaldi.\nI messaggi.\nUn luogo per la riflessione.\nIl nome dell'installazione, letteralmente \"giardino chiuso\", ha un significato molto pi\u00f9 complesso che una semplice descrizione del luogo in cui \u00e8 posta. Si trova l'espressione \"hortus conclusus\" in molti scritti medievali, ispirati dagli analoghi orti di cui parlano la Genesi e i Vangeli.\nL\"'hortus\", in quanto \"conclusus\", \u00e8 un luogo segreto e protetto, dove gli asceti, isolati dal mondo, possano avvicinarsi a Dio tramite la meditazione, raggiungendo la conoscenza contemplativa. L'hortus conclusus \u00e8 il modello dei giardini dei monasteri: quadrangolare a simboleggiare i quattro angoli dell'Universo, con al centro un albero che simboleggia la vita, e un pozzo o una fonte che simboleggia la sorgente della conoscenza.\nPaladino vuole che l'Hortus sia un luogo di conforto per la continua lotta che l'uomo vive nel mondo concreto come nella propria interiorit\u00e0, in cerca della pace. \u00c8 un invito ad intraprendere un personale \"percorso della memoria\", volto a riscoprire il proprio passato e quindi se stessi.\nIl mito e la storia.\nLa pace auspicata dall'uomo si riflette nella ricerca dell'armonia fra natura e storia, e fra le varie epoche storiche. Mimmo Paladino esprime il suo messaggio usando e reinterpretando i linguaggi artistici del passato, e mette in luce i tratti in comune fra di loro. L'Hortus Conclusus \u00e8 ricco di elementi che si rifanno al mito, e alla storia sannitica e longobarda di Benevento, non trascurandone l'aspetto pi\u00f9 quotidiano e, in parte, familiare.\nDescrizione.\nL'ambiente.\nL'Hortus Conclusus \u00e8 cinto in parte dalle strutture del convento, per il resto da muri che si ispirano alle vere mura di Benevento di epoca longobarda, in mattoni ma con inserzioni disordinate di pietre e bronzi. Stesso discorso vale per la pavimentazione, che ricorda quella dei vicoli storici dei paesi del beneventano.\nFra le opere dell'artista fanno comparsa pezzi di colonne, capitelli, frontoni, che accentuano il rimando alla storia della citt\u00e0. Inoltre, come accennato, \u00e8 molto importante il verde, che legittima il nome di \"hortus\". Fra gli alberi, la rosa, il giglio e la palma, simboli rispettivamente: del sangue divino, della purezza e della gloria.\nLe opere.\nL'oggetto pi\u00f9 interessante della composizione di Paladino \u00e8 forse il \"Cavallo\" di bronzo, elemento ricorrente nelle sue opere, che si erge su di un muro di cinta, e che sembra dominare da un lato sull'Hortus, dall'altro sulla parte bassa della citt\u00e0. Il cavallo porta una maschera d'oro come quella di Agamennone che lo rende quasi divino, e sembra evocare il mito del cavallo di Troia. Inoltre esso \u00e8 tradizionalmente il compagno dell'uomo nelle battaglie, di cui sopra.\nSempre legato alle battaglie e alla difesa \u00e8 il riferimento ai Sanniti, che avviene tramite gli \"Elmi\" disseminati nello spazio, ma soprattutto lo \"Scudo\" che sembra essere piovuto dal cielo, infiggendosi nel pavimento e incurvandolo. Il grande disco ha anche la funzione di fontana; l'acqua che sgorga dalla sua sommit\u00e0 viene raccolta in un catino, che sembra un oggetto preso dalla vita quotidiana del passato, con i manici resi lucidi dall'uso.\nSono parecchie le fontane all'interno dell'Hortus: l'acqua \u00e8 un elemento importante nella composizione, per i motivi gi\u00e0 specificati e perch\u00e9 con il suo rumore sottolinea il silenzio e il fluire delle riflessioni. Tra queste \u00e8 particolarmente interessante una di forma umanoide, con delle lunghe braccia protese sulle quali sbocciano piccole teste. Ancora teste si trovano sull\"'Ombrello capovolto\", e altre autonome: una umana dalle lunghe corna e alcune di cavallo. Ancora, una \"Conchiglia\" e un \"Teschio di bue\", simili a fossili, si rifanno alla storia di Benevento.\nSul fondo del giardino si trova una struttura architettonica rossa, sotto la quale si trovano un'altra fontana con una grande vasca e una panchina realizzata con blocchi di cemento colorato. Sopra la struttura vi \u00e8 un terrazzo pavimentato in coccio, cui si accede tramite un corridoio: qui si trova una sorta di \"Totem\".\nIl restauro.\nA 13 anni dalla sua realizzazione, nel 2005, \u00e8 stato effettuato un restauro del complesso che gi\u00e0 presentava i primi segni di abbandono. La supervisione dei lavori \u00e8 stata dello stesso Mimmo Paladino. I bronzi sono stati ripuliti e trattati contro la corrosione, sono state cancellate le scritte dalle panchine, il verde \u00e8 stato curato, le fontane sono state riattivate. \u00c8 stato inoltre installato un chioschetto ottagonale, ideato da Alessandro Mendini."}
{"id": "1656349", "revid": "486946", "url": "https://it.wikipedia.org/wiki?curid=1656349", "title": "Ostrica Viola", "text": ""}
{"id": "1656350", "revid": "767487", "url": "https://it.wikipedia.org/wiki?curid=1656350", "title": "You're Under Arrest - The Movie", "text": " \u00e8 un film d'animazione del 1999 diretto da Junji Nishimura.\nPellicola anime tratta dal manga \"Sei in arresto!\" di K\u014dsuke Fujishima.\nIl film \u00e8 uscito nelle sale giapponesi il 29 aprile 1999, mentre in Italia il 12 maggio 2004, direttamente in DVD, uscito per la Dynit. Curiosamente la Dynit ha mantenuto il nome internazionale in inglese, nonostante in precedenza il titolo dei relativi manga e anime fossero stati tradotti in italiano.\nTrama.\nDopo un anno passato a svolgere il proprio tirocinio in diverse stazioni di polizia, le agenti Tsujimoto e Kobayakawa, vengono riassegnate alla stazione di polizia di Bokuto. Di l\u00ec a poco, viene scoperto un traffico di armi illecito ad opera di una potente organizzazione terrorista, in cui viene coinvolto l'innocente capitano della stazione di Bokuto. Miyuki e Natsumi, insieme ai loro colleghi dovranno fare di tutto per scoprire chi c'\u00e8 dietro al traffico, per poter cos\u00ec salvare anche la reputazione del loro superiore.\nDistribuzione.\nEdizione italiana.\nIl film fu distribuito in Italia direttamente in DVD a partire dal 12 maggio 2004 ad opera di Dynit, presentando l'opera priva di censure rispetto alla serie animata originale. Per doppiare il lungometraggio non vennero chiamati i doppiatori usati per l'adattamento italiano dell'anime, che fu doppiato alla Compagnia Realizzazioni Cinetelevisive.\nIl doppiaggio fu diretto da Fabrizio Mazzotta con l'assistenza di Elvi Scalise presso E.T.S. European Television Service."}
{"id": "1656351", "revid": "1728", "url": "https://it.wikipedia.org/wiki?curid=1656351", "title": "Chalcus", "text": ""}
{"id": "1656355", "revid": "36426", "url": "https://it.wikipedia.org/wiki?curid=1656355", "title": "Portico Minucia", "text": ""}
{"id": "1656356", "revid": "1573940", "url": "https://it.wikipedia.org/wiki?curid=1656356", "title": "Atsuko Nakajima", "text": "Popolare soprattutto per i suoi lavori in \"Ranma \u00bd\" e \"Sei in arresto!\". "}
{"id": "1656367", "revid": "287204", "url": "https://it.wikipedia.org/wiki?curid=1656367", "title": "Davide Paolini", "text": "Biografia.\nRomagnolo nel carattere, globetrotter per scelta, laureato in Scienze Politiche alla C. Alfieri di Firenze. \nIn passato direttore marketing communication in Benetton, e a capo dell'omonimo team di Formula 1. Oggi inventore di numerosi eventi nel settore cibo, quali Taste a Firenze, Territori in Festival a Montecatini Terme, Squisito a Riccione, Viaggio nelle diversit\u00e0 del gusto, Semplicemente Uva e Milano Golosa a Milano, Gourmandia in provincia di Treviso e Roma Golosa a Roma.\nNella met\u00e0 degli anni Novanta conia lo pseudonimo gastronauta, ovvero colui che ha scelto di mangiare con la propria testa, capace di godere dei sapori pi\u00f9 ruspanti non accontentandosi dei luoghi comuni culinari.\nDocente a contratto di Marketing e promozione del territorio all\u2019Universit\u00e0 di Urbino presso la facolt\u00e0 di Sociologia, anni 2002/3, 2003/4 e 2004/5, poi di turismo enogastronomico all\u2019Universit\u00e0 di Parma, Facolt\u00e0 di Agraria, Corso di Laurea in Gastronomia. Ha tenuto seminari sulla cultura materiale dei territori italiani nelle sedi degli Istituti di cultura di Madrid e Francoforte.\nSin dal 1983 firma la rubrica domenicale sul Sole 24 Ore \u201cA me mi piace\u201d, scrivendo articoli di cultura del cibo dal 1983. Successivamente collabora con numerose testate tra cui Panorama, Europeo, Gente Viaggi, Donna, Amica, Dove, Il Resto del Carlino, Il Giorno, Vanity Fair, La Nazione e Style Magazine.\nNel 1999, la nascita di Radio24, appartenente al Gruppo Sole 24 ore, fa conoscere Davide Paolini in un\u2019insolita veste, quella di conduttore radiofonico. Con la trasmissione \u201cIl Gastronauta\u201d, Paolini entra nelle case degli italiani per parlare di tutto ci\u00f2 che ha attinenza con il cibo considerato come fatto culturale e per far conoscere gli artigiani che producono le meraviglie gastronomiche del nostro Paese. Dal 2003 fino al 2014 \u00e8 stato curatore della Guida dei Ristoranti del Sole 24 ore.\nPer Davide Paolini il cibo non \u00e8 solo cultura, \u00e8 anche arte. Artisti sono coloro che creano i prodotti, plasmandoli con la loro tipica gestualit\u00e0, frutto di tradizione e sapienza inconsapevole. Proprio sul tema \u201cCibo come arte, l\u2019arte come cibo\u201d Paolini dedica quattro provocatorie mostre costituite da installazioni artistiche da lui create: Alla scoperta dei giacimenti golosi 1998, I Giacimenti golosi della Vallagarina nel 1999, Viaggio nei giacimenti golosi nel 2001, L\u2019arte \u00e8 servita nel 2003, L\u2019arte secondo il Gastronauta nel 2006 e 2007, Cibo d\u2019arte/arte del cibo 2008.\nA maggio 2021 Davide Paolini manda in soffitta Gastronauta e lancia un nuovo movimento: Cibovagare.it, in cui il cibo diventa uno degli strumenti per salvaguardare l\u2019ambiente. \u201cNon basta pi\u00f9 indagare sulla materia prima e su chi la realizza o la trasforma, ora chi si occupa di cibo ha una missione pi\u00f9 urgente che riguarda l\u2019ambiente, la tutela della biodiversit\u00e0, il supporto di pratiche agricole e zootecniche che devono necessariamente essere sostenibili\u201d, dichiara il giornalista, immaginando una rivoluzione verde e sostenibile, che ha come simbolo le api.\nPubblicazioni"}
{"id": "1656370", "revid": "767487", "url": "https://it.wikipedia.org/wiki?curid=1656370", "title": "Milko \u01f4urovski", "text": "Anche suo fratello Bo\u0161ko e suo figlio Mario sono stati calciatori.\nCarriera.\nGiocatore.\nDebutta da professionista nel 1978 con la Stella Rossa di Belgrado, di cui diventa uno dei pilastri, giocando per ben 6 stagioni consecutivi, vincendo due campionati della RSF di Jugoslavia e due Coppe di Jugoslavia.\nNell'estate del 1986 si trasferisce ai rivali cittadini del , con cui gioca per altre 4 stagioni vincendo il campionato 1986-1987, Coppa di Jugoslavia 1989 e la Supercoppa di Jugoslavia 1989.\nViene quindi ingaggiato dalla squadra olandese del , dove gioca per altre quattro stagioni, con l'eccezione di una breve parentesi, nel campionato 1992-1993 al Cambuur Leeuwarden.\nChiude la carriera in Francia, al N\u00eemes Olympique.\nNel 2005 gioca una partita con il Be\u017eigrad Lubiana, squadra slovena.\nCon la Nazionale jugoslava ha partecipato alle Olimpiadi del 1984 vincendo la medaglia di bronzo.\nAllenatore.\nDopo essersi trasferito in Slovenia a seguito del matrimonio, inizia la carriera di allenatore nel Nafta Lendava. Dopo aver rassegnato le dimissioni per i pessimi risultati conseguiti, viene nominato allenatore del Maribor."}
{"id": "1656371", "revid": "1592097", "url": "https://it.wikipedia.org/wiki?curid=1656371", "title": "Milko Durovski", "text": ""}
{"id": "1656374", "revid": "181699", "url": "https://it.wikipedia.org/wiki?curid=1656374", "title": "Seno (matematica)", "text": "In matematica, in particolare in trigonometria, dato un triangolo rettangolo il seno di uno dei due angoli interni adiacenti all'ipotenusa \u00e8 definito come il rapporto tra le lunghezze del cateto opposto all'angolo e dell'ipotenusa. \nPi\u00f9 in generale il seno di un angolo formula_1, espresso in gradi o radianti, \u00e8 una quantit\u00e0 che dipende solo da formula_1, costruita usando la circonferenza unitaria.\nDefinendo come formula_3 il seno nell'angolo formula_4 si ottiene la funzione seno, una funzione trigonometrica di fondamentale importanza nell'analisi matematica. In ambito italiano questa funzione viene spesso indicata con formula_5.\nDefinizione.\nNel triangolo rosso in figura, il seno di formula_4 \u00e8 dato da\nPi\u00f9 in generale si definisce il seno di un angolo formula_4 a partire dalla circonferenza goniometrica, ovvero dalla circonferenza di raggio unitario nel piano cartesiano. Presa la semiretta uscente dall'origine che forma un angolo formula_4 con l'asse delle ascisse come in figura, il seno dell'angolo \u00e8 quindi definito come il valore della coordinata formula_10 del punto di intersezione tra la semiretta e la circonferenza (in figura, \u00e8 la lunghezza del segmento formula_11). \nIl dominio della funzione seno \u00e8 l'insieme dei numeri reali, mentre l\u2019immagine \u00e8 l'intervallo reale formula_12, ossia applicando tale funzione a tutti i numeri reali si ottengono tutti i numeri reali compresi tra formula_13 e formula_14, estremi inclusi.\nLa tabella seguente elenca i principali valori notevoli assunti dalla funzione seno:\nD'altra parte il teorema di Pitagora applicato al triangolo formula_31 fornisce la relazione\ne quindi \nVale anche la relazione:\nCome per il coseno, la cosecante di un angolo \u00e8 formula_35 diviso il seno dell'angolo.\nPropriet\u00e0 analitiche della funzione seno.\nLa derivata della funzione seno \u00e8 la funzione coseno: \nLa derivata seconda \u00e8 invece\nLa funzione seno \u00e8 una funzione analitica, la cui espansione in serie di Taylor \u00e8\nIn analisi matematica questa uguaglianza \u00e8 spesso usata per definire il seno. La stessa serie definisce il seno come funzione olomorfa su tutto il piano complesso.\nEquazioni fondamentali relative al seno.\nSeguono alcune equazioni fondamentali riguardanti la funzione seno:\ncon l'aggiunta della condizione che:\nEsiste anche un'identit\u00e0 trigonometrica che mette in relazione la funzione seno alla funzione tangente:\nQuesta identit\u00e0 si rivela di fondamentale importanza nella risoluzione di equazioni goniometriche in cui l'incognita figuri come argomento sia di un seno sia di un coseno o di funzioni derivate da queste. Esiste infatti un'analoga identit\u00e0 per quanto riguarda il coseno e l'uso congiunto di queste due identit\u00e0 permette la risoluzione dell'equazione nell'incognita formula_44.\nDefinizioni correlate.\nIl reciproco del seno, definito dove il seno \u00e8 diverso da zero, \u00e8 la cosecante:\nLa funzione seno ristretta all'intervallo formula_46 come dominio e con codominio formula_47 \u00e8 biettiva, e quindi ha un\u2019inversa, chiamata arcoseno e indicata con formula_48 o con formula_49 che riprende la notazione della funzione inversa. Per definizione si ha quindi: \nAltre propriet\u00e0.\nDalla formula di Eulero si deduce che la funzione seno \u00e8 in relazione con la funzione esponenziale e con la funzione seno iperbolico. Infatti per ogni numero reale formula_4 si ha \nAlcune formule particolari riguardanti la funzione seno coinvolgono l'operazione di prodotto. \nPer esempio risulta per ogni intero formula_53\nIn analisi complessa, applicando teorema di fattorizzazione di Weierstrass alla funzione seno, la si pu\u00f2 esprimere come prodotto infinito, mediante la seguente formula che vale per ogni numero complesso formula_55\nUn altro prodotto infinito mette in relazione il seno e il coseno: \nLa funzione seno \u00e8 anche in relazione con alcune funzioni speciali, come si evince, per esempio, dalla formula di riflessione della funzione Gamma \ne dall'equazione funzionale soddisfatta dalla funzione zeta di Riemann\nUn'altra relazione tra funzione seno e funzione Gamma \u00e8 data dal seguente integrale definito, valido per formula_60:\nInfine, mediante la formula della frazione continua di Eulero \u00e8 possibile esprimere la funzione seno sotto forma di frazione continua:\nStoria e origine del nome.\nIl concetto di seno fu introdotto dal matematico e astronomo indiano Aryabhata I (in devan\u0101gar\u012b: \u0906\u0930\u094d\u092f\u092d\u091f) nella sua opera \"Aryabhatiya\" (499).\nIl seno \u00e8 per definizione la met\u00e0 di una \"corda\", cio\u00e8 un segmento che unisce due punti (detti \"estremi\") di una circonferenza. In sanscrito, \"met\u00e0 corda\" \u00e8 reso con \"jya-ardha\", a volte sostituito con \"ardha-jya\" e abbreviato in \"jya\" \"corda\". Questo termine fu importato nella lingua araba come \"jiba\", un termine senza significato prima di allora, ma che rifletteva la pronuncia del nome \"jya\". Secondo le regole della lingua araba, questo nome venne scritto con le due consonanti \"jb\", senza vocali. Successivamente, quando i traduttori occidentali attinsero alle fonti arabe, interpretarono la parola \"jb\" come \"jaib\", il cui significato era \"baia\". Infine l'italiano Gherardo da Cremona (1114 - 1187) tradusse la parola in latino come \"sinus\", il cui significato era appunto \"baia\"."}
{"id": "1656375", "revid": "181699", "url": "https://it.wikipedia.org/wiki?curid=1656375", "title": "Coseno", "text": "In matematica, in particolare in trigonometria, dato un triangolo rettangolo, il coseno di uno dei due angoli interni adiacenti all'ipotenusa \u00e8 definito come il rapporto tra le lunghezze del cateto adiacente all'angolo e dell'ipotenusa. \nPi\u00f9 in generale, il coseno di un angolo formula_1, espresso in gradi o radianti, \u00e8 una quantit\u00e0 che dipende solo da formula_1, costruita usando la circonferenza unitaria.\nDefinendo come formula_3 il valore del coseno nell'angolo formula_4, si ottiene la funzione coseno, una funzione trigonometrica di fondamentale importanza nell'analisi matematica.\nSi potrebbe ulteriormente affermare che il coseno \u00e8 l\u2019ascissa dell\u2019estremo formula_5 calcolata rispetto al suo raggio unitario (della circonferenza goniometrica)\nDa ci\u00f2 si pu\u00f2 dedurre che:\nDefinizione.\nNel triangolo rosso in figura, il coseno di formula_4 \u00e8 dato da\nPi\u00f9 in generale, si definisce il coseno prendendo una circonferenza di raggio unitario e la semiretta uscente dall'origine che forma un angolo formula_4 con l'asse delle ascisse come in figura. Il coseno dell'angolo formula_4 \u00e8 quindi definito come il valore della coordinata formula_4 del punto di intersezione tra la prima semiretta e la circonferenza (in figura, \u00e8 la lunghezza del segmento formula_15). \nLa tabella seguente elenca i principali valori notevoli assunti dalla funzione coseno:\nEsiste un'ulteriore definizione di coseno in relazione alle rotazioni: il coseno di un angolo formula_4 \u00e8 la componente lungo l'asse delle ascisse del versore formula_17, versore dell'asse formula_4, ruotato di formula_4.\nFunzione coseno.\nLa funzione coseno \u00e8 definita associando a formula_4 il coseno dell'angolo formula_4 (rappresentato in radianti), ed \u00e8 indicata con formula_22. Poich\u00e9 formula_4 e formula_24 definiscono lo stesso angolo per qualsiasi formula_25 intero, la funzione coseno \u00e8 una funzione periodica di periodo formula_26 La curva del grafico di questa funzione viene denominata cosinusoide. L'insieme di variabilit\u00e0 della funzione coseno \u00e8 formula_27, ossia applicando tale funzione a qualunque numero reale si ottiene sempre un numero reale compreso tra formula_28 e formula_29, estremi inclusi.\nCoseno e seno.\nTra seno e coseno esiste la relazione fondamentale, detta prima relazione (o legge) fondamentale della trigonometria:\nche \u00e8 conseguenza del teorema di Pitagora.\nPropriet\u00e0 analitiche del coseno.\nLa derivata della funzione coseno \u00e8 l'opposto della funzione seno..\nSi ha cio\u00e8:\nQuesto pu\u00f2 essere dimostrato applicando una formula di prostaferesi per calcolare il limite del rapporto incrementale del coseno:\nLa derivata seconda del coseno \u00e8 la funzione stessa cambiata di segno:\npertanto, la funzione coseno (cos\u00ec come la funzione seno) risolve l'equazione differenziale\nche descrive il moto di un oscillatore armonico ideale libero.\nLa funzione coseno \u00e8 una funzione a derivate equilimitate (si ha infatti formula_35 per ogni formula_25), ed \u00e8 pertanto analitica; la sua espansione in serie di Taylor \u00e8:\nper ogni formula_4 reale.\nIn analisi matematica questa uguaglianza \u00e8 spesso usata per definire il coseno. La stessa serie definisce il coseno come funzione olomorfa su tutto il piano complesso.\nLa primitiva del coseno \u00e8 il seno, ossia:\nEquazioni fondamentali relative al coseno.\nVale la seguente formula di \"addizione\" (e \"sottrazione\") \"di archi\":\ne in particolare la \"formula di duplicazione\"\nLa formula di bisezione per il coseno \u00e8:\nLe seguenti sono le formule di prostaferesi relative al coseno:\nVale anche la catena di diseguaglianze:\nEsiste anche un'identit\u00e0 trigonometrica che relaziona la funzione coseno alla funzione tangente:\nQuesta identit\u00e0, chiamata \"formula parametrica\" si rivela di fondamentale importanza nella risoluzione di equazioni goniometriche in cui l'incognita figuri come argomento sia di un seno sia di un coseno (o di funzioni derivate da queste). Esiste, infatti, un'analoga identit\u00e0 per quanto riguarda il seno, il che permette la risoluzione dell'equazione nell'incognita formula_48. Allo stesso modo, si pu\u00f2 sfruttare questa relazione per il calcolo delle primitive di funzioni goniometriche.\nDefinizioni correlate.\nIl reciproco del coseno (definito dove il coseno \u00e8 diverso da zero) \u00e8 la secante:\nLa funzione coseno \u00e8 iniettiva sull'intervallo formula_50 e ha quindi una inversa, chiamata arcocoseno (indicato con formula_51 o con formula_52 che riprende la notazione della funzione inversa).\nAltre propriet\u00e0.\nDalla formula di Eulero si deduce che la funzione coseno \u00e8 in relazione con la funzione esponenziale e con la funzione coseno iperbolico. Infatti, per ogni numero reale formula_4 si ha \nIn analisi complessa, applicando teorema di fattorizzazione di Weierstrass alla funzione coseno, la si pu\u00f2 esprimere come prodotto infinito, mediante la seguente formula che vale per ogni numero complesso formula_55\nUn altro prodotto infinito mette in relazione il seno e il coseno: \nEsiste anche una relazione tra funzione coseno e funzione Gamma data dal seguente integrale definito, valido per formula_58:\nInfine, mediante la formula della frazione continua di Eulero \u00e8 possibile esprimere la funzione coseno sotto forma di frazione continua:\nOrigine del nome.\nIl termine \"coseno\" deriva dal latino \"complementi sinus\" \"seno del(l'angolo) complementare\". Infatti, per angoli tra formula_61 e formula_62, il coseno di un angolo \u00e8 il seno dell'angolo complementare, cio\u00e8 \nQuesta relazione, che si ricava dalle formule di somma di archi, \u00e8 valida per ogni formula_64; tuttavia la nozione geometrica di angolo complementare si applica solo ad angoli positivi, e quindi compresi tra formula_61 e formula_66.\nL'origine del nome \"seno\" (inteso nel senso di baia) risale a sua volta a una errata traduzione di un termine arabo."}
{"id": "1656377", "revid": "1543377", "url": "https://it.wikipedia.org/wiki?curid=1656377", "title": "Jasmina Te\u0161anovi\u0107", "text": " \u00c8 l'autrice di \"Normalit\u00e0. Operetta morale di un'idiota politica\", un diario di guerra scritto durante il conflitto del 1999 in Kosovo. Da allora ha pubblicato tutti i suoi lavori, diari, racconti e documentari su blog e altri media, sempre legati ad Internet.\nOpere.\nContributi e Articoli.\n\"(lista parziale)\"\nVita privata.\nTe\u0161anovi\u0107 \u00e8 stata sposata con il poeta serbo Ra\u0161a Livada dal quale ha avuto una figlia.\nNel 2005, ha sposato lo scrittore statunitense Bruce Sterling."}
{"id": "1656378", "revid": "729019", "url": "https://it.wikipedia.org/wiki?curid=1656378", "title": "Albatros L 72", "text": "LAlbatros L 72 era un monomotore da trasporto biplano realizzato dall'azienda tedesca Albatros Flugzeugwerke GmbH negli anni venti ed utilizzato sia nei voli di linea che in quelli di trasporto merci.\nStoria del progetto.\nCome altri velivoli tedeschi ideati nel periodo, l'L 72 non venne progettato ad uso esclusivamente civile ma in funzione di una possibile veloce trasformazione militare, presumibilmente come bombardiere.\nTuttavia, a causa delle restrizioni imposte dal Trattato di Versailles come conseguenza della sconfitta dell'Impero tedesco nella prima guerra mondiale, venne ufficialmente presentato sul mercato come aereo civile da trasporto passeggeri, pur se in realt\u00e0 venne approntato per il trasporto veloce di prodotti editoriali, inizialmente richiesto dalla rivista tedesca Ullstein-Verlag.\nTecnica.\nL'L 72 manteneva un aspetto piuttosto convenzionale per l'epoca; monomotore, biplano, carrello fisso.\nLa fusoliera era realizzata in tecnica mista, con telaio in tubi d'acciaio saldati ricoperti di pannelli in legno e tela, e presentava un abitacolo di pilotaggio aperto collocato superiormente dal quale si poteva manovrare un ingegnoso sistema per la consegna in volo delle riviste imballate. I giornali venivano caricati imballati in apposite scaffalature ricavate nella parte posteriore e tramite un meccanismo, comandato dagli stessi piloti, veniva scelto il pacco da consegnare che veniva espulso, a ridotta velocit\u00e0 ed altitudine, da un portello situato sotto la fusoliera stessa. Posteriormente terminava in un impennaggio caratterizzato da un unico piano orizzontale posto davanti al piano verticale completamente mobile che riuniva in s\u00e9 sia le funzioni di deriva, sia quelle di timone.\nLa configurazione alare era biplana, caratterizzata dall'ala superiore montata a parasole e l'inferiore bassa, di forma e dimensioni identiche, collegate tra loro da singoli montanti tubolari integrati da tiranti in filo d'acciaio mentre la superiore era fissata centralmente alla fusoliera tramite un castello tubolare. Il carrello d'atterraggio era fisso, di costruzione molto semplice, collegato tramite una struttura tubolare alla parte inferiore della fusoliera integrato posteriormente da un pattino d'appoggio. la propulsione \u00e8 affidata ad un BMW IV, un motore aeronautico a 6 cilindri in linea raffreddato ad acqua capace di erogare 250 CV (184 kW) ed abbinato ad un'elica bipala in legno."}
{"id": "1656381", "revid": "767487", "url": "https://it.wikipedia.org/wiki?curid=1656381", "title": "Cheap Trick (1997)", "text": "Cheap Trick \u00e8 il tredicesimo album in studio della rock band Cheap Trick, pubblicato nel 1997. Talvolta viene indicato anche Cheap Trick '97 per distinguerlo dall'omonimo album di debutto."}
{"id": "1656387", "revid": "88740", "url": "https://it.wikipedia.org/wiki?curid=1656387", "title": "Apostolica Legazia di Sicilia", "text": "L'Apostolica Legazia di Sicilia od anche Monarchia Sicula, fu un istituto religioso e politico creato da papa Urbano II allorch\u00e9 l'isola fu sottratta dai Normanni agli arabi, dapprima come entit\u00e0 giuridica autonoma, poi come \"regalia\" dei re di Sicilia.\nStoria.\nAlcuni territori siciliani dall'et\u00e0 dell'imperatore bizantino Giustiniano I erano stati per lungo tempo latifondi della diocesi di Roma, e in questi possedimenti, conosciuti come \"Siciliae patrimonium ecclesiae\", la produzione economica era ancora gestita da funzionari e clero, fedeli al patriarcato di Roma, cos\u00ec come la popolazione ivi insediata, che seguiva il rito latino.\nIstituzione.\nLa prima istituzione della \"Legazia di Sicilia\" risale al 1098, allorch\u00e9 fu inviato da papa Urbano II nella Contea di Sicilia un legato pontificio, per rappresentare il vescovo di Roma, il \"patrimonium ecclesiae\" siciliano (latifondi) e l'unit\u00e0 delle chiese cattoliche fedeli alla diocesi di Roma e non subordinate al Patriarca di Costantinopoli che da qualche decennio era diviso dal grande scisma. All'epoca dell'istituzione della Legazia, per\u00f2, la maggior parte degli abitanti dell'isola erano ancora di rito bizantino e inizialmente la politica degli Altavilla in Sicilia fu prevalentemente orientata a sostenere la tradizione greco-basiliana, finanziando con donazioni e rendite la costruzione di nuovi monasteri di rito bizantino. Ruggero I di Sicilia, infatti, per garantire l'unit\u00e0 del suo stato affid\u00f2 alla chiesa bizantina il compito di rafforzare e sostenere nelle periferie il potere degli Altavilla: il rito bizantino infatti prevede la possibilit\u00e0 della subordinazione degli istituti ecclesiastici al sovrano, purch\u00e9 cristiano.\nIl Papa, che aveva appena nominato legato il vescovo di Troina, fece marcia indietro, nominando legato Ruggero. In Sicilia cos\u00ec la chiesa dipendeva dal papa per gli aspetti religiosi, dal monarca per gli aspetti amministrativi, giudiziari e della disciplina del clero. Al riguardo si vedano le dispute teologiche sul cesaropapismo e sul \"filioque\".\nPer garantire la sopravvivenza delle comunit\u00e0 cristiane papa Urbano II, allora, in linea con la politica bizantina di Ruggero I di Sicilia, concesse l'amministrazione delle diocesi filo-romane al conte normanno, nominandolo in una bolla \"legato pontificio\" e conferendogli l'ereditariet\u00e0 di tale titolo. Per la prima volta la chiesa cattolica di Roma concedeva ad un sovrano laico molti privilegi amministrativi, fra i quali la possibilit\u00e0 di gestire le cariche episcopali, il patrimonio finanziario delle diocesi e l'istituzione di metropolie. Da allora le arcidiocesi della chiesa romana, in Sicilia, non si ponevano come soggetto giuridico indipendente, come in Italia, ma, allineate con la politica bizantina, erano subordinate al potere laico degli Altavilla accentrato in Palermo. Si us\u00f2 il termine di \"monarchia sicula\" per indicare che sia il potere civile che quello ecclesiastico erano sotto un solo comando. (latino tardo \"mona\u00b0rcha(m)\", che \u00e8 dal greco \"mon\u00e1rchis\", composto di \"m\u00f3nos\" (\u03bc\u03cc\u03bd\u03bf\u03c2) \"solo, unico\" e -a\"rch\u00ecs\" (\u1f04\u03c1\u03c7\u03c9), da \"\u00e1rch\"\u014d, \"governare, comandare\")\nDa allora le diocesi divennero tutte di regio patronato: vescovi e arcivescovi venivano consacrati dal Papa su proposta del re di Sicilia e uno dei tre bracci del parlamento siciliano era composto da prelati. In attuazione della legazia sorse una chiesa autonoma da Roma, e tale rimase fino al 1864 quando l'istituto fu abolito.\nEreditariet\u00e0 e sovranit\u00e0.\nIl titolo di \"legatus Siciliae\" era anche ereditario, e legato dapprima al titolo di \"comes Siciliae\" di Ruggero I, e quindi a quello di \"rex Siciliae\" fino a Carlo II d'Angi\u00f2, e poi, dopo la pace di Anagni, a quello di \"rex Trinacriae\". Il titolo di \"legatus Siciliae\" rimase identico nei secoli, perci\u00f2 la corona siciliana rimase sempre identificata come \"Regia Monarchia di Sicilia\", bench\u00e9 il titolo della sovranit\u00e0 sull'isola nella storia sia stata espressa secondo diverse denominazioni (re di Sicilia, re di Trinacria, vicereame spagnolo di Sicilia).\nIl diritto degli Altavilla di detenere per ereditariet\u00e0 e \"a latere\" la gestione della \"legazia\" fu confermato poi dal successore di Urbano II, papa Pasquale II, in cui in una lettera del 1117 a Ruggero II di Sicilia affermava: \"antecessor meus patri tuo legati vicem gratuitate concessit\".\nCon questi privilegi nel 1171 fu fondata per mano dei sovrani normanni una delle pi\u00f9 grandi arcidiocesi storiche della Sicilia, Monreale (\"provincia Monsrecalensis\"), nella cui giurisdizione furono incluse le chiese dell'area meridionale ancora legate alla tradizione bizantina.\nSulla linea di questi privilegi anche a Carlo I d'Angi\u00f2, allorch\u00e9 invase il Mezzogiorno e fu nominato \"rex Siciliae\" furono concessi da Papa Clemente IV alcune regalie e privilegi in materia di giurisdizione ecclesiastica (facolt\u00e0 di gestire il patrimonio delle arcidiocesi con \"sedi vacanti\".)\nCon l'arrivo degli aragonesi sul trono del Regno di Trinacria anche lo \"jus legationis\" (diritto di esercitare la Legazia) pass\u00f2 alla corona aragonese e ne segu\u00ec le sorti, fino a divenire un privilegio del re di Spagna Filippo II.\nLa controversia liparitana.\nIl tema della Apostolica Legazia di Sicilia torn\u00f2 di attualit\u00e0 alla fine del seicento per una questione originariamente marginale, ma che divenne tema centrale di scontri fra Stato e Chiesa.\nAlcuni esattori di imposte avevano sottoposto al tributo del plateatico un sacco di ceci che gli incaricati del vescovo di Lipari volevano vendere sulla piazza del mercato. Il vescovo, che riteneva lesi i suoi antichi privilegi, reag\u00ec imponendo la scomunica.\nContro di essa fu fatto ricorso al re che elimin\u00f2 la scomunica mediante il ricorso al suo diritto di decidere sugli appelli per abuso delle sentenze ecclesiastiche. Solo dopo anni e diversi cambi di dinastie la questione trov\u00f2 una soluzione.\nL\u2019imperatore Carlo VI ottenne nel 1728 da papa Benedetto XIII con la \"bolla Fideli\", la ricostituzione di questo speciale tribunale d'appello contro le decisioni dei tribunali ecclesiastici del Regno in luogo della Santa Sede, che assunse il nome di \"Tribunale della regia monarchia e apostolica delegazione\". \nAbolizione.\nNel 1860, a seguito dell'annessione del Regno delle Due Sicilie al Regno di Sardegna e dunque dell'unificazione nazionale, l'Apostolica Legazia di Sicilia divenne una prerogativa del Re d'Italia. Nel 1864, Papa Pio IX abol\u00ec tale istituto col breve \"Multis gravissimis\". Ciononostante, il Governo del Regno d'Italia rinunci\u00f2 ufficialmente a questa prerogativa solo nel 1871, con l'art. 15 della legge delle Guarentigie."}
{"id": "1656389", "revid": "1522738", "url": "https://it.wikipedia.org/wiki?curid=1656389", "title": "Cercavento", "text": ""}
{"id": "1656390", "revid": "1522738", "url": "https://it.wikipedia.org/wiki?curid=1656390", "title": "Popolo del Mare", "text": ""}
{"id": "1656394", "revid": "71814", "url": "https://it.wikipedia.org/wiki?curid=1656394", "title": "Costituzione rigida", "text": ""}
{"id": "1656398", "revid": "121374376", "url": "https://it.wikipedia.org/wiki?curid=1656398", "title": "Ottavio Antonio Bayardi", "text": "Scrisse il \"Catalogo degli antichi monumenti di Ercolano\", elenco dettagliato di molti reperti ritrovati nell'antica citt\u00e0 di Ercolano, distrutta dall'eruzione del Vesuvio del 79.\nSono elencati, fra l'altro, vasi con teste di satiro, di Ercole, di Ariete, di Fauno; pitture, statue equestri, statue dei \"Noni Balbi\" , statue consolari e senatorie, tiare, mitrie, maschere, bassorilievi, pavimenti a mosaico. Le medaglie consolari e cesaree non oltrepassano i tempi di Tito (imperatore) e giustificano l'epoca della rovina di Ercolano.\nNotizie.\nIl Catalogo del Bayardi risale al 1754 e il suo titolo \u00e8 molto dettagliato: \"Catalogo degli antichi monumenti dissotterrati dalla discoperta citt\u00e0 di Ercolano per ordine della maest\u00e0 di Carlo re delle Due Sicilie e di Gierusalemme, infante di Spagna, duca di Parma, e di Piacenza, gran principe ereditario di Toscana, composto e steso da monsignor Ottavio Antonio Bayardi protonotario apostolico, referendario dell'una e dell'altra signatura e consultore de' sacri riti\" in \"Napoli MDCCLIV nella regia stamperia di S.M.\" Le incisioni del Catalogo sono del P. Antonio Piaggio.\nGenealogia episcopale.\nLa genealogia episcopale \u00e8:"}
{"id": "1656399", "revid": "75861343", "url": "https://it.wikipedia.org/wiki?curid=1656399", "title": "Costituzione flessibile", "text": ""}
{"id": "1656417", "revid": "1522738", "url": "https://it.wikipedia.org/wiki?curid=1656417", "title": "Sa\u2019angreal", "text": ""}
{"id": "1656418", "revid": "767487", "url": "https://it.wikipedia.org/wiki?curid=1656418", "title": "Harry Cody", "text": "Biografia.\n\u00c8 conosciuto soprattutto per esser stato cofondatore degli Shotgun Messiah.\nDopo lo scioglimento degli Shotgun Messiah, Harry Cody fond\u00f2 i \"Coma\" insieme all'ex-cantante dei Saigon Kick Matt Kramer, senza ottenere per\u00f2 alcun successo. In seguito fond\u00f2 un altro progetto che non ebbe risvolti con il cantante dei Rhino Bucket Georg Dolivo, chiamato Das Cabal.\nNegli ultimi anni ha collaborato con Tom Waits negli album \"Real Gone\" (2004) e \"\" (2006) suonando chitarra e banjo."}
{"id": "1656420", "revid": "466539", "url": "https://it.wikipedia.org/wiki?curid=1656420", "title": "Jamming", "text": "Il jamming \u00e8 l'atto di disturbare volutamente le comunicazioni radio (\"wireless\") facendo in modo che ne diminuisca il rapporto segnale/rumore, indice di chiarezza del segnale, tipicamente trasmettendo sulla stessa frequenza e con la stessa modulazione del segnale che si vuole disturbare.\nNei paesi governati da regimi totalitari \u00e8 utilizzato come forma di censura, per evitare che la popolazione riceva informazioni dall'estero. Durante un conflitto pu\u00f2 essere considerato una tipologia di guerra elettronica, poich\u00e9 pu\u00f2 essere attuato per disturbare le comunicazioni e i radar del nemico o per sabotare le loro armi: storicamente, il jamming aiut\u00f2 ad esempio i finlandesi a scovare le mine sovietiche durante la guerra di continuazione grazie ad una canzone dal titolo \"S\u00e4kkij\u00e4rven polkka\".\nNell'ambito del rilevamento topografico, il jamming (traducibile in italiano come \"disturbo intenzionale\") \u00e8 invece un fenomeno di disturbo del segnale satellitare in grado di determinare errori di posizionamento non quantificabili e controllabili, che pu\u00f2 trarre origine da ripetitori, linee elettriche ad alta tensione od antenne trasmittenti. A differenza del fenomeno del \"multipath fading\" non si tratta di un disturbo dovuto alla riflessione del segnale satellitare (che pu\u00f2 essere causato da pareti rocciose, chiome di alberi ecc.) ma di un problema dovuto alla sovrapposizione/deviazione del segnale di natura elettromagnetica del satellite.\nSicurezza.\nGli attacchi di tipo \u201cJamming\u201d vengono in genere sferrati nei confronti degli impianti di allarme senza fili. \nDisturbando la comunicazione radio tra i vari elementi un malintenzionato riesce ad oscurare il segnale radio e quindi a neutralizzare il sistema di allarme.\nUna debolezza dei sistemi wireless, difatti, \u00e8 la loro sensibilit\u00e0 alle onde radio. Un'azione di jamming su di essi produce una variazione dei segnali in ingresso e di conseguenza, nei casi gravi, un'impossibilit\u00e0 di utilizzo del sistema stesso, in quanto l'ambiente wireless viene compromesso a causa del traffico dei segnali non autorizzati che vengono ricevuti.\nIn caso di interferenze, molte WLAN non aggiornate non sono capaci di reagire, in quanto necessitano di un amministratore che modifichi manualmente i parametri di rete, mentre quelle di ultima generazione sono dotate di un gestore delle radio frequenze in tempo reale (real-time RF manager), capace di identificare le varie interferenze ed all'occorrenza adattare la rete per eliminarle.\nNel caso di interferenze non intenzionali, il gestore RF aiuta ad evitare cali di efficienza della rete, ma nel caso di un vero e proprio attacco jammer, risulta molto difficile difendersi: solitamente l\u2019attaccante trasmette segnali radio su tutti i canali, in modo da impedire qualsiasi comunicazione tra i dispositivi wireless. Per questo motivo, le tecniche standard utilizzate (come il cambio di canale), risultano inefficaci.\nSiccome non \u00e8 necessario nessun hardware speciale per attuare questo tipo di attacco, in quanto basta ascoltare il traffico radio e trasmettere segnali sulla stessa frequenza del sistema da attaccare, il jamming \u00e8 molto facile da implementare: se eseguito correttamente pu\u00f2 portare enormi vantaggi per l\u2019attaccante, con un costo relativamente basso.\nTipologie di jammer.\nEsistono diversi tipi di apparecchiature impiegabili per un attacco jammer, i principali sono:\nMetriche software.\nUn attacco jammer, dal punto di vista dell'attaccante, \u00e8 caratterizzato da diverse metriche che vanno prese in considerazione anche in base all'ambiente e all'obiettivo da colpire:\nInvece, dal punto di vista del difensore, alcune metriche necessarie per avere un rilevatore efficiente ed accurato sono le seguenti:\nCollegamenti esterni.\nSito interamente dedicato al \"radio jamming\" redatto in varie lingue"}
{"id": "1656422", "revid": "14754154", "url": "https://it.wikipedia.org/wiki?curid=1656422", "title": "Banchetti", "text": ""}
{"id": "1656423", "revid": "58775", "url": "https://it.wikipedia.org/wiki?curid=1656423", "title": "Power over LAN", "text": ""}
{"id": "1656424", "revid": "547034", "url": "https://it.wikipedia.org/wiki?curid=1656424", "title": "Ducato di Bretagna", "text": "Il Ducato di Bretagna (francese: Duch\u00e9 de Bretagne, bretone: \"Dugelezh Vreizh\", dialetto gallo \"Duch\u00eb de Berta\u00e8yn\") era uno stato medievale. Il suo territorio, parte di quello dell'antica Armorica a ovest di Mont-Saint-Michel, corrisponde all'attuale regione della Bretagna e a gran parte del dipartimento della Loira Atlantica, dove si trovano la citt\u00e0 di Nantes e il vecchio paese di Retz.\nIl ducato si costitu\u00ec con Alano II nel 939, nel quadro della conquista normanna. Nel 1547 si un\u00ec alla corona francese, sotto il Re di Francia Enrico II."}
{"id": "1656425", "revid": "339392", "url": "https://it.wikipedia.org/wiki?curid=1656425", "title": "Inline power", "text": ""}
{"id": "1656430", "revid": "125374533", "url": "https://it.wikipedia.org/wiki?curid=1656430", "title": "Stazione di Portogruaro-Caorle", "text": "La stazione di Portogruaro-Caorle si trova lungo la linea ferrovia Venezia \u2013 Trieste nel comune di Portogruaro e funge da capolinea delle linee per Casarsa e per Treviso.\nStoria.\nLa stazione fu attivata il 17 giugno 1886, quando fu aperto il tratto ferroviario proveniente da Venezia, attraverso San Don\u00e0 di Piave.\nIl 19 agosto 1888 viene collegata a Casarsa e successivamente a San Giorgio di Nogaro il 31 Dicembre 1888.\nSoltanto 25 anni pi\u00f9 tardi, il 30 Giugno 1913 la stazione viene collegata a Motta di Livenza, completando cos\u00ec l\u2019intera linea fino a Treviso.\nNel 2011, in contemporanea con la dismissione del raccordo con la ex fabbrica di fosfati adiacente alla stazione, sono stati attivati due binari tronchi posti a sud della stazione, denominati \"Metropolitani\".\nStrutture e impianti.\nLa stazione \u00e8 dotata al suo interno di 7 binari passeggeri: il binario 1 per i treni provenienti da Trieste e diretti a Venezia e i collegamenti diretti con Milano, Torino e Roma; il binario 2 per i treni provenienti da Venezia e diretti a Trieste; il binario 3, usato per alcuni treni con capolinea a Portogruaro-Caorle; i binari 4 e 5, entrambi suddivisi in est, per i treni con capolinea a Portogruaro-Caorle e diretti a Trieste e Casarsa, ed ovest, per i treni con capolinea a Portogruaro-Caorle e diretti a Venezia e Treviso. Ad oggi i binari 1 e 2 M (metropolitani) collegano Portogruaro a Venezia per i treni con capolinea Portogruaro.\nLa stazione serve la citt\u00e0 di Portogruaro e la localit\u00e0 balneare di Caorle.\nFino al 1960 la stazione era dotata di due cabine, la \"Cabina A\" e la \"Cabina B\", ciascuna dotata di un apparato a filo tipo Innocenti a 10 leve. Il segnalamento in origine era ad ali semaforiche sovrapposte, successivamente modificate a candeliere e poi con segnali permanentemente luminosi. La manovra dei deviatoi era a mano, assicurata con fermascambi a chiave.\nQuesti apparati vennero sostituiti in quell'anno da un Apparato Centrale Elettrico a Itinerari tipo OMS1, ancora con segnalamento luminoso ma con manovra elettrica dei deviatoi, eccetto per i binari secondari e del raccordo.\nNel 1970 venne attivato il raddoppio per la linea per Venezia.\nL'ACEI venne sostituito nel 2011 da un pi\u00f9 moderno tipo Siliani.\nDal 2015 \u00e8 attiva la banalizzazione del senso di circolazione lato Venezia (in contemporanea col rinnovo della stazione di San Stino di Livenza).\nMovimento.\nLa stazione \u00e8 servita dai treni regionali svolti da Trenitalia nell'ambito del contratto di servizio stipulato con la Regione Veneto, strutturati secondo quanto previsto dal Sistema Ferroviario Metropolitano Regionale, e da treni a lunga percorrenza InterCity e Frecciarossa\nServizi.\nLa stazione, che RFI classifica nella categoria \"silver\", dispone dei seguenti servizi:\nInterscambi.\nNel giugno 2013 fu attivata, all'esterno della stazione ferroviaria, un'autostazione per le linee interurbane operate da ATVO, ATAP e Mobilit\u00e0 Di Marca."}
{"id": "1656439", "revid": "287204", "url": "https://it.wikipedia.org/wiki?curid=1656439", "title": "Salerno Basket 92", "text": "L'A.D. Salerno Basket 92 \u00e8 una societ\u00e0 di pallacanestro femminile di Salerno.\nFondata nel 1992 come A.D. Nuova Pallacanestro Battipaglia, gioca al palazzetto dello sport \"Francesco Silvestri\".\nStoria.\nA pochi anni dalla nascita, \u00e8 giunta prima in Serie B e poi in Serie A2, che disputa da vari campionati.\nNel 1998-99 gioca nel girone C. Si salva nel 2000-01. Retrocessa e poi ripescata nel 2001-02, nel 2002-03 partecipa ai play-off. Nel 2003-04 si salva ai play-out.\nSalva nel 2004-05, nel 2005-06 \u00e8 retrocessa ai play-out, in finale contro la Dodaro Rende; in seguito \u00e8 stata ripescata dopo la rinuncia di Chieti. Nel 2006-07 \u00e8 giunta al nono posto. Nel 2007-08 perde i play-out contro Napoli e retrocede in Serie B d'Eccellenza.\nNel 2011 ritorna in serie A2 femminile, vince la Coppa Italia di Serie B d'Eccellenza e si trasferisce a Salerno. Nel 2012-13 cambia la denominazione in AD Salerno Basket '92 e torna ai play-off di A2 a dieci anni esatti di distanza dall'ultima volta, venendo eliminata dalla Dike Basket Napoli. Nelle stagioni 2013-14 e 2014-15 ottiene la salvezza nella seconda fase della Poule Retrocessione. Particolarmente brillante quella del 2014-15 con un ciclo di ben otto partite consecutive vinte.\nNella stagione 2015-16 retrocede in Serie B dopo aver perso la doppia finale playout contro San Salvatore Selargius ma ottiene il ripescaggio in Serie A2, categoria che disputa nell'annata 2016-17. Al termine del campionato arriva una nuova retrocessione dopo i playout persi contro il Cus Cagliari. Nella stagione 2017-18 termina al quarto posto il campionato di Serie B campano e vince la Coppa Campania in finale battendo la Givova Ladies FreeBasketball Scafati. Nel campionato 2020/21, iniziato a marzo e terminato a maggio con compressione degli impegni dopo la pandemia da Covid19, si classifica al secondo posto dietro la Blue Lizard Capri."}
{"id": "1656446", "revid": "196390", "url": "https://it.wikipedia.org/wiki?curid=1656446", "title": "Carpedil Battipaglia", "text": ""}
{"id": "1656447", "revid": "1305772", "url": "https://it.wikipedia.org/wiki?curid=1656447", "title": "Stazione meteorologica di Cortina d'Ampezzo", "text": "La stazione meteorologica di Cortina d'Ampezzo \u00e8 la stazione meteorologica di riferimento relativa alla localit\u00e0 montana di Cortina d'Ampezzo.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Cortina d'Ampezzo, a 1.275 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -2,5\u00a0\u00b0C, mentre quella del mese pi\u00f9 caldo, luglio, \u00e8 di +15,4\u00a0\u00b0C"}
{"id": "1656448", "revid": "1543377", "url": "https://it.wikipedia.org/wiki?curid=1656448", "title": "Francesco Cellini", "text": "Biografia.\nFiglio di Pico Cellini, restauratore e scopritore di falsi e di Antonia Nava, storica dell'arte, si laurea in architettura a Roma nel 1969. Durante il periodo universitario ha modo di frequentare Alessandro Anselmi, Manfredo Tafuri, Carlo Aymonino.\nDa sempre vicino all'ambiente accademico romano, su incitazione di Ludovico Quaroni, ha svolto per la Facolt\u00e0 di Architettura di Roma attivit\u00e0 didattica e di ricerca dal 1972 al 1986 presso le Cattedre di Composizione tenute dagli stessi Ludovico Quaroni e Carlo Aymonino.\nNel 1987 \u00e8 professore straordinario di Composizione Architettonica presso l'Universit\u00e0 di Palermo. Attualmente \u00e8 docente presso l'Universit\u00e0 degli Studi Roma Tre dove \u00e8 stato Preside della Facolt\u00e0 di Architettura dal 1997 al 2016.\nDal 1977 al 1981 \u00e8 stato redattore della rivista Controspazio, mentre dal 1980 al 1982 ha collaborato come allestitore e come curatore con il settore di architettura della Biennale di Venezia, e dal 1982 al 1985 con i settori arti visive e cinema. Attualmente fa parte del comitato di redazione della rivista Casabella.\n\u00c8 membro dell'Accademia nazionale di San Luca dal 1993.\nHa ricevuto nel 1996 il Premio Presidente della Repubblica per l'Architettura.\nAutore di numerosi progetti (condivisi prevalentemente con Nicoletta Cosentino) intesi come momento di sintesi di tematiche diverse (storia, figurativit\u00e0, impiantistica, struttura, etc.) \"nella convinzione che la forma debba rappresentare il principale strumento di risoluzione della conflittualit\u00e0 tra le diverse variabili del progetto\", \u00e8 tuttavia da sempre stato pi\u00f9 vicino, come molti suoi coetanei romani, all'architettura disegnata.\nScrive Umberto Cao in occasione della mostra dedicata a Cellini al Macro di Roma nel 2016: \nBibliografia.\nLaura Pujia (a cura di), \"Trentaquattro domande a Francesco Cellini\", Saper credere in architettura/49, CLEAN edizioni, Napoli 2019, pp. 1-95;\nLaura Pujia, \"Francesco Cellini. Strumenti e tecniche del progetto di architettura\". Articolo in: \"Industria delle Costruzioni\" n. 453, gennaio-febbraio 2017, pp. 100-105;\nGiuseppe Saponaro, \"Concorso per l'ampliamento della Facolt\u00e0 di Architettura di Roma\", Domus, n. 694, maggio 1988, pagg. 4-5;\n\"Biennale di Venezia: il concorso per il Padiglione Italia\", Domus, n. 699, novembre 1988, pag. 46;\nLaura Andreini, \"Francesco Cellini: ampliamenti cimiteriali\", Area, n. 56, maggio-giugno 2001;\nMirko Zardini, \"Bologna: un vuoto urbano\", Casabella, n. 512, 1985, pagg. 21 e 24;\n\"Francesco Cellini - centro per le arti contemporanee\", Area, n. 73, marzo-aprile 2004;\nEugenio Cipollone, \"Cellini - Cipollone: coperture necropoli di S. Paolo\", Area, n. 62, maggio-giugno 2002;\nMaria Argenti, \"Cellini - Cosentino - Stramaccioni. Residenze, uffici e negozi\", Area, n. 47, novembre-dicembre 1999;\nBiennale di Venezia [a cura di], \"Padiglione Italia: 12 progetti per la Biennale di Venezia\", Venezia, Ed. La Biennale di Venezia, Milano, Electa, 1988;\n\"Il luogo delle Arti - tetture: Intervista a Francesco Cellini\", Arte e Critica, n. 24, ottobre-dicembre 2000;\n\"Architettura europea 2001: una chiesa per Milano\", Electa, Milano, 2001, pagg. 3-35;\n\"Concorso di progettazione per la nuova stazione alta velocit\u00e0 di Firenze\", Electa, Milano, 2003, pagg. 2-96;\nGiancarlo Zacchello, \"Arrivare a Venezia: Concorso Internazionale di progettazione\", Milano, Electa, 2008;\n\"Nuove chiese italiane\", Electa, Milano, 1999, pagg. 56-58;\nAndrea Campioli, \"Acciaio e piccola scala: Francesco Cellini: Circolo di canottaggio sul lago di Corbara a Baschi\", Costruzioni metalliche, 51(1), 1999, pp.\u00a013\u201322\nFabio Alfano, \"Trasmissibilit\u00e0 e insegnamento del progetto di architettura\", Clean, 2000\nCarlo Pirovano, Michele D'Innella, \"La biennale di Venezia: XLI esposizione internazionale d'arte: arte e arti, attualit\u00e0 e storia\", 1984\nFrancesco Demuro, Tiziana Quirico, \"Le citt\u00e0 immaginate: un viaggio in Italia: nove progetti per nove citt\u00e0 : XVII Triennale\", Electa, 1987\nGhisi Gr\u00fctter, \"Disegno e immagine, tra comunicazione e rappresentazione\", Edizioni Kappa, 2006\nHeinrich Klotz, Vincenzo Pavan, \"La nuova scuola di Roma\", Arsenale Editrice 1987.\nFrancesco Cellini, \"Progetti nel paesaggio umbro\", Casabella, n. 623, pagg. 4-15\nFrancesco Collotti e Giacomo Pirazzoli, \"Progetto di fontana a Modica - Francesco Cellini\", Materia, n.26, 1998;\nFrancesco Cellini e Claudio D'Amato, \"Le architetture di Ridolfi e Frankl. Opere e progetti\", Electa Mondadori, Milano, 2005;\nFrancesco Cellini e Claudio D'Amato, \"Gabetti e Isola. Progetti e architetture 1950-85\", Electa Mondadori, Milano, 1985;\nFrancesco Cellini e Claudio D'Amato, \"Mario Ridolfi. Manuale delle tecniche tradizionali del costruire. Il ciclo delle Marmore\", Electa Mondadori, Milano, 1997;\nFrancesco Cellini e Valentina Sabella, \"Sull'arte dei giardini\", Flaccovio - Documenti e studi palermitani di architettettura, Palermo, 1998;\nFrancesco Cellini e Adriana Bisconti, \"Wien Messegel\u00e4nde\", Flaccovio - Documenti e studi palermitani di architettettura, Palermo, 1993;\nFrancesco Cellini, \"Fontana a Modica\", D'Architettura n. 30, Federico Motta Editore;\nFrancesco Cellini, \"Riflessioni di un progettista romano alle prese con i problemi della mobilit\u00e0 e della sosta\", sta in: Per un progetto urbano. Dal governo della sosta ad una strategia per Roma, Fratelli Palombi Editori, Roma, 1999;\nFrancesco Cellini, \"Una sequenza critica di successivi progetti di trasformazione\", sta in: Metodologia e criticit\u00e0 per la costruzione del Progetto urbano, Gangemi editore, Roma, 2006;\nFrancesco Cellini, \"Manualetto. Norme tecniche, costruttive e grafiche per lo svolgimento di una esercitazione progettuale sul tema della casa unifamiliare\", Citt\u00e0Studi, 1991\nFrancesco Cellini, \"Una sequenza critica di successivi progetti di trasformazione\", sta in: Metodologia e criticit\u00e0 per la costruzione del Progetto urbano, Gangemi editore, Roma 2006\nFrancesco Cellini, \"Didattica dell'architettura e didattica delle arte\", Carocci, 2000\n\"Scuola Romana\".\nAdalberto Libera, Luigi Piccinato, Marcello Piacentini\nLudovico Quaroni, Mario Ridolfi, Mario Fiorentino, Carlo Melograni, Michele Valori, Sergio Lenci, Alfredo Lambertucci, Saverio Muratori, Luigi Moretti.\nCarlo Aymonino, Alessandro Anselmi (G.R.A.U. Gruppo Romano Architetti Urbanisti), Paolo Portoghesi.br&gt;\nFranco Purini, Laura Thermes, Paolo Desideri, Renato Nicolini, Francesco Cellini, Pippo Ciorra, Franz Prati, Dario Passi, Pierluigi Eroli, Franco Pierluisi.\n(Nell'Italia del XX secolo, schematicamente, si possono individuare due scuole di pensiero geograficamente ben definite: quella romana e quella milanese e/o lombarda)."}
{"id": "1656451", "revid": "3732", "url": "https://it.wikipedia.org/wiki?curid=1656451", "title": "Paulos Faraj Rahho", "text": "Biografia.\nOrigini e formazione.\n\u00c8 vissuto per tutta la sua vita a Mosul, nella regione assira, dove \u00e8 stanziata da lungo tempo la comunit\u00e0 cristiana caldea. Ha compiuto i suoi studi sacerdotali presso il seminario maggiore San Pietro di Baghdad ed ha ricevuto l'ordinazione nella Chiesa di Sant'Isaia a Mosul nel 1965.\nConseguita la licenza in teologia pastorale presso la Pontificia Universit\u00e0 San Tommaso d'Aquino di Roma, Rahho \u00e8 rientrato a Mosul nel 1977, per continuare il suo servizio sacerdotale presso le chiese parrocchiali di Nostra Signora del Perpetuo Soccorso e di San Paolo.\nMinistero episcopale a Mosul.\nIl 16 febbraio 2001 \u00e8 stato consacrato arcivescovo di Mosul, assumendo cos\u00ec la responsabilit\u00e0 di gestire circa 20.000 cattolici caldei in dieci parrocchie. Devoto di San Paolo scelse Paulos come nome da vescovo Fece costruire la Chiesa del Sacro Cuore a Telkif e la residenza vescovile, impegnandosi nell'attivazione di un orfanotrofio per i bambini handicappati.\nDopo l'invasione americana dell'Iraq (2003) e il conseguente intensificarsi degli episodi di intolleranza e di violenza nei confronti dei cristiani, Rahho si \u00e8 fatto promotore del dialogo interreligioso cercando la collaborazione dei capi delle altre confessioni religiose del paese. Nel 2004, in seguito al bombardamento della sua abitazione e anche grazie ai buoni rapporti stabiliti con la comunit\u00e0 islamica, il presule fu ospitato presso gli edifici della moschea per volere del locale imam. Rahho ha espresso anche chiaramente la sua posizione sulla paventata possibilit\u00e0 che la nuova Costituzione irachena potesse incorporare la shari'a, dichiarando le sue perplessit\u00e0, pur nel rispetto della consapevolezza che all'Islam venisse riconosciuto lo status di religione di Stato.\nCostretto dalla crescente intolleranza manifestata in attacchi ai Cristiani, l'arcivescovo \u00e8 riuscito a farsi promotore, nel 2005, di una serie di eventi a Mosul per celebrare l'anno dell'eucaristia. Nel 2007 ha accompagnato a Roma il Patriarca della Chiesa caldea Emmanuel III Delly, cui \u00e8 stata conferita da Papa Benedetto XVI la porpora cardinalizia.\nIl rapimento e l'uccisione.\nIl 29 febbraio 2008, mentre usciva dalla Chiesa Santo Spirito di Mosul, poco dopo la celebrazione del pio esercizio della Via Crucis, Rahho \u00e8 stato rapito da un commando di uomini armati, che lo hanno prelevato dopo aver assassinato il suo autista e due guardie.\nDopo alcuni giorni di serrate trattative per la sua liberazione, il presule \u00e8 stato trovato morto il 12 marzo, sepolto nei dintorni di Mosul, sebbene non siano state chiarite le cause della sua morte. Un'imponente folla ha preso parte ai suoi funerali, celebrati a Mosul il 14 marzo dal Patriarca dei Caldei.\nPapa Benedetto XVI, commentando l'accaduto ha parlato di \u00abatto di violenza disumana che offende la dignit\u00e0 dell'essere umano.\u00bb\nUno degli assassini, di nome Ahmed Ali Ahmed, \u00e8 stato catturato e arrestato. Ahmed era un leader della cellula di Al-Qaida in Iraq a Mosul. Il 19 maggio 2008 la Corte penale suprema irachena lo ha condannato a morte. Tuttavia, alti rappresentanti della Chiesa cattolica caldea si sono opposti alla sentenza capitale.\nGenealogia episcopale.\nLa genealogia episcopale \u00e8:"}
{"id": "1656456", "revid": "154893", "url": "https://it.wikipedia.org/wiki?curid=1656456", "title": "Miscele respiratorie", "text": ""}
{"id": "1656457", "revid": "767487", "url": "https://it.wikipedia.org/wiki?curid=1656457", "title": "Scrupolo", "text": "Lo scrupolo (latino: \"scrupulum\", diminutivo di \"scrupus\": roccia aspra, aguzza) era un piccolo sasso e indicava un peso di 1/24 di oncia, e per estensione, 1/24 di altre misure. Metaforicamente la scrupolo era qualcosa di simile a un sassolino pungente.\nSi possono anche trovare le forme \"scripulum\", \"scriptulum\", \"scriplus\" e \"scriptulus\"; \"scriptulum\" era anche associato alle linee della scacchiera della dama."}
{"id": "1656462", "revid": "66934", "url": "https://it.wikipedia.org/wiki?curid=1656462", "title": "Pallone ambu", "text": ""}
{"id": "1656465", "revid": "78273", "url": "https://it.wikipedia.org/wiki?curid=1656465", "title": "Buddista", "text": ""}
{"id": "1656466", "revid": "78273", "url": "https://it.wikipedia.org/wiki?curid=1656466", "title": "Collaboratrici", "text": ""}
{"id": "1656469", "revid": "28592", "url": "https://it.wikipedia.org/wiki?curid=1656469", "title": "E.T. - L'Extraterrestre", "text": ""}
{"id": "1656473", "revid": "984922", "url": "https://it.wikipedia.org/wiki?curid=1656473", "title": "Stazione meteorologica di Arabba", "text": "La stazione meteorologica di Arabba \u00e8 la stazione meteorologica di riferimento relativa all'omonima localit\u00e0 del comune di Livinallongo del Col di Lana.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Livinallongo del Col di Lana, nella localit\u00e0 di \"Arabba\", a 1645 metri s.l.m.\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -4,9\u00a0\u00b0C, mentre quella del mese pi\u00f9 caldo, luglio, \u00e8 di +13,3\u00a0\u00b0C ."}
{"id": "1656476", "revid": "729019", "url": "https://it.wikipedia.org/wiki?curid=1656476", "title": "Tenuta di San Liberato", "text": "La tenuta di San Liberato si trova fra distese di boschi e colline che digradano dolcemente verso il Lago di Bracciano, nei luoghi dove un tempo sorgeva la citt\u00e0 di Forum Clodii. Deve il suo nome alla chiesa romanica fondata dai Padri Agostiniani.\nSita sulle rive del lago di Bracciano, a circa 40 chilometri da Roma. \u00c8 facilmente raggiungibile sia dalla A1 Autostrada del Sole sia dalle direttrici costiere (via Aurelia o A12 Roma - Civitavecchia).\nStoria.\nQuesta parte dell'Etruria meridionale vide, dopo l'egemonia etrusca, l'espansione dei Romani, che attorno al 273 a.C., fondarono Sabate che avrebbe dato il nome a Lacus Sabatinus (poi lago di Bracciano). Nel IX secolo, sul sito di Forum Clodii fu eretta la chiesa romanica di San Liberato, immersa negli straordinari giardini botanici dell'omonima tenuta.\nDopo i \u201csecoli oscuri\u201d il territorio ritrov\u00f2 la sua vitalit\u00e0 in periodo medioevale, ne \u00e8 un esempio il Castello Orsini Odescalchi di Bracciano la cui fondazione risale al XII secolo.\nIl parco.\nIl parco della tenuta di San Liberato, progettato negli anni Sessanta dal famoso architetto paesaggista inglese Russel Page che rimase incantato dalla bellezza del posto, vanta una collezione di piante rare provenienti da tutto il mondo: acero canadese (acer saccharum), ciliegio giapponese (Prunus serrulata), camelie (Camellia), rododendri (Rhododendron) e profumatissime Choysia ternate, oltre al preziosissimo antico roseto. Il parco ha il tipico schema del giardino all'inglese scandito per\u00f2 da siepi sempreverdi, tipiche dei giardini all'italiana. Nella tenuta sono presenti diversi giardini tematici, alcuni dei quali rispecchiano realt\u00e0 storiche del passato: \u00e8 il caso il del Giardino delle erbe, di fronte alla chiesa medievale, che riprende i temi dell'Orto dei semplici."}
{"id": "1656481", "revid": "1983214", "url": "https://it.wikipedia.org/wiki?curid=1656481", "title": "Gino Gerosa", "text": "Biografia.\nAllievo della Scuola militare Nunziatella di Napoli, si \u00e8 poi laureato in Medicina e Chirurgia presso l'Universit\u00e0 degli Studi di Verona, e poi specializzato in Cardiochirurgia. Ha lavorato a Londra per due anni sotto la guida del professor Donald Ross. \nRientrato in Italia, ha lavorato prima all'Azienda ospedaliera universitaria integrata di Verona, poi all'Azienda ospedaliera di Padova dove inoltre, nel 2000, \u00e8 diventato professore associato di Cardiochirurgia presso la Scuola di Medicina e Chirurgia della correlata Universit\u00e0 degli Studi di Padova. Dal 2003 \u00e8 direttore della Scuola di Specializzazione in Cardiochirurgia dell'ateneo padovano e del Centro di Cardiochirurgia \u201cVincenzo Gallucci\u201d dell'Azienda ospedaliera di Padova.\nUtilizzando in endoscopia un sistema robotico servoassistito esegue nel 2001 il primo intervento in Italia di rivascolarizzazione miocardica a cuore battente e nel 2004 il primo intervento in Italia di trattamento della fibrillazione atriale. (\"manca citazione paper di riferimento\")\nNel marzo 2002 effettua la prima applicazione clinica di trapianto di cellule staminali autologhe (prelevate cio\u00e8 dallo stesso paziente, ed iniettate nel cuore in toracotomia) come terapia per l'insufficienza cardiaca. (\"manca citazione paper di riferimento\")\nNel 2007 esegue il primo impianto in Italia di un cuore artificiale totalmente impiantabile (TAH, Total Artificial Heart). Il dispositivo, denominato \"CardioWest 70cc\", consiste in due camere di poliuretano ognuna divisa in due da un setto elastico che, grazie ad un dispositivo pneumatico, pompa il sangue nelle arterie al posto dei ventricoli nativi malfunzionanti. Anche per il forte impatto emotivo, l'intervento \u00e8 stato ripreso dalla stampa e dalle televisioni nazionali.\nIl 12 settembre 2011 realizza la rimozione del cuore artificiale \"Cardiowest\" (dopo 1300 giorni dall'impianto) per sostituirlo con un cuore vero proveniente da un donatore. Nel 2015 ha realizzato per la prima volta al mondo un intervento microinvasivo di bioprotesi valvolare aortica e riparazione della valvola mitralica a cuore battente. L'intervento, eseguito entrando dalla punta del cuore, ha consentito il completo recupero del paziente e la risoluzione totale dei suoi problemi cardiovascolari.\nNel novembre 2018 \u00e8 stato eletto presidente della Societ\u00e0 Italiana di Cardiochirurgia."}
{"id": "1656484", "revid": "1005847", "url": "https://it.wikipedia.org/wiki?curid=1656484", "title": "Carlo Aristide Dal Sasso", "text": "Biografia.\nLaureatosi in giurisprudenza, aveva combattuto durante la seconda guerra mondiale nel corpo degli Alpini. Al termine del conflitto si dedic\u00f2 all'attivit\u00e0 imprenditoriale fondando a Colfrancui di Oderzo l'Oleificio Medio Piave ed altre aziende nel settore agroalimentare.\nImpegnato fin da giovane in politica, fu Consigliere comunale ad Oderzo dal 1954 al 1993 tra le file del Movimento Sociale Italiano, e fu anche eletto Deputato nella VI Legislatura, sedendo quindi a Montecitorio tra il 1972 e il 1976, dove fece parte anche della VI commissione \"Finanze e Tesoro\".\nFu consigliere comunale anche a Vittorio Veneto, consigliere provinciale a Treviso, e primo presidente provinciale onorario della Federazione trevigiana di Alleanza Nazionale.\nNel 1983 pubblic\u00f2 un libro sulla strage di Oderzo."}
{"id": "1656487", "revid": "133557", "url": "https://it.wikipedia.org/wiki?curid=1656487", "title": "Salvo imprevisti", "text": ""}
{"id": "1656490", "revid": "36426", "url": "https://it.wikipedia.org/wiki?curid=1656490", "title": "Porticus Minucia Vetus", "text": ""}
{"id": "1656491", "revid": "36426", "url": "https://it.wikipedia.org/wiki?curid=1656491", "title": "Porticus Minucia Frumentaria", "text": ""}
{"id": "1656492", "revid": "1603882", "url": "https://it.wikipedia.org/wiki?curid=1656492", "title": "Stazione meteorologica di Sappada", "text": "La stazione meteorologica di Sappada \u00e8 la stazione meteorologica di riferimento relativa alla localit\u00e0 di Sappada.\nCoordinate geografiche.\nLa stazione meteorologica \u00e8 situata nell'Italia nord-orientale, nel Friuli-Venezia Giulia, in provincia di Udine, nel comune di Sappada, a 1.217 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -4,7\u00a0\u00b0C, mentre quella del mese pi\u00f9 caldo, luglio, \u00e8 di +14,6\u00a0\u00b0C ."}
{"id": "1656496", "revid": "287204", "url": "https://it.wikipedia.org/wiki?curid=1656496", "title": "Junqueir\u00f3polis", "text": "Junqueir\u00f3polis \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Dracena."}
{"id": "1656502", "revid": "123567", "url": "https://it.wikipedia.org/wiki?curid=1656502", "title": "Fiammenghino", "text": ""}
{"id": "1656503", "revid": "78273", "url": "https://it.wikipedia.org/wiki?curid=1656503", "title": "Giovanni Mauro della Rovere", "text": ""}
{"id": "1656504", "revid": "287204", "url": "https://it.wikipedia.org/wiki?curid=1656504", "title": "Monte Castelo (San Paolo)", "text": "Monte Castelo \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Dracena."}
{"id": "1656505", "revid": "287204", "url": "https://it.wikipedia.org/wiki?curid=1656505", "title": "Nova Guataporanga", "text": "Nova Guataporanga \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Dracena."}
{"id": "1656507", "revid": "287204", "url": "https://it.wikipedia.org/wiki?curid=1656507", "title": "Ouro Verde (San Paolo)", "text": "Ouro Verde \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Dracena."}
{"id": "1656510", "revid": "123852946", "url": "https://it.wikipedia.org/wiki?curid=1656510", "title": "Panorama (Brasile)", "text": "Panorama \u00e8 un comune del Brasile nello stato di San Paolo, parte della mesoregione di Presidente Prudente e della microregione di Dracena."}
{"id": "1656512", "revid": "486946", "url": "https://it.wikipedia.org/wiki?curid=1656512", "title": "Nazionali di calcio dell'Oceania", "text": ""}
{"id": "1656513", "revid": "984922", "url": "https://it.wikipedia.org/wiki?curid=1656513", "title": "Stazione meteorologica di Santo Stefano di Cadore", "text": "La stazione meteorologica di Santo Stefano di Cadore \u00e8 la stazione meteorologica di riferimento relativa alla localit\u00e0 di Santo Stefano di Cadore.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Santo Stefano di Cadore, a 908 metri s.l.m. e alle coordinate geografiche .\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -6,4\u00a0\u00b0C, mentre quella del mese pi\u00f9 caldo, luglio, \u00e8 di +16,7\u00a0\u00b0C ."}
{"id": "1656514", "revid": "287204", "url": "https://it.wikipedia.org/wiki?curid=1656514", "title": "Paulic\u00e9ia", "text": "Paulic\u00e9ia \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Dracena."}
{"id": "1656516", "revid": "287204", "url": "https://it.wikipedia.org/wiki?curid=1656516", "title": "Santa Mercedes", "text": "Santa Mercedes \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Dracena."}
{"id": "1656521", "revid": "43211", "url": "https://it.wikipedia.org/wiki?curid=1656521", "title": "WWF Million Dollar Championship", "text": ""}
{"id": "1656522", "revid": "287204", "url": "https://it.wikipedia.org/wiki?curid=1656522", "title": "S\u00e3o Jo\u00e3o do Pau d'Alho", "text": "S\u00e3o Jo\u00e3o do Pau d'Alho \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Dracena."}
{"id": "1656523", "revid": "320578", "url": "https://it.wikipedia.org/wiki?curid=1656523", "title": "The least we can do is wave to each other", "text": ""}
{"id": "1656524", "revid": "155136", "url": "https://it.wikipedia.org/wiki?curid=1656524", "title": "Patriarcato di Roma", "text": ""}
{"id": "1656525", "revid": "28592", "url": "https://it.wikipedia.org/wiki?curid=1656525", "title": "Aleksandr Andronov", "text": ""}
{"id": "1656526", "revid": "729019", "url": "https://it.wikipedia.org/wiki?curid=1656526", "title": "Vittorio Filippo Melano", "text": "Biografia.\nConte di Portula, arcivescovo e predicatore domenicano, nacque a Cuneo il 27 settembre 1733 da Giuseppe Antonio (1677-1774), conte di Portula, e sua moglie Anna Camilla Pascale, baronessa di Nucetto.\nIntrapresa la carriera ecclesiastica tra i domenicani, divenne uno stimato maestro di teologia. Nel 1773 assunse alla carica di priore del convento di San Domenico a Torino. Il 1\u00ba giugno 1778 fu nominato arcivescovo di Cagliari, dove insegn\u00f2 nella locale Universit\u00e0 dal 1779 al 1796. Fu l'unica autorit\u00e0 di origine piemontese a non essere cacciata durante i vespri sardi del 1794.\nIl 24 luglio 1797 fu trasferito alla diocesi di Novara, come arcivescovo con titolo personale, proprio poco prima dell'inizio dell'invasione francese. Per la posizione ossequiente che detenne in questo periodo, fu ricordato come persona ambigua perch\u00e9 spesso collabor\u00f2 con le autorit\u00e0 repubblicane prima e napoleoniche poi. In realt\u00e0 seppe con destrezza, abilit\u00e0 e tatto passare indenne in questo turbolento periodo. Tale comportamento contribu\u00ec a proteggere non solo la sua figura ma anche il clero da azioni repressive drastiche, evit\u00f2 il pericolo di ulteriori sottrazioni e preserv\u00f2, l'edificio della cattedrale da un ipotizzato abbattimento per ampliare la piazza antistante, minacciato da parte dei rivoluzionari.\nNel gennaio 1807 Napoleone lo nomin\u00f2 vescovo di Udine, ma Melano rifiut\u00f2, anche per non entrare in contrasto con la Santa Sede, adducendo motivazioni legate alla sua et\u00e0 avanzata. Al suo posto fu nominato il vescovo Baldassarre Francesco Rasponi, che, secondo i propositi iniziali, avrebbe dovuto sostituirlo nella sede novarese.\nMor\u00ec a Novara il 23 dicembre 1813.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1656527", "revid": "287204", "url": "https://it.wikipedia.org/wiki?curid=1656527", "title": "Tupi Paulista", "text": "Tupi Paulista \u00e8 un comune del Brasile nello Stato di San Paolo, parte della mesoregione di Presidente Prudente e della microregione di Dracena."}
{"id": "1656529", "revid": "922800", "url": "https://it.wikipedia.org/wiki?curid=1656529", "title": "Stazione meteorologica di Auronzo di Cadore", "text": "La stazione meteorologica di Auronzo di Cadore \u00e8 la stazione meteorologica di riferimento relativa alla localit\u00e0 di Auronzo di Cadore.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Auronzo di Cadore, a 864 metri s.l.m. e alle coordinate geografiche.\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -5,2\u00a0\u00b0C, mentre quella del mese pi\u00f9 caldo, luglio, \u00e8 di +17,0\u00a0\u00b0C ."}
{"id": "1656534", "revid": "1974457", "url": "https://it.wikipedia.org/wiki?curid=1656534", "title": "Disposizione (diritto)", "text": "Il termine disposizione \u00e8 utilizzato, nel suo significato pi\u00f9 generale, come sinonimo di norma. Tuttavia nel linguaggio giuridico viene impiegato anche con un significato pi\u00f9 ristretto, per designare uno degli enunciati linguistici di senso compiuto nei quali si articola il testo di un atto normativo (che negli ordinamenti odierni \u00e8 generalmente scritto). Le disposizioni cos\u00ec intese non coincidono necessariamente con partizioni del testo normativo quali gli articoli o i commi.\nDistinzioni.\nDalla disposizione va tenuta distinta la norma, intesa in senso stretto, ossia il significato dell'enunciato, ricavato con un'operazione che prende il nome di interpretazione. Dalla medesima disposizione diversi interpreti (o lo stesso interprete in momenti diversi) possono ricavare norme diverse: infatti, una disposizione, specie se considerata non isolatamente ma nel contesto dell'ordinamento giuridico al quale appartiene, ammette di solito una pluralit\u00e0 di interpretazioni o, per dirla con Hans Kelsen, esprime una \"cornice\" di potenziali significati.\nCaratteristiche.\nCome il concetto di norma pu\u00f2 essere esteso includendovi le norme che mancano dei caratteri della generalit\u00e0 e dell'astrattezza, cos\u00ec il concetto di disposizione pu\u00f2 essere esteso includendovi gli enunciati linguistici da cui si ricavano tali norme. In questo senso, si pu\u00f2 parlare di disposizioni di un provvedimento amministrativo o giurisdizionale oppure di un negozio giuridico di diritto privato, quale un contratto o un testamento, e di interpretazione di tali atti (che, unitamente a quelli normativi, rientrano nella categoria degli atti precettivi). "}
{"id": "1656536", "revid": "115549", "url": "https://it.wikipedia.org/wiki?curid=1656536", "title": "Coppa Federale di calcio 1916", "text": ""}
{"id": "1656541", "revid": "984922", "url": "https://it.wikipedia.org/wiki?curid=1656541", "title": "Stazione meteorologica di Misurina", "text": "La stazione meteorologica di Misurina \u00e8 la stazione meteorologica di riferimento relativa alla frazione del comune di Auronzo di Cadore che si trova presso il lago di Misurina.\nCoordinate geografiche.\nLa stazione meteorologica \u00e8 situata nell'Italia nord-orientale, nel Veneto, in provincia di Belluno, nel comune di Auronzo di Cadore, in localit\u00e0 \"Misurina\", a 1.760 metri s.l.m.\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a -5,5\u00a0\u00b0C, mentre quella del mese pi\u00f9 caldo, luglio, \u00e8 di +11,4\u00a0\u00b0C ."}
{"id": "1656543", "revid": "86599", "url": "https://it.wikipedia.org/wiki?curid=1656543", "title": "Andronov", "text": ""}
{"id": "1656551", "revid": "2181252", "url": "https://it.wikipedia.org/wiki?curid=1656551", "title": "Edizioni Master", "text": "Edizioni Master SPA \u00e8 stata una casa editrice attiva all'interno del mercato dei periodici specializzati dichiarata fallita a luglio del 2020.\nFondata nel 1997, dall'imprenditore Massimo Sesti, la societ\u00e0 ha avuto tre sedi di riferimento: la sede legale a Rende (CS), la sede secondaria di Milano e quella di Roma, con circa 100 dipendenti, 50 collaboratori esterni.\nNel portafoglio prodotti vi erano riviste dedicate al mondo dell'informatica e di internet, di viaggi e di cucina. La casa editrice ha anche prodotto diverse serie di collezionabili, prevalentemente sull'informatica.\nStoria.\nA maggio 2010 annuncia la costituzione di webcast24.it, piattaforma digitale per la trasmissione di eventi live e on demand in streaming a pagamento. Il sito \u00e8 stato venduto.\nA giugno 2010 acquisisce Newstreet.it, uno dei magazine on-line di informazione automobilistica pi\u00f9 autorevoli in Italia.\nDa gennaio 2011 distribuisce la rivista \"Pi\u00f9 sani, Pi\u00f9 belli\", ideata in collaborazione con la conduttrice televisiva Rosanna Lambertucci.La produzione \u00e8 conclusa nel gennaio 2019.\nDa aprile 2011 pubblica la rivista \"La prova del cuoco\", basato sulla omonima trasmissione televisiva Rai. La produzione \u00e8 conclusa nel gennaio 2019.\nIl 1\u00ba settembre 2011 annuncia una partnership con il portale web italiano Libero.it. L'accordo prevede che Libero s.r.l. venda spazi pubblicitari per conto dei Portali IT di Edizioni Master, il tutto viene formalizzato con l'inserimento della top bar di Libero.it nei siti del settore IT di Edizioni Master. L'accordo viene sciolto a marzo 2012.\nDa luglio 2012 lancia la rivista \"L'Albero Azzurro Settimanale\", il magazine ufficiale della trasmissione televisiva per bambini \"L'albero azzurro\". La produzione \u00e8 conclusa.\nA causa di difficolt\u00e0 finanziarie, nel 2013 il gruppo fa ricorso al concordato preventivo in continuit\u00e0.\nNel giugno 2018 vengono ceduti i siti internet Punto Informatico e Telefonino.net a BlazeMedia.\nSempre a causa di difficolt\u00e0 finanziarie, nel 2019 il gruppo chiede di essere ammesso alla procedura di concordato in bianco.\nNel 2019 chiede di essere ammessa ad una nuova procedura di concordato preventivo in continuit\u00e0. La procedura concorsuale, rubricata con numero RG n. 2/2019, viene per\u00f2 ritirata dalla stessa casa editrice nel corso dell'anno, poco prima di venir dichiarata fallita dal Tribunale di Cosenza il 22 luglio 2020."}
{"id": "1656554", "revid": "670021", "url": "https://it.wikipedia.org/wiki?curid=1656554", "title": "Disposizioni di Oxford", "text": "Le disposizioni di Oxford (in lingua inglese provisions of Oxford) furono degli atti emanati nel 1258 durante la monarchia di Enrico III d'Inghilterra per risolvere una disputa tra questi ed un gruppo di baroni guidati da Simone di Montfort, VI conte di Leicester.\nStoria.\nL'accordo tra il sovrano ed i nobili port\u00f2 alla nomina di una commissione di 24 membri, met\u00e0 scelti dal sovrano e met\u00e0 dai baroni stessi; una conferma scritta dell'accordo fu inviata agli sceriffi di tutte le contee d'Inghilterra, in lingua latina e, significativamente, anche nell'inglese medievale. L'utilizzo della lingua inglese fu simbolo della \"anglicizzazione\" del governo dell'Inghilterra ed un antidoto alla \"gallicizzazione\" che stava prendendo piede nei decenni appena precedenti. Le Disposizioni furono il primo documento di governo pubblicato in Inghilterra dopo la conquista dei Normanni, avvenuta due secoli prima.\nLe disposizioni furono rimpiazzate l'anno successivo dalle Disposizioni di Westminster. Le Disposizioni furono rigettate da Enrico III, forte di una bolla pontificia, nel 1261, il che fu la causa della Seconda guerra dei baroni (1263 \u20131267), vinta dal re. Nel 1266 il \"Dictum di Kenilworth\" chiuse la questione\nContenuto.\nLe Disposizioni obbligavano il re Enrico III d'Inghilterra ad accettare una nuova forma di governo con la quale il potere del re era posto nelle mani di 15 membri di un consiglio (Consiglio dei 15) che sovrintendevano agli incarichi ministeriali, alle amministrazioni locali ed alla vigilanza sui castelli reali. Il Parlamento, che si doveva riunire tre volte l'anno, avrebbe controllato l'operato del Consiglio. Il suo significato pi\u00f9 importante fu che, per la prima volta, la Corona Inglese era obbligata a riconoscere i diritti del parlamento d'Inghilterra e il potere politico locale dei baroni inglesi. "}
{"id": "1656555", "revid": "106456", "url": "https://it.wikipedia.org/wiki?curid=1656555", "title": "Sarthe (fiume)", "text": "La Sarthe \u00e8 un fiume della Francia centro-occidentale, che scorre per la gran parte del suo percorso nella regione dei Paesi della Loira e in special modo nel dipartimento che porta il suo nome. La sua sorgente \u00e8 sulle colline del Perche, a SO di Alen\u00e7on, nell'Orne, e dopo circa 313\u00a0km si unisce alla Mayenne, con la quale forma la Maine, a nord di Angers, nel Maine e Loira.\nAffluenti.\nI principali affluenti della Sarthe sono :\nDipartimenti e principali comuni attraversati.\nLa Sarthe attraversa 107 comuni e tre dipartimenti; i comuni principali attraversati (per dipartimento) sono:"}
{"id": "1656557", "revid": "599013", "url": "https://it.wikipedia.org/wiki?curid=1656557", "title": "Wendel Geraldo Maur\u00edcio e Silva", "text": "Caratteristiche tecniche.\nViene schierato come esterno offensivo di centrocampo a sinistra.\nCarriera.\nWendel ha iniziato a giocare nelle giovanili del Cruzeiro entrando in prima squadra nel 2000.\nDopo aver disputato 88 partite con i brasiliani si \u00e8 trasferito al Nacional. Dopo una stagione \u00e8 stato girato in prestito al Santos.\nNell'agosto 2006 ha firmato per i francesi del Bordeaux."}
{"id": "1656558", "revid": "108578873", "url": "https://it.wikipedia.org/wiki?curid=1656558", "title": "Disposizioni di Westminster", "text": "Le Disposizioni di Westminster del 1259 furono parte di una serie di riforme legislative che provocarono conflitti di potere fra il re Enrico III d'Inghilterra ed i suoi baroni.\nIl re, fra il 1230 ed il 1242 aveva perso le sue campagne militari in Francia e la sua scelta di amici e consiglieri, unitamente alle spese sostenute per il suo fallito tentativo di fare di uno dei suoi figli re della Sicilia, nonch\u00e9 quelle per aiutare il papa contro l'imperatore del Sacro Romano Impero, port\u00f2 ad ulteriori conflitti con i baroni e un\u00ec le opposizioni nella Chiesa e nello Stato. Inoltre la sua posizione non traeva certo beneficio dal suo stravagante stile di vita ed il continuo aumento delle tasse creava un forte risentimento. I conti della corona mostravano infatti una lunga lista di donazioni caritative e di pagamenti per lavori edili, compresa la ricostruzione della Abbazia di Westminster, che inizi\u00f2 nel 1245. \nLe Disposizioni stesse erano uno schema ampliato della riforma governativa stesa dal comitato dei 24 baroni che ne era stato inizialmente incaricato in base alle Disposizioni di Oxford (che venivano superate da quelle di Westminster). Il documento che ne venne fuori rafforz\u00f2 largamente molte disposizioni del precedente di Oxford ma forn\u00ec anche una riforma delle imposte e delle successioni.\nNel loro complesso le nuove disposizioni consistevano in una mescolanza di misure legali ed amministrative richieste dai riformatori baronali e dai loro alleati durante la crisi fra il 1258 ed il 1265. Esse furono anche la prima legislazione inglese che modificava deliberatamente le procedure in vigore presso i tribunali del re. Le misure erano altres\u00ec importanti per l'espansione del movimento riformatore, dalla istituzione delle relazioni fra classe baronale e corona alla ridefinizione dei rapporti dei baroni con i loro affittuari e i loro mutui diritti e responsabilit\u00e0 l'uno verso l'altro come veniva disposto nei tribunali dei signori stessi. In aggiunta, le Disposizioni di Westminster comprendevano proposte per migliorare il funzionamento dei tribunali del re, principalmente nell'ambito del diritto civile, ma anche in parte in quello penale.\nSuccessive divisioni fra gli stessi baroni consentirono ad Enrico III di rigettare le disposizioni, grazie anche al sostegno che gli venne da una bolla pontificia del 1261. Inizi\u00f2 cos\u00ec nel 1263 un periodo di conflitti armati, noti come seconda guerra dei baroni, che si conclusero con la vittoria del re nel 1267, sebbene il principale punto di svolta della guerra, che all'inizio volgeva in favore dei baroni, fosse stata la battaglia di Evesham nel 1265, nella quale rimase ucciso il capo dei baroni Simone di Montfort, VI conte di Leicester. Le clausole delle disposizioni che limitavano l'autorit\u00e0 del re furono eliminate, ma le clausole legali delle medesime furono riaffermate nel 1267 con lo Statuto di Marlborough.\nLe disposizioni di Westminster sono state descritte da una autorit\u00e0 di primo piano come la pi\u00f9 importante legislazione inglese dalla ristampa della Magna Carta del 1225."}
{"id": "1656559", "revid": "113067088", "url": "https://it.wikipedia.org/wiki?curid=1656559", "title": "Consorzio interuniversitario lombardo per l'elaborazione automatica", "text": "Il Consorzio interuniversitario lombardo per l'elaborazione automatica, con acronimo CILEA, \u00e8 un consorzio interuniversitario, senza scopo di lucro, fondato nel 1974 e ufficialmente riconosciuto nel 1977. Dal luglio 2013 \u00e8 stato incorporato per fusione dal CINECA, che ne gestisce oggi tutte le attivit\u00e0.\nI principali scopi che diedero origine al Consorzio consistevano nel promuovere le applicazioni dell'informatica per rispondere alle esigenze della ricerca e, in seconda istanza, della didattica universitaria.\nAttivit\u00e0 statutaria.\nCome previsto dallo statuto il consorzio:\nPer raggiungere gli obiettivi al consorzio \u00e8 consentito di acquisire partecipazioni di societ\u00e0 o di altri consorzi o di cedere all'esterno parte della propria attivit\u00e0.\nAderenti al consorzio.\nPrima dell'incorporazione aderivano al CILEA, oltre al Ministero dell'Istruzione, dell'Universit\u00e0 e della Ricerca (dati al 31 dicembre 2012):\nErano inoltre consorziati associati:\nLo sviluppo.\nNel tempo il Consorzio ha diversificato le sue attivit\u00e0: non si occupa pi\u00f9 soltanto di mettere a disposizione l'utilizzo delle proprie macchine, ma ha sviluppato numerosi altri servizi in settori eterogenei quali:\nHa inoltre aumentato il suo organico, uscendo dai confini tradizionali della Lombardia ed estendendo il proprio raggio d'azione su tutto il territorio nazionale."}
{"id": "1656563", "revid": "2184720", "url": "https://it.wikipedia.org/wiki?curid=1656563", "title": "Aria (Alan Sorrenti)", "text": "Aria \u00e8 il primo disco di Alan Sorrenti, pubblicato nel 1972 dalla Harvest Records (distribuita in Italia dalla EMI).\nStoria.\nIl disco venne registrato negli studi \"Sonic\" di Roma, \"Europa Sonor\" di Parigi e \"S.E.E.D.\" di Vallauris; il tecnico del suono \u00e8 Franco Patrignani.\nGli arrangiamenti vennero curati dallo stesso Sorrenti con Albert Prince, mentre i produttori sono Corrado Bacchelli e Bruno Tibaldi.\nLa copertina \u00e8 di Umberto e Fiorella Tedesco.\nDa quest'album venne tratto il 45 giri \"Vorrei incontrarti/Un fiume tranquillo\".\nAccoglienza.\n\"Aria\" ha ricevuto il plauso della critica ed \u00e8 considerato l'album migliore dell'artista napoletano. Il disco ebbe un buon successo e la voce di Alan Sorrenti, virtuosa come uno strumento, venne paragonata a Tim Buckley e a Peter Hammill. Cesare Rizzi, che d\u00e0 al disco il massimo dei voti, lo considera uno dei migliori esempi di progressive mediterraneo e reputa la title track uno dei momenti pi\u00f9 ispirati del genere in Italia. Sebbene il critico Riccardo Bertoncelli non apprezzi il genere progressive, egli considera \"Aria\" il primo disco di pop italiano completamente riuscito. Diego Ballani della rivista \"Rumore\" lo inserisce fra i classici della musica italiana da scoprire e sostiene che \"irradia ancora stupore\". L'album \u00e8 inoltre tra quelli selezionati per il libro \"I 100 migliori dischi del Progressive italiano\", pubblicato nel 2014 da Tsunami Edizioni ed \u00e8 presente alla posizione numero 52 nella classifica dei 100 dischi italiani pi\u00f9 belli di sempre secondo \"Rolling Stone Italia\".\nTracce.\nTesti e musiche di Alan Sorrenti."}
{"id": "1656567", "revid": "127585", "url": "https://it.wikipedia.org/wiki?curid=1656567", "title": "Ciccilla", "text": ""}
{"id": "1656571", "revid": "2143966", "url": "https://it.wikipedia.org/wiki?curid=1656571", "title": "Stazione meteorologica di Alberese", "text": "La stazione meteorologica di Alberese \u00e8 la stazione meteorologica di riferimento relativa all'omonima localit\u00e0 del comune di Grosseto.\nCaratteristiche.\nLa stazione meteorologica idrologica \u00e8 situata nell'Italia centrale, in Toscana, nel comune di Grosseto, nella localit\u00e0 di Alberese presso il casello idraulico, a 5 metri s.l.m. e alle coordinate geografiche .\nUbicata presso il casello idraulico di Alberese, nei pressi della foce del fiume Ombrone, la stazione meccanica inizi\u00f2 i rilevamenti termo-pluviometrici nel 1918 ed \u00e8 stata gestita dal Servizio Idrologico Regionale fino 31 dicembre 1998. Il 10 dicembre 1996 l'ARSIA Regione Toscana ha installato nello stesso luogo di ubicazione una stazione automatica che, di fatto, ha sostituito dal 1999 la stazione meteorologica tradizionale.\nDati climatologici 1961-1990.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 7,1\u00a0\u00b0C; mentre quella del mese pi\u00f9 caldo, agosto, \u00e8 di +22,7\u00a0\u00b0C.\nLa nuvolosit\u00e0 media annua si attesta ad un valore medio di 3,3 okta giornalieri, con minimo a luglio di 1 okta e massimo a novembre e gennaio di 5 okta.\nLe precipitazioni medie annue, attorno ai 600 mm e mediamente distribuite in 62 giorni, presentano un minimo in estate ed un picco in autunno.\nTemperature estreme mensili dal 1936 in poi.\nDi seguito sono riportati i valori estremi mensili delle temperature massime e minime registrate dal 1936 in poi; i dati provengono dalla stazione meteorologica meccanica del Servizio Idrologico Regionale fino al 1998 e dalla stazione meteorologica automatica dell'ARSIA Regione Toscana, ubicata nello stesso luogo, a partire dal 1999.\nIn base alle suddette rilevazioni, la temperatura massima assoluta \u00e8 stata registrata il 16 agosto 1974 con +39,4\u00a0\u00b0C, mentre la minima assoluta di -13,2\u00a0\u00b0C \u00e8 datata 11 gennaio 1985."}
{"id": "1656572", "revid": "28592", "url": "https://it.wikipedia.org/wiki?curid=1656572", "title": "Larisa Shepitko", "text": ""}
{"id": "1656574", "revid": "486946", "url": "https://it.wikipedia.org/wiki?curid=1656574", "title": "Andrei Smirnov", "text": ""}
{"id": "1656576", "revid": "28592", "url": "https://it.wikipedia.org/wiki?curid=1656576", "title": "\u0160amil Basaev", "text": ""}
{"id": "1656580", "revid": "28592", "url": "https://it.wikipedia.org/wiki?curid=1656580", "title": "Ivan Stefanovi\u010d Konev", "text": ""}
{"id": "1656588", "revid": "339392", "url": "https://it.wikipedia.org/wiki?curid=1656588", "title": "Tour della Nazionale di rugby XV del Galles 1986", "text": ""}
{"id": "1656589", "revid": "307923", "url": "https://it.wikipedia.org/wiki?curid=1656589", "title": "Irina \u010ca\u0161\u010dina", "text": ""}
{"id": "1656590", "revid": "136053", "url": "https://it.wikipedia.org/wiki?curid=1656590", "title": "Apostolica Legazia", "text": ""}
{"id": "1656592", "revid": "339392", "url": "https://it.wikipedia.org/wiki?curid=1656592", "title": "Battaglia di Devnya", "text": ""}
{"id": "1656594", "revid": "729019", "url": "https://it.wikipedia.org/wiki?curid=1656594", "title": "Albatros L 77", "text": "LAlbatros L 77 fu un aereo da ricognizione e da caccia, monomotore, biposto e biplano, sviluppato dall'azienda aeronautica tedesca Albatros Flugzeugwerke GmbH nei tardi anni venti e l'inizio degli anni trenta.\nStoria del progetto.\nNei primi anni venti, al fine di aggirare le limitazioni all'aviazione militare e civile imposte alla Repubblica di Weimar dal Trattato di Versailles, venne iniziata una collaborazione con il costituendo governo dell'Unione Sovietica che prevedeva la realizzazione di stabilimenti nel loro territorio. Gli accordi in seguito, nel 1928, permisero al personale militare del Reichswehr di poter fondare una scuola di volo clandestina per la formazione dei propri piloti presso le strutture dell'aeroporto di Lipeck, dove si testavano anche i nuovi velivoli prodotti su richiesta del governo sovietico da assegnare ai reparti della propria aeronautica militare, la Voenno-vozdu\u0161nye sily (V-VL).\nQuesto permise al Reichswehrministerium, il ministero della difesa tedesco del periodo, di poter sviluppare segretamente i primi velivoli da combattimento emettendo a sua volta delle specifiche per la realizzazione dei modelli, costruiti illegalmente in territorio tedesco, che dovevano ricostituire la propria forza aerea. Un ulteriore passo venne compiuto dall'inizio del 1930, quando cessarono i corsi di formazione per piloti da ricognizione per istituire quelli per piloti da caccia costituendo la WIVUPAL (\"Wissenschaftliche Versuchs und Preussanstalt fuer Luftfahrzeuge\") ed eliminando i vecchi modelli da ricognizione biposto per introdurre i nuovi caccia monoposto realizzati nel periodo.\nTra il 1928 ed il 1931 vennero provati circa una ventina di nuovi modelli realizzati dalla Arado Flugzeugwerke, gli SD H, SD III, SSD I, Ar 64 e Ar 65, dalla Junkers, il biposto K 47, dalla Dornier-Werke, il biposto Do 10, dalla Heinkel Flugzeugwerke, gli HD 37, HD 38, HD 45 e HD 46, e dalla Focke-Wulf con gli S 39 e A 40 da ricognizione.\nIn quest'ambito anche l'Albatros tent\u00f2 di inserirsi nel mercato avviando nel corso del 1928 uno sviluppo del precedente L 76 \"Aeolus\", anch'esso realizzato per ricoprire il ruolo di aereo da addestramento e ricognitore, proposto per un possibile aereo ad uso militare in vista di una futura riorganizzazione in tal senso dell'aeronautica tedesca.\nIl nuovo modello, che assunse la designazione L 77 (o L 77v), manteneva l'impostazione generale dell'L 76 da cui derivava; venne ufficialmente presentato al pubblico come aereo da addestramento per la formazione di piloti civili, ma era predisposto per una sua facile conversione ad uso bellico.\nIl prototipo, WerkNr. 10136, venne immatricolato dall'azienda tedesca come D-1546 nel gennaio 1929 e portato in volo per la prima volta nel corso dei giorni successivi ed i risultati incoraggianti determinarono la decisione di avviarne la produzione in piccola serie. Il secondo esemplare, WerkNr. 10137 e immatricolato D-1547, terminato anch'esso nel gennaio di quello stesso anno, durante le prove di volo nel marzo successivo rimase distrutto in un incidente, tuttavia la produzione di altri due esemplari non venne interrotta.\nDue esemplari vennero inoltre costruiti su licenza dalla Ernst Heinkel Flugzeugwerke, WerkNr. 303 e 304, rispettivamente immatricolati D-1573 e D-1574 dall'Albatros.\nTecnica.\nSimile al precedente L 76, l'L 77 ne conservava l'aspetto, monomotore biplano biposto e con carrello fisso, convenzionale per il periodo.\nLa fusoliera era realizzata in tecnica mista, con struttura in tubi d'acciaio saldati rivestita in tela trattata (altre fonti affermano rivestita con pannelli di compensato). e caratterizzata dall'adozione di abitacoli separati aperti in tandem, l'anteriore per il pilota ed il posteriore per il passeggero od istruttore, predisposto per l'adozione di una mitragliatrice brandeggiabile di difesa. Posteriormente terminava in un impennaggio classico monoderiva dai piani orizzontali controventati.\nLe configurazione alare era biplano-sesquiplana, con le ali realizzate con struttura in legno rivestita in tela trattata (altre fonti affermano rivestita con pannelli di compensato), tra loro leggermente disassate, con quella inferiore spostata verso coda, e collegate tra loro da una coppia di montanti tubolari \"ad N\" integrati da tiranti in cavetto d'acciaio.\nIl carrello d'atterraggio era fisso, dotato anteriormente di ruote di grandi dimensioni collegate tra loro da un elemento orizzontale ed integrato posteriormente da un pattino d'appoggio posizionato sotto la coda.\nLa propulsione era affidata ad un motore BMW VI 5,5, un 12 cilindri a V raffreddato a liquido in grado di erogare una potenza pari a 600 CV (440 kW), posizionato all'apice anteriore della fusoliera ed abbinato ad un'elica bipala in legno a passo fisso.\nImpiego operativo.\nI tre esemplari rimasti vennero inizialmente inviati a Lipeck dove vennero intensamente utilizzati per prove sugli armamenti aeronautici, compreso l'applicazione di un cannoncino aeronautico Oerlikon calibro 20 mm in posizione dorsale, fino al successivo dicembre.\nIn seguito vennero trasferiti al RDL ErprobungsStelle, reparto di studi basato a Staaken dove vennero utilizzati fino all'ottobre 1931, quindi radiati.\nNel dicembre 1936 il WerkNr. 10136 (D-1546) venne acquistato e trasferito all'estero."}
{"id": "1656595", "revid": "1494169", "url": "https://it.wikipedia.org/wiki?curid=1656595", "title": "Bogrov", "text": ""}
{"id": "1656596", "revid": "119711834", "url": "https://it.wikipedia.org/wiki?curid=1656596", "title": "Stazione meteorologica di Orbetello Terra Rossa", "text": "La stazione meteorologica di Orbetello Terra Rossa \u00e8 la stazione meteorologica di riferimento relativa alla citt\u00e0 di Orbetello.\nCaratteristiche.\nLa stazione meteorologica, del servizio idrografico regionale, \u00e8 situata nell'Italia centrale, in Toscana, in provincia di Grosseto, nel comune di Orbetello, a 1 metro s.l.m. e alle coordinate geografiche . La sua ubicazione \u00e8 nella Laguna di Ponente, in prossimit\u00e0 del \"Ponte Diga\" e della citt\u00e0.\nDati climatologici 1961-1990.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 8,3 \u00b0C; mentre quella dei mesi pi\u00f9 caldi, luglio e agosto, \u00e8 di +24,1 \u00b0C .\nLe precipitazioni medie annue si aggirano sui 689 mm, mediamente distribuiti in 69 giorni, con minimo tra la primavera inoltrata e l'estate e picco massimo in autunno-inverno.\nTemperature estreme mensili dal 1935 al 1998.\nDi seguito sono riportati i valori estremi mensili delle temperature massime e minime registrate dal 1935 al 1998.\nIn base alle suddette rilevazioni, la temperatura massima assoluta \u00e8 stata registrata nel luglio 1983 e nell'agosto 1992 con +36,0 \u00b0C, mentre la minima assoluta di -7,6 \u00b0C \u00e8 datata febbraio 1956; nella serie compaiono alcuni valori sovrastimati in varie annate che non trovano riscontro nell'esame delle mappe di reanalisi."}
{"id": "1656597", "revid": "123586591", "url": "https://it.wikipedia.org/wiki?curid=1656597", "title": "What a Fool Believes", "text": "What a Fool Believes \u00e8 un brano musicale scritto da Michael McDonald e Kenny Loggins, incisa dai The Doobie Brothers per il loro album del 1978 \"Minute by Minute\" (con McDonald cantante principale).\nIl singolo raggiunse la posizione numero 1 della Billboard Hot 100 il 14 aprile 1979, rimanendoci solo una settimana. Tuttavia, la canzone ricevette il Grammy Awards nel 1980 come \"miglior canzone dell'anno\" e \"miglior disco dell'anno\".\nNegli anni successivi numerosi artisti si sono cimentati in una cover della canzone, fra cui si possono ricordare Aretha Franklin, Matt Bianco, George Michael, Dionne Warwick e gli italiani Neri per Caso.\nCover.\nNel 2008 il gruppo vocale dei Neri per Caso ha registrato una cover di \"What a Fool Believes\", che vede la partecipazione di Mario Biondi. Il singolo uscito il 14 febbraio anticipa l'uscita dell'album \"Angoli diversi\"."}
{"id": "1656599", "revid": "28592", "url": "https://it.wikipedia.org/wiki?curid=1656599", "title": "Dmitrij Bogrov", "text": ""}
{"id": "1656601", "revid": "123900552", "url": "https://it.wikipedia.org/wiki?curid=1656601", "title": "Dmitrij Grigor'evi\u010d Bogrov", "text": ""}
{"id": "1656602", "revid": "486946", "url": "https://it.wikipedia.org/wiki?curid=1656602", "title": "Petrarca Padova F.B.C.", "text": ""}
{"id": "1656608", "revid": "200568", "url": "https://it.wikipedia.org/wiki?curid=1656608", "title": "Ulmus glabra", "text": "L'olmo montano (\"Ulmus glabra\" ) \u00e8 una pianta della famiglia Ulmacee.\nDescrizione.\nL'olmo montano pu\u00f2 essere alto fino a 25 metri fusto dritto.\nI rami possono partire dal tronco a breve altezza.\nLa corteccia quando \u00e8 giovane \u00e8 liscia, poi diventa squamosa.\nLe foglie cadono in autunno, hanno forma ellittica e picciolo breve; sono facilmente riconoscibili per l'asimmetria della base.\nI fiori compaiono prima delle foglie verso marzo-aprile e sono ermafroditi composti in 5-6 stami di colore fra il rosa ed il porpora.\nI frutti vengono chiamati samare di forma simil ovale ed hanno un seme centrale.\nLa pianta deve essere piantata in terreni fertili profondi calcarei o silicei.\nSi tratta di una specie d'importanza secondaria forestale.\nMolto sensibile alla grafiosi, che pu\u00f2 portare l\"'ulmus glabra\" alla morte.\nIl colore del legno va dal bianco rosato fino a colori pi\u00f9 scuri nel durame pu\u00f2 essere usato per impallacciature ed essere impiegato per la fabbricazione compensati e mobili.\nHabitat.\nLo si pu\u00f2 trovare in tutta Europa.\nIn Italia lo si trova nelle Alpi e negli Appennini centrale e settentrionale ad una quota che varia dai 400 m ai 1400 m s.l.m. insieme ad altre latifoglie. Stazioni isolate di \"Ulmus glabra\" sono state scoperte sulle Madonie settentrionali e sui Nebrodi in Sicilia e rappresentano ad oggi il limite meridionale di distribuzione areale della specie in Europa"}
{"id": "1656610", "revid": "136053", "url": "https://it.wikipedia.org/wiki?curid=1656610", "title": "Ruggiero I di Sicilia", "text": ""}
{"id": "1656613", "revid": "2143966", "url": "https://it.wikipedia.org/wiki?curid=1656613", "title": "Stazione meteorologica di Pitigliano", "text": "La stazione meteorologica di Pitigliano \u00e8 la stazione meteorologica di riferimento relativa al centro di Pitigliano.\nCaratteristiche.\nLa stazione meteorologica \u00e8 situata nell'Italia centrale, in Toscana, in provincia di Grosseto, nel comune di Pitigliano, a 248,19 metri s.l.m. e alle coordinate geografiche .\nGestita dal servizio idrologico, invia i dati rilevati al Compartimento di Roma, effettuando osservazioni sulla temperatura e sulle precipitazioni.\nDati climatologici 1961-1990.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 6,3\u00a0\u00b0C, mentre quella del mese pi\u00f9 caldo, agosto, \u00e8 di +23,1\u00a0\u00b0C.\nLe precipitazioni medie annue fanno registrare il valore di 895\u00a0mm, mediamente distribuite in 86 giorni di pioggia, con minimo relativo in estate e picco massimo in autunno per l'accumulo e in inverno-primavera per il maggior numero di giorni piovosi.\nTemperature estreme mensili dal 1925 ad oggi.\nLa temperatura massima assoluta registrata nel periodo compreso tra il 1925 \u00e8 quella di +42,4\u00a0\u00b0C del 3 agosto 2017, mentre la minima assoluta \u00e8 quella di -9,5\u00a0\u00b0C del 15 gennaio 1968. Va comunque precisato che nel suddetto periodo temporale mancano i dati di annate quali il 1983 e il 1985, che potrebbero aver fatto registrare valori rispettivamente superiori (luglio) ed inferiori (gennaio) ai record annui; mancano anche i dati del 1963 e del 1991, anni nei quali non \u00e8 da escludere che possano essere stati registrati valori che potrebbero aver ritoccato rispettivamente i record mensili di marzo e febbraio. Nella tabella sottostante sono riportate le temperature estreme mensili relative al suddetto periodo, ove sono esclusi alcuni anni con i dati mancanti."}
{"id": "1656617", "revid": "123567", "url": "https://it.wikipedia.org/wiki?curid=1656617", "title": "Zanano", "text": ""}
{"id": "1656619", "revid": "84604", "url": "https://it.wikipedia.org/wiki?curid=1656619", "title": "Olmo montano", "text": ""}
{"id": "1656620", "revid": "339392", "url": "https://it.wikipedia.org/wiki?curid=1656620", "title": "Tour della Nazionale di rugby XV del Sudafrica 1971", "text": ""}
{"id": "1656621", "revid": "339392", "url": "https://it.wikipedia.org/wiki?curid=1656621", "title": "Tour della Nazionale di rugby XV del Sudafrica 1974", "text": ""}
{"id": "1656622", "revid": "1428919", "url": "https://it.wikipedia.org/wiki?curid=1656622", "title": "William Edwards Deming", "text": "A Deming fu ampiamente riconosciuto il merito per gli studi sul miglioramento della produzione negli Stati Uniti d'America durante la seconda guerra mondiale, anche se egli \u00e8 forse pi\u00f9 noto per il suo lavoro in Giappone (Ciclo di Deming).\nQui, dal 1947 in poi, insegn\u00f2 ai vertici aziendali come migliorare il progetto, la qualit\u00e0 del prodotto, di prova e di vendita, attraverso vari metodi, tra cui l'applicazione di metodi statistici come l'analisi della varianza (ANOVA) e test di ipotesi. Deming forn\u00ec un contributo significativo al Giappone, rendendolo famoso per prodotti innovativi e di alta qualit\u00e0, contribuendo anche al sorgere della sua potenza economica.\nDeming contribu\u00ec notevolmente al miglioramento dei metodi produttivi delle aziende giapponesi. Pur essendo considerato una sorta di eroe in Giappone, ha cominciato ad avere un riconoscimento diffuso negli Stati Uniti poco prima della sua morte.\nLa filosofia di W. Edwards Deming.\nW. Edwards Deming ha insegnato che con l'adozione di opportuni principi di gestione, le aziende possono aumentare la qualit\u00e0 e contemporaneamente ridurre i costi (grazie alla riduzione degli scarti, delle rilavorazioni, del logoramento dei macchinari, del tempo investito dal personale e del contenzioso) aumentando la fidelizzazione dei clienti. La chiave \u00e8 quella di praticare un continuo miglioramento (in giapponese \"Kaizen\") e pensare alla produzione come ad un sistema, non come produzione a pezzi. \nNegli anni settanta, la filosofia di Deming \u00e8 stata riassunta da alcuni dei suoi fautori giapponesi con il seguente paragone 'a'-versus-'b': \n(A) Quando le persone e le organizzazioni si concentrano principalmente sulla qualit\u00e0, definita dal seguente rapporto, \n\"Qualit\u00e0 = Risultati degli sforzi di lavoro/Costi totali\"\nTende ad aumentare la qualit\u00e0 e la caduta dei costi nel corso del tempo.\n(B) Tuttavia, quando le persone e le organizzazioni si concentrano principalmente sui costi (spesso fattore dominante / tipico comportamento umano), i costi tendono ad aumentare e la qualit\u00e0 diminuisce con il tempo.\nLe sette malattie mortali della gestione occidentale.\nDeming elenca sette malattie mortali del management e, in generale, della societ\u00e0 occidentale."}
{"id": "1656625", "revid": "486946", "url": "https://it.wikipedia.org/wiki?curid=1656625", "title": "Tour della Nazionale di rugby XV del Sudafrica 1981", "text": ""}
{"id": "1656626", "revid": "125917465", "url": "https://it.wikipedia.org/wiki?curid=1656626", "title": "Uomini soli (singolo)", "text": "Uomini soli \u00e8 un singolo scritto da Roby Facchinetti e Valerio Negrini, eseguito dai Pooh al Festival di Sanremo 1990 e vincitore della manifestazione canora.\nDescrizione.\nPrima ed unica partecipazione del complesso alla \"kermesse\" ligure, la vittoria dei Pooh non suscit\u00f2 particolare sorpresa. In quell'edizione fu anche interpretata da Dee Dee Bridgewater: il regolamento prevedeva infatti quell'anno che venisse anche eseguita una versione in inglese di tutti i venti motivi nell'ambito della categoria \"Canzoni e cantanti - Star internazionali\". Il titolo inglese \u00e8 \"Angel of the Night\".\nIl brano fu inserito nell'album omonimo; \u00e8 cantato da tutti e quattro i musicisti; insieme con altre canzoni caratterizzate da questa particolarit\u00e0 fu incluso nell'antologia \"Ancora una notte insieme\". Nell'album successivo dei Pooh, le atmosfere malinconiche della canzone sanremese riemersero nel pezzo \"Il cielo \u00e8 blu sopra le nuvole\", simile a \"Uomini soli\". Il lato B del singolo \u00e8 \"Concerto per un'oasi\", originariamente pubblicato come singolo l'anno precedente.\nNel 2020 partecipa al concorso radiofonico \"I Love My Radio\", a cui hanno preso parte in totale 45 canzoni.\nNel 2021, dopo lo scioglimento dei Pooh, Roby Facchinetti pubblica una nuova versione del brano, interpretata interamente da solo, come primo singolo del suo album solista Symphony.\nCover.\nUomini soli \u00e8 stata interpretata da David Zampieri ed Ilenia Mazzuccato per la compilation \"Sanremo 65\" del 2016 (Azzurra Music). Sempre nel 2016 H\u00e9l\u00e8ne S\u00e9gara inserisce una cover del brano nel suo album \"Amaretti\" (Sony Music).\nUomini Soli \u00e8 stata interpretata in lingua napoletana da Mauro Nardi con il titolo di \"Uommene sule\" inserita nell'album \"25 maggio 1990\".\nTracce.\n\"Concerto per un'oasi\", strumentale, era stato originariamente pubblicato come singolo l'anno precedente."}
{"id": "1656627", "revid": "339392", "url": "https://it.wikipedia.org/wiki?curid=1656627", "title": "Tour della Nazionale di rugby XV del Sudafrica 1992", "text": ""}
{"id": "1656628", "revid": "2068406", "url": "https://it.wikipedia.org/wiki?curid=1656628", "title": "Stazione meteorologica di Sorano Pratolungo", "text": "La stazione meteorologica di Sorano Pratolungo \u00e8 la stazione meteorologica di riferimento relativa all'omonima localit\u00e0 del comune di Sorano.\nCaratteristiche.\nLa stazione meteorologica \u00e8 situata nell'Italia centrale, in Toscana, in provincia di Grosseto, nel comune di Sorano, in localit\u00e0 \"Pratolungo\", a 374 metri s.l.m. e alle coordinate geografiche . La sua ubicazione \u00e8 in posizione estremamente continentale, ove sono possibili elevate escursioni termiche giornaliere ed annuali, oltre a numerosi tipi di effetto stau vista la sua posizione in una conca intermontana.\nLa stazione \u00e8 gestita dal servizio idrologico regionale ed invia al Compartimento di Roma i dati rilevati sulla temperatura e le precipitazioni.\nDati climatologici.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 4,5\u00a0\u00b0C; mentre quella dei mesi pi\u00f9 caldi, luglio e agosto, \u00e8 di +21,1\u00a0\u00b0C.\nLe precipitazioni medie annue si attestano a 1190\u00a0mm, mediamente distribuite in 81 giorni di pioggia, con minimo relativo in estate, picco massimo in autunno e minimo secondario in inverno per gli accumuli; il numero dei giorni piovosi invece \u00e8 pressoch\u00e9 identico in inverno, primavera ed autunno. Il valore di accumulo cos\u00ec elevato \u00e8 dovuto all'ubicazione geografica in una conca intermontana, che tende a favorire fenomeni precipitativi di moderata o forte intensit\u00e0.\nTemperature estreme mensili dal 1955 al 2002.\nIn base ai dati rilevati nel periodo compreso tra il 1955 e il 2002, la temperatura massima assoluta \u00e8 stata registrata nel luglio 1957 con +40,5\u00a0\u00b0C, mentre la minima assoluta di -15,0\u00a0\u00b0C risale al dicembre 1991. Va tuttavia precisato che nella serie mancano i dati del gennaio 1968, gennaio 1985, agosto 1974 e luglio 1983 che potrebbero aver fatto sfiorare o addirittura superare i record minimi invernali e quelli massimi estivi. Nella tabella sottostante sono riportati i valori con gli estremi delle temperature mensili del suddetto periodo e l'anno in cui si sono verificate."}
{"id": "1656631", "revid": "119991", "url": "https://it.wikipedia.org/wiki?curid=1656631", "title": "Stazione meteorologica di Sorano", "text": ""}
{"id": "1656634", "revid": "339392", "url": "https://it.wikipedia.org/wiki?curid=1656634", "title": "Tour della Nazionale di rugby XV del Sud Africa 1994", "text": ""}
{"id": "1656635", "revid": "84604", "url": "https://it.wikipedia.org/wiki?curid=1656635", "title": "Sorbo degli uccellatori", "text": ""}
{"id": "1656638", "revid": "36426", "url": "https://it.wikipedia.org/wiki?curid=1656638", "title": "Duoviro", "text": ""}
{"id": "1656643", "revid": "46291", "url": "https://it.wikipedia.org/wiki?curid=1656643", "title": "Sorbus torminalis", "text": "Il ciavardello (\"Sorbus torminalis\") \u00e8 un albero appartenente alla famiglia delle Rosaceae.\nDescrizione.\nLa chioma \u00e8 globosa, appiattita e densa.\nPu\u00f2 essere alto fino a 15 metri.\nLe foglie sono semplici, lobate a margine dentato e nervature pennate.\nLa corteccia \u00e8 liscia con lenticelle soprattutto nella parte basale.\nI fiori, in corimbi bianchi, formano delle infruttescenze di color nocciola.\nViene usata in erboristeria per le coliche dello stomaco ed intestinali e per la dissenteria dato che il nome scientifico pare derivare dal latino \"tormina\" che significa dissenteria.\nDistribuzione e habitat.\nVive in gran parte dell'Europa: Danimarca, Italia, Inghilterra, Galles, Polonia; in Asia minore, Caucaso e Africa del Nord-ovest."}
{"id": "1656647", "revid": "729019", "url": "https://it.wikipedia.org/wiki?curid=1656647", "title": "Tour della Nazionale di rugby a 15 della Scozia 1982", "text": "Nel 1982 la nazionale scozzese di \"rugby a 15\" si reca in tour in Australia. Conquista una storica vittoria nel primo match contro i Wallabies (12-7) ma crolla nel secondo test (9-33)."}
{"id": "1656648", "revid": "78273", "url": "https://it.wikipedia.org/wiki?curid=1656648", "title": "Capoc", "text": ""}
{"id": "1656659", "revid": "46291", "url": "https://it.wikipedia.org/wiki?curid=1656659", "title": "Bakerella clavata", "text": "Bakerella clavata \u00e8 una pianta epifita semi-parassite della famiglia Loranthaceae, endemica del Madagascar.\nI suoi frutti costituiscono la base della dieta di alcune specie di lemuri quali \"Microcebus rufus\" e \"Propithecus edwardsi\"."}
{"id": "1656666", "revid": "767487", "url": "https://it.wikipedia.org/wiki?curid=1656666", "title": "Kelly Keeling", "text": ""}
{"id": "1656667", "revid": "1983214", "url": "https://it.wikipedia.org/wiki?curid=1656667", "title": "Guilherme", "text": ""}
{"id": "1656668", "revid": "287204", "url": "https://it.wikipedia.org/wiki?curid=1656668", "title": "Guilherme de Cassio Alves", "text": ""}
{"id": "1656670", "revid": "118497094", "url": "https://it.wikipedia.org/wiki?curid=1656670", "title": "Krasnogorsk (Oblast' di Mosca)", "text": "Krasnogorsk \u00e8 una cittadina della Russia europea centrale (oblast' di Mosca), situata 23 chilometri a ovest della capitale sulle rive del fiume Moscova; \u00e8 il capoluogo amministrativo del distretto omonimo.\nLa citt\u00e0 attuale si form\u00f2 nel 1932, quando vennero aggregati in un'unica unit\u00e0 amministrativa i preesistenti insediamenti di \"Pav\u0161ino\" (\u041f\u0430\u0432\u0448\u0438\u043d\u043e, attestato dal 1462), \"Gubajlovo\" (\u0413\u0443\u0431\u0430\u0439\u043b\u043e\u0432\u043e, attestato dal 1620), \"Ban'ki\" (\u0411\u0430\u043d\u044c\u043a\u0438) e \"Krasnaja Gorka\" (\u041a\u0440\u0430\u0441\u043d\u0430\u044f \u0413\u043e\u0440\u043a\u0430), entrambi invece molto pi\u00f9 recenti risalendo rispettivamente alla met\u00e0 del XIX secolo e al 1926. Questa nuova entit\u00e0 venne battezzata \"Krasnogorsk\" e inquadrata come \"insediamento di tipo urbano\"; otto anni pi\u00f9 tardi ottenne lo \"status\" di citt\u00e0.\nLa citt\u00e0 di Krasnogorsk \u00e8 al giorno d'oggi un sobborgo della capitale russa, caratterizzato da una base economica industriale (meccanica); in particolare, vengono qui prodotte cineprese e macchine fotografiche.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1656674", "revid": "1305772", "url": "https://it.wikipedia.org/wiki?curid=1656674", "title": "Krasnogorsk", "text": "Krasnogorsk "}
{"id": "1656676", "revid": "14757080", "url": "https://it.wikipedia.org/wiki?curid=1656676", "title": "Regno di Tavolara", "text": ""}
{"id": "1656678", "revid": "1305772", "url": "https://it.wikipedia.org/wiki?curid=1656678", "title": "Stazione meteorologica di Manciano", "text": "La stazione meteorologica di Manciano \u00e8 la stazione meteorologica di riferimento relativa al centro di Manciano.\nCaratteristiche.\nLa stazione meteorologica \u00e8 situata nell'Italia centrale, in Toscana, in provincia di Grosseto, nel comune di Manciano, a 443 metri s.l.m. e alle coordinate geografiche .\nLa stazione \u00e8 gestita dal servizio idrologico regionale ed effettua rilevazioni sulla temperatura e sulle precipitazioni, inviando i dati al Compartimento di Pisa dal quale dipende.\nDati climatologici 1961-1990.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 4,7\u00a0\u00b0C; mentre quella del mese pi\u00f9 caldo, luglio, \u00e8 di +22,0\u00a0\u00b0C.\nNel medesimo trentennio, le precipitazioni medie annue fanno registrare il valore di 873\u00a0mm, mediamente distribuite in 85 giorni di pioggia, con minimo in estate e picco massimo in autunno per l'accumulo e in inverno per il numero di giorni piovosi.\nTemperature estreme mensili dal 1935 al 1986.\nDi seguito sono riportati i valori estremi mensili delle temperature massime e minime registrate dal 1935 al 1986.\nIn base alle suddette rilevazioni, la temperatura massima assoluta \u00e8 stata registrata nell'agosto 1974 con +38,5\u00a0\u00b0C, mentre la minima assoluta di -10,0\u00a0\u00b0C \u00e8 datata gennaio 1963. Da segnalare anche la presenza di numerosi valori sospetti in vari annali, che sono stati omessi nell'analisi, non essendo allineabili attraverso una corretta omogeneizzazione con quelli registrati da altre stazioni."}
{"id": "1656679", "revid": "84604", "url": "https://it.wikipedia.org/wiki?curid=1656679", "title": "Sorbo ciavardello", "text": ""}
{"id": "1656680", "revid": "84604", "url": "https://it.wikipedia.org/wiki?curid=1656680", "title": "Sorbo ciaverdello", "text": ""}
{"id": "1656681", "revid": "558966", "url": "https://it.wikipedia.org/wiki?curid=1656681", "title": "Ordine del merito sotto il titolo di San Lodovico", "text": "L'Ordine del merito sotto il titolo di San Lodovico fu un ordine del Ducato di Lucca e successivamente del Ducato di Parma.\nLe origini.\nVenne fondato a Lucca nel 1836 dal Duca Carlo Lodovico di Borbone (decreto degli Stati lucchesi n.103 del 22 dicembre) per ricompensare particolari benemerenze civili. La decorazione era divisa in tre classi: l'onorificenza istituiva l'automatismo della nobilt\u00e0 ereditaria per i cavalieri di prima classe e la nobilt\u00e0 personale per i cavalieri di seconda classe.\nL'Ordine trova ideale ispirazione nell'Ordine di San Luigi, istituito dal Re di Francia nel 1693, di cui i duchi di Borbone Parma sono diretti discendenti e che riporta la medesima immagine sulla decorazione. I suoi statuti riprendono per buona parte quelli dell'Ordine di San Giuseppe di Toscana, promulgati nel 1817 da Ferdinando III d'Asburgo Lorena, con il quale sono riscontrabili evidenti analogie.\nIl ruolo di cancelliere era annesso al titolo di gonfaloniere della citt\u00e0 del Comune di Lucca, che era anche presidente della deputazione del Corpo della nobilt\u00e0 lucchese. La decorazione venne concessa per la prima volta il 23 dicembre 1837.\nAl di l\u00e0 della tradizionale presenza della nobilt\u00e0, delle gerarchie militari e dei rappresentanti delle diplomazie europee, l'Ordine vede l'ingresso dei ceti emergenti dell'economia, dell'apparato statale, delle professioni e delle arti, che, alla met\u00e0 dell'Ottocento, avevano ormai acquisito ruoli emergenti nella vita pubblica. \u00c8 un riconoscimento al merito e, nel contempo, un percorso inedito borghesia-notabilato-aristocrazia, secondo uno schema sostanzialmente unico nella penisola italiana, ma particolarmente significativo perch\u00e9 attivato in pieno fermento risorgimentale, alle soglie dell'Unit\u00e0 d'Italia.\nGli insigniti.\nTra gli insigniti illustri il generale Radetzky, i baroni Anselmo, Carlo e Adolfo di Rothschild, l'imperatore Nicola I, Zar di tutte le Russie, Costantino Romanov, Granduca di Russia, il Re Ferdinando II delle Due Sicilie, il Re Francesco II delle Due Sicilie, Luigi di Liechtenstein, l'Arciduca Leopoldo d'Asburgo, oltre a numerosi membri della famiglia Reale delle Due Sicilie con cui Roberto I, ultimo duca di Parma regnante, si imparent\u00f2 sposando Maria Pia di Borbone, figlia del re Ferdinando II delle Due Sicilie: Carlo Maria Luigi di Borbone delle Due Sicile, conte d'Aquila, Francesco di Borbone delle Due Sicilie, conte di Trapani, Pasquale di Borbone delle Due Sicilie, conte di Bari, Gaetano di Borbone delle Due Sicilie, conte di Girgenti, Alfonso di Borbone delle Due Sicilie, conte di Caserta. Furono anche insigniti Sebastiano di Borbone y Braganza, Infante di Spagna, Giacomo di Borbone, principe delle Asturie, S.A.S. Carlo III di Monaco, lo scrittore Alexandre Dumas, il barone Giorgio Eugenio Haussman, prefetto della Senna, il barone Pompeo Schmucker, Paolo Ruffo, principe di Castelcicala, Carlo Filangeri, principe di Satriano, il barone Guglielmo Acton, il conte Carlo di Bombelles, il barone Tommaso Ward (a cui la decorazione fu concessa \"in brillanti\"), ministro plenipotenziario del ducato di Parma e Piacenza, Andrea Corsini, principe di Casigliano, il conte Luchino dal Verme, Antonio La Grua, principe di Carini, Giovanni Neuschel, vescovo di Parma, Pio Vincenzo Osorio de Moscoso, duca di Montemar, Giuseppe Osorio de Moscoso y Carvajal, duca di Sessa, il marchese Giuseppe Paveri Fontana, il marchese Antonio Rario Sforza, il conte Giulio Zileri, il generale Lorenzo di Richer, il Cardinale Giacomo Antonelli, Segretario di Stato Vaticano, il principe Carlo Poniatowsky, i marchesi Domenico e Guido dei principi di Soragna, il marchese Guido Dalla Rosa Prati, Antonio Conforti, Segretario Generale delle Finanze del Ducato di Parma e Piacenza, il marchese Giansimone Dosi, il marchese Rodrigo Afan de Rivera, il conte Ferdinando Anguissola di San Damiano, e persino due Pasci\u00e0 di Costantinopoli, il pittore scenografo Girolamo Magnani.\nFra gli insigniti contemporanei il Presidente della Repubblica di Malta Guido de Marco, i Gran Maestri del S.M. Ordine di Malta Andrew Bertie e Matthew Festing, l'On. ten. col. Gianfranco Paglia, medaglia d'oro al valor militare, il prof. Robert Mundell, premio Nobel per l'economia, l'Ambasciatore conte Antonio Zanardi Landi di Veano, i conti Carlo e Orazio Zanardi Landi di Veano, il generale CC Carlo Cerrina, il principe Diofebo Meli Lupi di Soragna, il principe Corrado Gonzaga di Vescovato, il principe Carlo Massimo, il principe Paolo Francesco Boncompagni Ludovisi, il marchese Pietro Mazzarosa Devincenzi, Sir Magdi Yacoub (Professor of Cardiothoracic Surgery Imperial College, founder and Chair of Magdi Yacoub Research Network, London), il prof. Umberto Squarcia, il prof. Gino Ferretti (Magnifico Rettore dell'Universit\u00e0 degli Studi di Parma), il prof. Francesco Musumeci, cardiochirurgo.\nIl trasferimento a Parma.\nAlla morte di Maria Luigia d'Austria (17 dicembre 1847), secondo gli accordi del Congresso di Vienna, il ducato di Parma e Piacenza torn\u00f2 alla sovranit\u00e0 dei Borbone Parma: Carlo Lodovico (Carlo II, come duca di Parma) lasci\u00f2 Lucca il 27 dicembre successivo, ma dovette abbandonare la citt\u00e0 emiliana dopo i moti del 1848.\nNel 1849 Carlo II abdic\u00f2 a favore del figlio Ferdinando Carlo (Carlo III) che, al fine di creare uno strumento di consenso che favorisse la nascita di un sentimento di fedelt\u00e0 al sovrano, pens\u00f2 di istituire nel ducato un ordine con lo stesso titolo e le stesse insegne di quello fondato da suo padre a Lucca: l'11 agosto 1849 (prima del suo solenne ingresso a Parma, avvenuto il 25 agosto seguente) promulg\u00f2 a Vienna i nuovi statuti dell'Ordine, in una forma tutt'oggi vigente.\nL'organizzazione dell'ordine.\nIl regolamento, atto sovrano delle Leggi degli Stati Parmensi n.380 dell'11 agosto 1849, riserva il gran magistero dell'Ordine al Sovrano e ai suoi successori e ne affida l'amministrazione a un gran cancelliere, all'epoca con sede a Piacenza, e a un segretario (i primi a ricoprire tali cariche furono rispettivamente il marchese Ferdinando Landi di Chiavenna e il conte Ferdinando Douglas Scotti, suo genero).\nL'Ordine \u00e8 una distinzione al merito sia civile che militare. \u00c8 diviso in cinque classi (tra parentesi, come previsto dall'art.IV degli Statuti, il numero massimo fissato per gli insigniti, esclusi i Sovrani, i principi regnanti e gli stranieri): \nLe prime due classi, Gran Croce e Commenda, (conferibili solo a persone di elevata posizione sociale che si siano distinti per meriti personali o per servigi resi alla civica Comunit\u00e0) concedevano il diritto di ottenere la nobilt\u00e0 ereditaria (riconosciuta in tempi successivi anche dalla Consulta araldica del Regno d'Italia, art. 48 del Massimario), mentre il grado di cavaliere (sia di prima che di seconda classe) conferiva la nobilt\u00e0 personale.\nRompendo con la secolare tradizione dell'infeudazione e con la storica relazione fra nobilt\u00e0 e propriet\u00e0 terriera, con il XIX secolo iniziano a rovesciarsi i termini di una equazione che fino ad allora era sostanzialmente a senso unico. Non si accede pi\u00f9 ai vertici delle istituzioni civiche o delle forze armate solo per il fatto di appartenere all'aristocrazia \u201cstorica\u201d, ma, viceversa, si acquisisce la nobilt\u00e0 proprio perch\u00e9 si raggiungono posizioni di rilievo nella societ\u00e0. La nuova nobilt\u00e0 \u201cmeritocratica\u201d segna la fine dell\"'ancien regime\", divenendo un titolo sostanzialmente onorifico depurato da tutti i privilegi ad essa tradizionalmente connessi. L'Ordine di San Lodovico rappresenta in modo emblematico il cambiamento post-napoleonico ed \u00e8 l'ultimo atto dei processi di nobilitazione nella storia del Ducato di Parma e Piacenza. In alternativa al tradizionale decreto sovrano \"ad personam\", l'accesso alla nobilt\u00e0 ducale poteva dunque avvenire, a norma degli Statuti, anche tramite l'accesso ai massimi gradi di questo Ordine cavalleresco di merito.\nL'ordine \u00e8 specialmente riservato \"agl'individui che professano la religione cattolica romana, ma non \u00e8 vietato conferirlo anche agli eterodossi\" (art. VI).\nL'Ordine fu concesso a Lucca dal 1837 al 1847, a Parma dal 1849 al 1859 e dal duca Roberto I in esilio fino alla sua morte, avvenuta nel 1907, mentre i suoi successori a Capo della Casa di Parma continuaronono a conferirlo fino ai giorni nostri. Dell'Ordine furono insigniti Capi di Stato, ambasciatori, generali, ministri, statisti, ma anche la nuova borghesia, intellettuali, funzionari di Stato, militari.\nDal punto di vista storico e giuridico l'ordine non \u00e8 un'istituzione statale, ma \u00e8 di natura dinastica e appartiene al patrimonio araldico della Real Casa di Borbone Parma, seguendo le sorti della dinastia passando con Carlo III da Lucca a Parma e con Roberto da Parma all'esilio. Il duca Roberto, anche dopo l'unit\u00e0 d'Italia, continu\u00f2 a conferire l'onorificenza a Capi di Stato e ad esponenti del governo di Paesi sovrani che, accettando la decorazione, gli confermarono il diritto di collazione. L'attuale X Gran Maestro dell'Ordine \u00e8 il duca titolare di Parma e Piacenza Carlo Saverio di Borbone-Parma, Capo della Real Casa di Borbone Parma, figlio di Carlo Ugo di Borbone-Parma, che, nel rispetto dei limiti statutari, continua a conferire l'onorificenza, generalmente in occasione della festa di San Lodovico (25 agosto). \nRelativamente alla Legge 178/51, l'Ordine \u00e8 riconosciuto dallo Stato Italiano come \"ordine dinastico non nazionale\" legittimamente conferibile ed il suo uso sul territorio italiano \u00e8 autorizzabile a domanda dal Ministero degli affari esteri.\nLa nobilitazione indiretta.\nNell'Annuario della Nobilt\u00e0 Italiana sono pubblicate nella parte III le famiglie discendenti da un cavaliere accolto nella classe dei Commendatori, o in classi superiori dell'Ordine di San Lodovico. Nella suddetta pubblicazione \u00e8 specificato che se adempiute le formalit\u00e0 previste dalla Real Casa Borbone-Parma tali gradi conferiscono la nobilt\u00e0 agli insigniti, nobilt\u00e0 che diventa ereditaria per i discendenti. Tale nobilitazione indiretta \u00e8 stabilita dagli statuti dell'Ordine per volont\u00e0 del fondatore e primo gran maestro e fu riconosciuta dalla Consulta araldica del Regno d'Italia.\nAgli insigniti delle classi Gran Croci e Commendatori il capo del la Real Casa di Borbone-Parma conferisce con decreto uno stemma gentilizio che viene registrato nella cancelleria dell'ordine.\nInsegne.\nNegli statuti dell'ordine (cap. II) si legge che la decorazione consiste in una croce greca, composta di quattro gigli che si legano mediante le loro foglie fra un braccio e l'altro della croce stessa, e con la loro parte inferiore si uniscono ad uno scudetto che sta nel centro, recante sul \"recto\" tre gigli d'oro in campo azzurro e sul \"verso\" l'effigie di san Luigi dei Francesi (Lodovico), intorno alla quale si trova il motto latino \"Deus et Dies\" (in italiano, Dio e il tempo).\nPer gli insigniti delle prime tre classi la croce \u00e8 smaltata d'oro e appesa a una corona dello stesso metallo; croce e corona sono d'argento per i cavalieri di II classe; pure d'argento, ma priva di corona, \u00e8 la croce dei decorati di V classe.\nL'insegna \u00e8 sospesa a un nastro \u00e8 di colore giallo con larga lista mediana verticale blu."}
{"id": "1656684", "revid": "547992", "url": "https://it.wikipedia.org/wiki?curid=1656684", "title": "Gaio Fabio", "text": "Acquartierato con le sue truppe presso i Morini nel 54, nel 53 a.C. prese parte alla campagna contro i Menapi e nel 52 a.C. all'assedio di Alesia. Nel 51 a.C. fu inviato a dare man forte a Gaio Caninio Rebilo, che era impegnato contro i Pittoni. Nel 49 a.C., una volta scoppiata la guerra civile tra Cesare e Pompeo, tenne in scacco a Ilerda, in Spagna, le truppe pompeiane fino all'arrivo di Cesare. Scompare poi dalla scena storica. Secondo alcuni studiosi andrebbe identificato col pretore del 58 a.C. e il proconsole dell'Asia del 57 a.C., mentre per altri col tribuno della plebe del 55 a.C.."}
{"id": "1656686", "revid": "78273", "url": "https://it.wikipedia.org/wiki?curid=1656686", "title": "Caio Caninio Rebilo", "text": ""}
{"id": "1656691", "revid": "120537838", "url": "https://it.wikipedia.org/wiki?curid=1656691", "title": "Parco nazionale del banco di Arguin", "text": "Il parco nazionale del banco di Arguin (francese: \"Parc national du banc d'Arguin\") \u00e8 un'area naturale protetta che si trova sulla costa occidentale della Mauritania tra Nouakchott e Nouadhibou. Il patrimonio dell'umanit\u00e0 \u00e8 un famoso asilo per uccelli migratori. Vi soggiornano varie specie tra cui fenicotteri, gambecchi frullini, pellicani e sternidi. La maggior parte si trovano sulle coste sabbiose delle isole di Tidra, Niroumi, Nair, Kijji e Arguin. Le acque costiere sono tra le pi\u00f9 ricche di pesce dell'Africa occidentale, e le coste ospitano nidi in una concentrazione unica per questa regione. \u00c8 il banco dove naufrag\u00f2 \"la \"Medusa\"\".\nIl parco venne istituito per proteggere risorse naturali e fauna ittica, il che ha contribuito in maniera decisiva all'economia nazionale (Hoffmann, 1988), oltre a siti di interesse geologico e scientifico. La grande quantit\u00e0 di terreno paludoso ospita oltre due milioni di uccelli provenienti dall'Europa settentrionale, dalla Siberia e dalla Groenlandia. Il clima temperato e l'assenza dell'uomo rende il parco particolarmente adatto a queste specie. Tra le 25000 e le 40000 coppie di uccelli appartenenti a 15 specie diverse la rendono la colonia pi\u00f9 grande dell'Africa occidentale (IUCN - Valutazione Tecnica, 1989).\nConservazione.\nNonostante il parco sia stato istituito per proteggere l'ecosistema, la sovrapesca effettuata da navi straniere poco al largo del parco ha fato diminuire la quantit\u00e0 di pesce causando un declino delle colonie di uccelli (Mepham and Mepham). Nel 2006 la Mauritania vendette all'Unione europea i diritti di pesca in cambio di una riduzione del debito pubblico, rinunciando alla lotta alla sovrapesca, alla difesa della sostenibilit\u00e0, favorendo un neocolonialismo.\nAbitanti.\nLa popolazione locale comprende circa 2.000 Imraguen che abitano sette villaggi situati all'interno del parco. Basano la propria economia sulla pesca effettuata con tecniche tradizionali.\nFauna.\nIl parco \u00e8 sede di una delle comunit\u00e0 pi\u00f9 diversificate del mondo di uccelli che si nutrono di pesci. (Hoffmann, 1988). Sono state registrate almeno 108 specie di uccelli, tipiche dei regni Paleoartico e Afrotropicale. Gli uccelli sono oltre tre milioni e comprendono centinaia di sternidi neri e di fenicotteri rosa, mignattini, corrieri grossi, pivieresse, pivanelli maggiori, pettegole e Pittime minori. L'area \u00e8 uno dei principali centri per uccelli migratori che arrivano dall'Europa come la spoonbill eurasiatica. Tra gli uccelli ospiti del parco si trovano pellicani bianchi, cormorani africani, sterne zampenere, hydroprogne caspian, sterne reali e sterne comuni, oltre ad altre specie o sottospecie africane, come gli endemici aironi della Mauritania, gli spoonbill eurasiatici della Mauritania e gli aironi schistacei (IUCN, 1987).\nFlora.\nLa zona costiera, o delle Sub-Canarie, si estende per circa 754 chilometri lungo la costa atlantica. I venti oceanici provenienti dalle Canarie influenzano il clima. Le piogge sono rare; a Nouadhibou cadono in media meno di trenta millimetri l'anno, soprattutto tra luglio e settembre. Le temperature sono moderate, spaziando dai massimi di 28\u00a0\u00b0C e 32\u00a0\u00b0C di Nouadhibou e Nouakchott, rispettivamente, ai minimi di 16\u00a0\u00b0C e 19\u00a0\u00b0C.\nLe spiagge sabbiose caratterizzano l'intera costa. La penisola di Ras Nouadhibou (in precedenza nota come Cap Blanc), che forma Nouadhibou (ex L\u00e9vrier Bay) ad est, \u00e8 lunga cinquanta chilometri e larga fino a tredici. La penisola \u00e8 amministrativamente divisa tra il Sahara Occidentale e la Mauritania. Dakhlet Nouadhibou, uno dei pi\u00f9 grandi porti naturali della costa africana occidentale, \u00e8 lungo 43 chilometri e largo 32 nel punto di massima ampiezza. Cinquanta chilometri a sud-est di Ras Nouadhibou si trova Arguin. Nel 1455 la prima installazione portoghese a sud di Cape Bojador (attualmente nel Sahara Occidentale) venne eretta ad Arguin. Ancora pi\u00f9 a sud si trova solo un promontorio alto sette metri di nome Cape Timiris. Da questo promontorio alla circostante zona paludosa vicino alla foce del fiume Senegal, la costa \u00e8 regolare e segnata solo da qualche sporadica duna.\nSulle dune costiere la vegetazione \u00e8 rara. Ai piedi delle collinette, comunque, si trovano arbusti, acacie selvatiche ed altro. Nella zona centrale cresce un minimo di erba.\nStoria.\nA causa della ricca pesca e della locazione strategica il territorio \u00e8 sempre stato conteso della potenze coloniali di Portogallo, Francia, Inghilterra, Prussia/Germania e Olanda.\n1445 - 5 febbraio 1633 Governo portoghese (Arguim).\n5 febbraio 1633 - 1678 Olandese (breve occupazione inglese nel 1665).\n1\u00ba settembre 1678 - settembre 1678 Occupazione francese.\nsettembre 1678 Abbandonato.\n5 ottobre 1685 - 7 marzo 1721 Brandeburgo (dal 1701 i prussiani).\n7 marzo 1721 - 11 gennaio 1722 Colonia francese.\n11 gennaio 1722 - 20 febbraio 1724 Colonia olandese.\n20 febbraio 1724 - marzo 1728 Colonia francese.\nMalgrado la dominazione spagnola degli Almoravidi dell'XI e XII secolo, ci sono pochi reperti dei contatti del tempo tra Mauritania ed Europa. Le coste inospitali del paese continuarono a scoraggiare i viaggiatori finch\u00e9 i portoghesi non iniziarono l'esplorazione dell'Africa nel XV secolo. Attirati dalle leggende di inestimabili tesori custoditi nei regni interni, i portoghesi stabilirono una fortezza commerciale ad Arguin, a sud-est di Cap Blanc (l'attuale Ras Nouadhibou), nel 1455. Il re del Portogallo mise anche un agente commerciale ad Ouadane nel tentativo di intercettare l'oro che viaggiava verso nord su carovane. Dopo aver avuto poco successo nella loro corsa all'oro, i portoghesi cambiarono il l'oggetto dei loro commerciato, passando agli schiavi. A met\u00e0 del XV secolo venivano esportati circa 1000 schiavi l'anno verso l'Europa e le piantagioni di zucchero sull'isola di S\u00e3o Tom\u00e9 nel Golfo di Guinea.\nCon la fusione delle corone portoghese e spagnola del 1580, gli spagnoli divennero la potenza pi\u00f9 influente sulla costa. Nel 1638, comunque, vennero sostituiti dagli olandesi, primi ad utilizzare la rotta araba della gomma. Prodotta dagli alberi di acacia di Trarza e Brakna ed usata nelle industrie tessili, questa gomma veniva considerata superiore a quella prodotta in Arabia. Dal 1678 i francesi cacciarono gli olandesi stabilendo un insediamento permanente a Saint Louis alla foce del fiume Senegal, dove la Compagnia Francese del Fiume Senegal (Compagnie Fran\u00e7aise du S\u00e9n\u00e9gal) oper\u00f2 per oltre 50 anni.\nI mori con cui trattavano gli europei, considerando l'eterna rivalit\u00e0 tra le potenze europee un segno di debolezza, conquistarono benefici aizzando le potenze una contro l'altra. Ad esempio, accettarono di cedere contemporaneamente il monopolio a francesi ed olandesi. Quando i francesi negoziarono con gli amir di Trarza per assicurarsi il monopolio della gomma, gli amir chiesero in cambio molti regali. I mori si aspettavano un pagamento annuale per trattare con un governo o una compagnia. Dal 1763 gli inglesi cacciarono i francesi dalla costa occidentale africana, ed i francesi tornarono solo dopo che il Congresso di Vienna del 1815 riconobbe la sovranit\u00e0 francese su quella costa da Capo Blanco fino al Senegal, a sud."}
{"id": "1656692", "revid": "18379", "url": "https://it.wikipedia.org/wiki?curid=1656692", "title": "Georgij Apollonovi\u010d Gapon", "text": "Pope della Chiesa ortodossa russa, fu un popolare e controverso leader del movimento operaio prima e durante la Rivoluzione del 1905. Ritenuto un agente provocatore dell'Ochrana, fu ucciso da militanti social-rivoluzionari.\nBiografia.\nGiovinezza.\nGapon nacque a Beliki, un villaggio disteso lungo le rive del fiume Vorskla, nella provincia di Poltava, in un paesaggio dell'Ucraina che egli definisce \u00ab l'Italia russa \u00bb, dalle colline coronate di boschi di querce, di pioppi e d'alberi d'ogni specie. Nella zona erano ancora vivi i racconti delle battaglie sostenute dai cosacchi contro i Tartari, che alimentavano la fantasia di questo primo figlio del cosacco Apollon F\u00ebdorovi\u010d e di una contadina analfabeta.\nGapon descrive il padre, nato intorno al 1835, come un uomo buono - \u00ab esempio unico nel suo ambiente, non frust\u00f2 mai i suoi figli \u00bb - onesto e amante della terra. La madre, nata nel 1845, una donna autoritaria ma di buon cuore, era molto religiosa: sembrava \u00ab un'anima piena di bont\u00e0 che si dibatteva, come un uccello catturato, nella rete del formalismo religioso \u00bb. Fu lei per prima a influenzare la scelta di vita ecclesiastica del giovane Georgij.\nDopo i primi studi nella scuola del villaggio, nel 1882 Gapon entr\u00f2 nel seminario di Poltava. Qui, tra gli altri, ebbe per maestri Ivan Tregubov e Isaak Fejnerman, due seguaci di Tolstoj, che gli fecero conoscere la sua \"Analisi della teologia dogmatica\", un testo proibito nel quale il grande scrittore descrive la Chiesa ortodossa formata da una gerarchia di qualche dozzina di arcipreti e metropoliti \u00ab fuorviati e poco istruiti \u00bb, che tengono \u00ab nella pi\u00f9 mostruosa e servile sottomissione \u00bb migliaia di preti \u00ab occupati a ingannare e a spogliare il popolo col pretesto di amministrare non si sa quale sacramento \u00bb.\nGli scritti di Tolstoj esercitarono - scrive Gapon - un durevole influsso: \u00ab Per la prima volta vidi chiaramente che l'essenza della religione non risiede nelle forme esteriori \u00bb. Alla fine dei corsi, nel 1893, Gapon, ormai convinto di \u00ab non essere adatto alla vita ecclesiastica \u00bb, non si present\u00f2 a sostenere l'esame di teologia, giustificandosi con un presunto stato di malattia e cercando di ottenere egualmente un voto positivo. Gli fu concesso il diploma ma con una nota di demerito che lo dichiarava indegno del titolo di pope.\nGapon visse a Poltava dando lezioni private e progettando di entrare nella facolt\u00e0 di medicina. Conobbe Vera, figlia di un ricco commerciante, la quale aveva relazioni tra i rivoluzionari senza per\u00f2 \u00ab distaccarsi dallo spirito religioso attinto nella propria famiglia \u00bb. La ragazza lo convinse - afferma Gapon - che essere prete, pi\u00f9 che medico, avrebbe favorito il suo desiderio di essere vicino ai diseredati.\nSi sposarono nel 1894 malgrado l'opposizione dei genitori della donna. Determinante fu il sostegno del vescovo di Poltava, Illarion, che lo ordin\u00f2 diacono e poi, nel 1895, prete, affidandogli la chiesa del cimitero della citt\u00e0. Nelle sue funzioni, Gapon si dimostr\u00f2 predicatore di talento, e si distinse per il suo disinteresse dagli altri preti, usi a esigere anche dai contadini pi\u00f9 poveri denaro e regali. Vera mor\u00ec prematuramente nel 1898, lasciandogli i due figli Marija e Aleksej. Alcuni \u00ab fenomeni misteriosi \u00bb che seguirono alla morte della moglie convinsero Gapon della realt\u00e0 della predestinazione e dell'esistenza di \u00ab relazioni occulte tra i vivi e i morti \u00bb.\nGapon si trasfer\u00ec a San Pietroburgo per entrare nell'Accademia di Teologia con l'appoggio del vescovo Illarion. Nello stesso tempo, essendo poco interessato agli aridi studi teologici, accolse l'invito del vescovo Beniamin di predicare in una parrocchia operaia e dopo un anno ottenne un congedo dall'Accademia per potersi trasferirsi in Crimea, dichiarando di aver bisogno di recuperare la salute. L\u00ec conobbe il pittore Vere\u0161\u010dagin e lo scrittore D\u017ean\u0161iev che gli consigliarono di lasciare la tonaca. D\u017ean\u0161iev ne ha lasciato un ritratto: \u00ab Gli piaceva cantare, soprattutto i canti di \u0160ev\u010denko, del quale amava anche leggere le opere ad alta voce [...] era sensibile [...] dolce, amabile, ma nello stesso tempo vivace, determinato, impulsivo e orgoglioso. Gli piacevano molto le lodi \u00bb.\nRistabilito, nel novembre del 1899 torn\u00f2 a Pietroburgo per riprendere gli studi nell'Accademia teologica, e l'anno dopo Vladimir Sabler, il procuratore aggiunto del Santo Sinodo, gli offr\u00ec di predicare nella chiesa di Maria misericordiosa, situata nell'isola Vasilevskij e frequentata soprattutto dagli operai del porto. Gapon fu colpito dall'aspetto degli abitanti del quartiere, dai \u00ab loro passi pesanti, i loro corpi magri, le loro facce terree dai toni cadaverici \u00bb, dalle file dei disoccupati alle porte delle fabbriche, nella speranza che si liberasse un posto.\nPropose allora di costituire una societ\u00e0 operaia di mutuo soccorso, ma Sabler si oppose, nominandolo per\u00f2 predicatore degli orfanotrofi della Croce Blu e di Santa Olga. Il suo interesse per le condizioni dei miseri inquiet\u00f2 la polizia e un giorno fu convocato dal governatore Klejgel's, al quale Gapon espose i suoi progetti di costruzione di case di lavoro e di colonie agricole per \u00ab dare agli infelici un rimedio morale che li conduca a una vita onesta e degna \u00bb.\nKleigel's approv\u00f2 le buone intenzioni ma non diede seguito ai suoi progetti. Nel 1901 Gapon s'iscrisse alla Societ\u00e0 di filosofia religiosa, fondata dal metropolita Anton, divenne direttore dell'asilo della Croce Blu e chiese alla direzione dell'Accademia teologica, nella quale frequentava ora il terzo anno di corso, un congedo di un anno. Gli venne rifiutato, cos\u00ec come furono rifiutate le sue proposte di riforma dell'asilo della Croce Blu, e il senatore Ani\u010dkov, presidente del comitato degli asili di Pietroburgo, lo denunci\u00f2 all'Ochrana quale pericoloso sovversivo.\nFurioso, Gapon si ritir\u00f2 a Poltava conducendo con s\u00e9 l'allieva Aleksandra Uzdal\u00ebva, una ragazza di 17 anni con la quale visse da allora maritalmente e che gli diede due figli. Si rese presto conto di aver commesso un errore lasciando la capitale e torn\u00f2 a Pietroburgo. Interrogato dall'Ochrana, non gli furono mossi appunti e l'Accademia teologica lo ammise al quarto e ultimo anno, previo superamento degli esami arretrati, condizione che Gapon soddisfece nell'ottobre del 1902. Il mese dopo Sergej Zubatov, il capo della polizia politica di Pietroburgo, gli chiese un incontro.\nGapon, Zubatov e l'Ochrana.\nZubatov \u00e8 il fondatore di quello che sar\u00e0 chiamato il \u00ab socialismo di polizia \u00bb. Allo scopo di sottrarre gli operai all'influsso dell'agitazione e della propaganda socialista, con l'approvazione del capo della polizia Dmitrij Trepov aveva fondato a Mosca, nel maggio del 1901, una \"Societ\u00e0 di mutuo soccorso degli operai della produzione meccanica\", poi in luglio, a Minsk, il \"Partito operaio ebreo indipendente\", in ottobre il \"Consiglio degli operai della produzione meccanica di Mosca\", e nell'agosto del 1902, a Pietroburgo, una societ\u00e0 operaia analoga a quella moscovita.\nZubatov spieg\u00f2 a Gapon il suo punto di vista. L'autocrazia era un bene, perch\u00e9 lo zar \u00ab domina tutte le classi. Librandosi a un'altezza morale, indipendente da tutta la societ\u00e0, egli ha la funzione di bilancia dei poteri \u00bb. Gli operai possono perci\u00f2 organizzarsi per bilanciare il maggior potere delle classi superiori, come desidera, a dire di Zubatov, l'autocrate di tutte le Russie. Potrebbe anche essere desiderabile un regime costituzionale, come avrebbe suggerito Gapon, ma Zubatov non poteva ammettere \u00ab la commistione degli studenti e degli altri intellettuali nel movimento operaio \u00bb e avrebbe preferito che gli operai fossero organizzati da un uomo come Gapon.\nGapon si rec\u00f2 a Mosca a visitare la societ\u00e0 operaia creata da Zubatov. Un giornalista che un tempo vi aveva tenuto conferenze gli apr\u00ec gli occhi su quella trappola organizzata dalla polizia: nella societ\u00e0 erano presenti agenti che individuavano e poi arrestavano gli operai che parlavano e si lamentavano troppo. Anche i preti che operavano nell'organizzazione svolgevano la stessa funzione: peggiori ancora dei poliziotti \u00ab che catturano solo i corpi delle loro vittime, questi preti attentano alla libert\u00e0 delle anime. Sono i veri nemici delle classi oppresse \u00bb.\nCollaborare con conoscenza di causa all'opera di Zubatov sarebbe \u00ab non solo immorale ma criminale \u00bb, scrisse Gapon, che, senza per\u00f2 rompere i rapporti con Zubatov, si adoper\u00f2 per costituire una propria organizzazione. Nel maggio del 1903, con cinque operai della societ\u00e0 di Pietroburgo fondata da Zubatov, Gapon costitu\u00ec un comitato segreto con l'intenzione di trasformarla, esercitandovi \u00ab un'influenza tale che gli sforzi della polizia politica per farne un arco rampante dell'autocrazia sarebbero stati paralizzati \u00bb.\nEgli avrebbe finto di prestare appoggio \u00ab ai servi dell'autocrazia \u00bb per poter godere di quella libert\u00e0 necessaria per organizzare gli operai, dapprima in una societ\u00e0 sotto la protezione della polizia, \u00ab trasformandola poi, a poco a poco, orientandola verso fini pi\u00f9 larghi \u00bb. I suoi uomini avrebbero finito con l'avere in essa la parte dirigente, e Gapon avrebbe avuto a disposizione, \u00ab quando fosse venuto il momento critico, uno stato maggiore pronto a condurre il popolo verso i suoi destini \u00bb.\nGapon scrisse queste parole nel 1905, \u00ab con il senno di poi \u00bb in una situazione politica profondamente mutata, e non \u00e8 credibile che egli, due anni prima, fosse ostile all'autocrazia e avesse concepito un piano cos\u00ec machiavellico con una visione politica tanto lucida. Pi\u00f9 probabilmente, per vanit\u00e0, ambizione e desiderio d'azione politica, ma con una sincera volont\u00e0 di soccorrere i bisogni dei pi\u00f9 derelitti, in quel momento egli voleva agire sottraendosi, per quanto possibile, alla tutela delle autorit\u00e0 che pure lo finanziavano, ma senza avere un piano preciso e una chiara idea delle prospettive che potevano aprirsi al suo movimento.\nIntanto, a maggio Gapon si era laureato all'Accademia di Teologia, mentre Zubatov in agosto era caduto in disgrazia. Era accaduto che la sua organizzazione di Odessa aveva proclamato a luglio uno sciopero tale da mettere in crisi tutta la citt\u00e0, e di conseguenza il suo dirigente \u1e60aevi\u010d era stato arrestato. Il ministro Pleve, a motivo dei legami di Zubatov con \u1e60aevi\u010d, lo cacci\u00f2 da Pietroburgo, confinandolo a Vladimir. Pur riabilitato l'anno dopo, alla morte di Pleve, la stella politica di Zubatov era definitivamente tramontata.\nGapon prosegu\u00ec le sue iniziative. L'11 settembre 1903 apr\u00ec a Pietroburgo, in via Orenburg 23, una sala da t\u00e8, aperta tutti i giorni per raccogliervi operai ai quali predicava la lotta all'alcolismo e organizzava conferenze e riunioni periodiche, che si concludevano con una preghiera comune. Alle pareti erano affisse icone e ritratti dello zar, e i poliziotti, che non mancavano di frequentarla, stilavano rapporti favorevoli.\nL\"Assemblea degli operai russi\".\nMa il progetto pi\u00f9 importante era l'organizzazione del movimento operaio di Pietroburgo. Ripresa l'idea di Zubatov, in novembre la comunic\u00f2 al governatore Klejgel's, che trasmise al ministro Pleve lo statuto dell\"Assemblea degli operai russi di fabbrica e d'officina\" elaborato da Gapon. Pleve vide nel pope il miglior continuatore del socialismo poliziesco di Zubatov e il 28 febbraio 1904 lo statuto fu approvato dal governo.\nL'Assemblea intendeva contribuire al miglioramento delle condizioni di vita dei lavoratori, fornire ai suoi membri la possibilit\u00e0 di \u00ab passare il tempo libero in modo sobrio e ragionevole \u00bb, di risvegliare e rinforzare in loro la \u00ab coscienza nazionale russa \u00bb. Per raggiungere questi obiettivi, l'Assemblea avrebbe tenuto riunioni settimanali in cui si sarebbero discussi i bisogni degli iscritti. Si sarebbero formati circoli musicali, organizzati concerti e conferenze, create biblioteche e sale di lettura. Per andare incontro alle necessit\u00e0 economiche delle famiglie operaie si sarebbero creati magazzini cooperativi, e fu previsto anche un fondo per le spese funerarie.\nNello statuto non si parlava di diritti sindacali e politici, e un comma apposito, imposto da Pleve, faceva esplicito divieto di utilizzare i fondi dell'Assemblea per aiutare eventuali scioperanti. Pleve pretese altres\u00ec che le conferenze tenute ai lavoratori sulla questione operaia, cos\u00ec come le sale di lettura e le biblioteche, fossero sorvegliate dalla polizia.\nMembri a pieno titolo dell'Assemblea potevano essere solo operai russi di entrambi i sessi, o almeno di origine russa, purch\u00e9 sudditi russi e di confessione cristiana. A capo dell'Assemblea era costituito un \u00ab consiglio di responsabili \u00bb, che a sua volta eleggeva per tre anni il proprio rappresentante che doveva essere confermato dal governatore di Pietroburgo. Naturalmente Gapon venne eletto rappresentante dell'Assemblea. Del consiglio dei responsabili furono eletti gli operai Vasil'ev, presidente; Karelin, tesoriere; Kuzin, segretario; Varna\u0161\u00ebv e pochi altri.\nCon Vasil'ev, Karelin, Kuzin e Varna\u0161\u00ebv Gapon costitu\u00ec un \"comitato segreto\" o \"stato maggiore\" dell'Assemblea, che si riuniva nel suo appartamento per discutere la strategia del movimento e definire le prossime rivendicazioni, senza darne pubblicit\u00e0 agli altri membri dell'organizzazione. Tra i primi progetti, sarebbero stati discussi i modi per aumentare i diritti dei lavoratori, alleviare la loro miseria e contrastare l'oppressione del padronato nelle fabbriche.\nBench\u00e9 le organizzazioni socialdemocratiche operanti illegalmente nella capitale denunciassero l'Assemblea come creazione della polizia politica, diffidando i loro aderenti dal farne parte, nell'Assemblea entrarono diversi elementi della socialdemocrazia, in parte perch\u00e9 conquistati dalla forza di attrazione esercitata dalla figura di Gapon e in parte perch\u00e9 credevano nella possibilit\u00e0 d'influenzare con le proprie idee la massa operaia spoliticizzata che la costituiva. Fu il caso del \"Gruppo di Karelin\", gi\u00e0 operante nell'isola Vasil'evskij, cos\u00ec detto dalle figure di Aleksej Karelin e di sua moglie Vera Karelina, due bolscevichi dissidenti.\nCome gi\u00e0 disse Karelin alla fine del 1903, Gapon, bench\u00e9 in relazione con l'Ochrana, non era un provocatore e sarebbe potuto diventare un rivoluzionario \u00ab se alcuni gruppi di lavoratori politicamente coscienti si uniranno a lui dandogli il loro sostegno \u00bb. La sua organizzazione avrebbe anche potuto raggiungere la cifra di molte migliaia di aderenti, rendendo \u00ab possibile formare un esercito proletario, del quale il governo e i capitalisti dovranno alla fine tener necessariamente conto [...] Siamo convinti che questo piano abbia un futuro \u00bb. Analoghe considerazioni svolgeva Vera Karelina, che ebbe la responsabilit\u00e0 del gruppo delle operaie dell'Assemblea. La presenza femminile nell'organizzazione di Gapon era rilevante, senza paragone con le societ\u00e0 operaie socialdemocratiche.\nIn un promemoria indirizzato al capo della polizia Lopuchin Gapon aveva chiarito i criteri ispiratori della nuova organizzazione operaia. A differenza delle societ\u00e0 create da Zubatov, nelle quali \u00ab la direzione \u00e8 stata assunta, e nemmeno abilmente, dalla polizia, e dove pertanto il lavoro viene condotto in modo burocratico e poliziesco \u00bb, nell'Assemblea di Gapon la polizia doveva \u00ab ritirarsi in un cantuccio, riservandosi la funzione dell'osservatore attento e del controllore rigoroso \u00bb, dal momento che nelle presenti condizioni storiche e sociali esisteva \u00ab un atteggiamento ostile e diffidente verso qualsiasi buona iniziativa del potere governativo e poliziesco \u00bb.\nNello stesso tempo Gapon scrisse a Zubatov, assicurandogli che i lavoratori lo ricordavano tuttora come loro maestro, ma vantando il successo della novit\u00e0 rappresentata dalla nuova organizzazione: \u00ab Non nascondo il fatto che l'idea del movimento dei lavoratori \u00e8 tua, ma voglio sottolineare che ora si \u00e8 rotto il rapporto con la polizia, che la nostra causa \u00e8 giusta, che la polizia pu\u00f2 solo controllarci, ma non tenerci al guinzaglio \u00bb.\nLe quote d'iscrizione degli operai non bastavano a finanziare le attivit\u00e0 dell'organizzazione e l'Ochrana contribu\u00ec con 6.000 rubli. Altri fondi giunsero dal Ministero degli Interni. Dell'imbarazzante fonte di quei finanziamenti Gapon afferm\u00f2 di non essere preoccupato: di fatto \u00ab quel denaro era stato preso dalle tasche del popolo e io non facevo altro che restituirlo ai loro veri proprietari \u00bb. Eminenti personalit\u00e0 della reazione appoggiarono l'iniziativa di Gapon: il pope Ornatskij, presidente della \"Societ\u00e0 per la diffusione dell'istruzione\", il quotidiano sciovinista \u00ab Moskovskie Vedomosti \u00bb di Gringmut e il generale Bogdanovi\u010d, entrambi legati ai Cento Neri.\nLo zar, il governo e la polizia erano molto soddisfatti. In ogni riunione dell'organizzazione di Gapon veniva intonato il \u00ab Dio salvi lo zar \u00bb, le norme dello statuto erano rigorosamente rispettate e il nuovo governatore di Pietroburgo Fullon poteva scrivere al ministro Pleve che l'Assemblea \u00ab costituisce un fermo baluardo contro la penetrazione delle idee socialiste nell'ambiente operaio \u00bb. In considerazione di ci\u00f2, il 3 giugno 1904 Pleve autorizz\u00f2 l'apertura di sezioni dell'Assemblea nei diversi quartieri della capitale.\nIl 13 giugno fu inaugurata la prima sezione presso la porta di Narva. Vi s'iscrissero pi\u00f9 di 700 operai delle officine Putilov, la maggiore industria della capitale, che sorgeva nei pressi e impiegava 15.000 lavoratori. Fu finanziata, come al solito, dalla polizia e dall'Ochrana, e anche dalla direzione delle Putilov. Del resto lo zar, in un suo telegramma di felicitazioni, aveva ricordato con nostalgia il tempo in cui \u00ab esistevano relazioni patriarcali tra operaio e padrone \u00bb.\nGapon cerc\u00f2 di estendere l'organizzazione anche fuori di Pietroburgo. Il 2 luglio and\u00f2 a Mosca per trasformare quanto restava delle vecchie societ\u00e0 zubatoviste in appendici dell'Assemblea, ma trov\u00f2 l'opposizione del governatore, il granduca Sergej. Analoghi tentativi, compiuti a Char'kov, Kiev e Poltava, fallirono per il mancato appoggio delle autorit\u00e0 locali. La notizia dell'assassinio di Pleve, il 28 luglio, lo riport\u00f2 a Pietroburgo. Il 14 agosto guid\u00f2 una delegazione di operai che depositarono una corona di fiori sulla sua tomba, avendone ammirato \u00ab la forte volont\u00e0, l'energia a tutta prova e la viva intelligenza \u00bb, salvo ricordarlo nelle \"Memorie\" come il soffocatore e il persecutore di \u00ab ogni tendenza del popolo russo alla libert\u00e0 \u00bb.\nA Pleve succedette Svjatopolk-Mirskij, un \u00ab reazionario meno reazionario degli altri \u00bb e perci\u00f2 in fama di ministro liberale. La speranza di riforme suscitata dalla sua nomina coinvolse anche l'Assemblea: l'11 dicembre venne approvata la proposta di presentare una petizione allo zar, ma Gapon prese tempo.\nA dicembre, mentre le organizzazioni operaie socialdemocratiche di Pietroburgo, ostili all'autocrazia e operanti nell'illegalit\u00e0, erano divise in fazioni e contavano meno di mille membri, l'Assemblea di Gapon raggiunse la sua massima espansione: ne facevano parte molte migliaia di operai che frequentavano, oltre alla casa madre di via Orenburg, altre dieci sezioni aperte a Pietroburgo, pi\u00f9 un'undicesima a Sestroreck, cittadina vicina alla frontiera finlandese. Nel frattempo, contrariamente a quanto previsto dallo statuto, erano entrati a farne parte anche lavoratori polacchi, finlandesi ed ebrei. Nelle riunioni non si cantava pi\u00f9 \u00ab Dio salvi lo zar \u00bb e le autorit\u00e0 avevano cominciato a preoccuparsi.\nIl 19 dicembre il capo della polizia Lopuchin dipinse al ministro Svjatopolk-Mirskij un quadro preoccupante. Nelle campagne erano sempre pi\u00f9 frequenti le rivolte contadine, che incendiavano e saccheggiavano le propriet\u00e0 signorili ed erano pi\u00f9 sensibili alla propaganda sovversiva. Gi\u00e0 nel 1902 il ministro Pleve aveva mostrato preoccupazione per le tendenze rivoluzionarie presenti nel paese, esprimendo la convinzione che \u00ab per fermare la rivoluzione \u00bb fosse necessaria \u00ab una piccola guerra vittoriosa \u00bb. Di qui era nata l'avventura della guerra contro il Giappone, ma ora il suo pessimo andamento alimentava lo scontento e il 24 dicembre il presidente Vitte sollecit\u00f2 lo zar a concedere qualche riforma. Nicola II rifiut\u00f2: \u00ab Non dar\u00f2 mai il mio consenso a una forma di governo rappresentativo, perch\u00e9 lo considero nocivo alla carica che Dio mi ha dato verso il popolo \u00bb.\nLo sciopero generale.\nSmirnov, il direttore delle officine Putilov, che gi\u00e0 in ottobre aveva ritirato il suo appoggio all'Assemblea fondando una propria societ\u00e0 operaia di mutuo soccorso con la benedizione di padre Ornatskij, licenzi\u00f2 su segnalazione del caporeparto Tetjavkin quattro operai aderenti all'Assemblea, che prese le loro difese. Il 3 gennaio 1905, corrispondente al 21 dicembre del calendario Giuliano allora in vigore in Russia, Gapon ne chiese la riassunzione all'ispettore del lavoro \u010ci\u017eov, uomo legato all'Ochrana, che rifiut\u00f2. Il 9 gennaio si tenne in una sezione dell'Assemblea un'infuocata riunione di operai della Putilov. Si diceva che l'organizzazione era legata alla polizia, ricordarono a Gapon, ed era venuto il momento di smentire con i fatti tale \u00ab fama immeritata \u00bb. Gapon, per non essere sorpassato dall'iniziativa degli operai, fu costretto a far proprie le loro rivendicazioni: riassunzione dei quattro compagni, licenziamento del caporeparto a loro ostile e denuncia della situazione intollerabile esistente nelle officine, pena scioperi in tutte le fabbriche di Pietroburgo.\nIl 10 gennaio una delegazione guidata da Gapon and\u00f2 da Smirnov e da \u010ci\u017eov: il primo non la ricevette nemmeno, dal secondo non ottenne nulla. Si rec\u00f2 allora dal governatore Fullon, che promise il suo interessamento. La sera, nella riunione dell'Assemblea, Gapon tenne un discorso infiammato: \u00ab Se accettate di solidarizzare con i vostri compagni, allora dovete andare fino in fondo, quale che sia il costo [...] La stessa esistenza della nostra Assemblea dipende dal vostro comportamento. Se vi mostrerete deboli, mi dimetter\u00f2 e abbandoner\u00f2 l'Assemblea. Giurate di non cedere! \u00bb.\nL'11 gennaio una nuova delegazione, guidata questa volta dall'operaio Vasil'ev, si present\u00f2 dal direttore Smirnov, che la ricevette soltanto per dire che il loro comportamento era illegale. Gapon and\u00f2 invece dall'ispettore \u010ci\u017eov, che non intese ragioni, e un successivo nuovo incontro con Smirnov fu egualmente inutile. Il 14 gennaio i dirigenti dell'Assemblea decisero lo sciopero delle officine Putilov e il giorno dopo, domenica 15 gennaio, l'assemblea degli operai della sezione Narva si dichiar\u00f2 a favore dello sciopero generale degli operai di Pietroburgo.\nLuned\u00ec 16 gennaio 12.600 dei 15.000 lavoratori delle officine Putilov entrarono in sciopero. Alcuni operai afferrarono il caporeparto Tetjavkin, lo infilarono in un sacco e lo gettarono sul marciapiede. Smirnov, a seguito di un intervento personale di Vitte, accett\u00f2 di riassumere due dei quattro operai, ma questa proposta non bast\u00f2 agli scioperanti. Alla reintegrazione di tutti e quattro i licenziati, gli operai aggiunsero una serie di rivendicazioni, formulate in nove punti:\nLe richieste furono poi diffuse con volantini nelle fabbriche della citt\u00e0. Lo sciopero era a oltranza: la sera gli operai formarono un comitato e l'Assemblea di Gapon si attiv\u00f2 per raccogliere tutte le risorse necessarie a sostenere materialmente gli scioperanti.\nIl 17 gennaio scioperarono a Pietroburgo 15.000 operai. Un nuovo incontro tra una delegazione di operai guidata da Gapon e la direzione delle Putilov non sort\u00ec effetto. Gli aumenti salariali avrebbero condotto l'industria alla rovina, sostenne tra l'ilarit\u00e0 generale Smirnov, che rifiutava soprattutto il principio della sindacalizzazione dei lavoratori che l'accettazione dei nove punti avrebbe comportato. Mentre il governo taceva, il governatore Fullon dichiar\u00f2 di non poter essere intermediario tra le controparti e nell'assemblea serale, di fronte alla situazione di stallo venutasi a creare, Gapon riprese l'idea di presentare una petizione allo zar.\nIl 18 gennaio la protesta si estese ancora: 26.000 erano i lavoratori in sciopero. Una nuova delegazione di operai con alla testa Gapon incontr\u00f2 \u010cestakov, il presidente del gruppo delle aziende controllate dalla Putilov. Questi spieg\u00f2 che una parte delle loro richieste non aveva un supporto legislativo e per altre occorreva ottenere il preliminare consenso di tutti gli azionisti del gruppo. Infine, \u010cestakov dichiar\u00f2 di poter intavolare trattative solo dopo la ripresa del lavoro, minacciando altrimenti la serrata delle aziende.\nQuel giorno gli industriali di Pietroburgo incontrarono il ministro delle Finanze Kokovcov. Furono tutti d'accordo nel respingere le richieste dei lavoratori e il ministro indirizz\u00f2 una nota al ministro degli Interni, definendo \u00ab estremamente pericolosa \u00bb la situazione a Pietroburgo, e un'altra allo zar, nella quale giudicava necessario utilizzare la forza per porre fine allo sciopero. In assemblea, Gapon chiam\u00f2 alla resistenza e rilanci\u00f2 ancora una volta la proposta della petizione a Nicola II: \u00ab Lo zar non conosce i nostri bisogni. Andiamo a dirglieli \u00bb.\nIl 19 gennaio, corrispondente al 6 gennaio del calendario giuliano, era giorno festivo. Nella sua casa Gapon incontr\u00f2 alcuni intellettuali liberali, Sergej Prokopovi\u010d, Ekaterina Kuskova, Vasilij Bogu\u010darskij-Jakovlev e un giornalista inglese, ai quali chiese di redigere il progetto di petizione. A Varna\u0161ev prospett\u00f2 l'idea di presentare la petizione allo zar con un corteo di tutti i militanti dell'Assemblea, poi si rec\u00f2 dal ministro Svjatopolk-Mirskij, che per\u00f2 si rifiut\u00f2 di riceverlo. Quella sera, in una riunione generale dei militanti dell'Assemblea, fu approvata a grande maggioranza la proposta di Gapon della marcia al Palazzo d'Inverno, che fu fissata al 22 gennaio.\nDurante la notte, Gapon rimaneggi\u00f2 il testo della petizione che la mattina seguente fu portata in tipografia. Ne furono stampati quindici esemplari: undici per ciascuna sezione dell'Assemblea, una per Gapon, due per i ministri dell'Interno e della Giustizia e una, in carta pregiata, per Nicola II. Quest'ultima, unitamente a una lettera personale di Gapon, che invitava lo zar a recarsi il 22 gennaio al Palazzo d'Inverno per ricevere \u00ab l'umile petizione \u00bb, fu trasmessa alla residenza di Carskoe Selo da due emissari del pope. Della sorte dei due messaggeri, certamente arrestati, non si sapr\u00e0 pi\u00f9 nulla.\nLa petizione.\nLa petizione si apriva con la descrizione della condizione dei supplici:\nSpinti sempre pi\u00f9 \u00ab nel baratro della miseria, dell'ingiustizia e dell'ignoranza \u00bb e soffocati dal dispotismo e dall'arbitrio, era arrivato \u00ab il terribile momento in cui \u00e8 meglio la morte che il prolungamento d'intollerabili sofferenze \u00bb. Ricordando il rifiuto di discutere le loro rivendicazioni economiche opposto dai loro padroni, che trovavano illegale persino il diritto alla discussione, la petizione introduceva affermazioni di contenuto politico:\nAlla Russia occorreva un'assemblea costituente, in modo che \u00ab il popolo si aiuti e si governi da s\u00e9 \u00bb. Nicola II doveva perci\u00f2 convocare subito \u00ab rappresentanti di tutte le classi, di tutte le categorie, cos\u00ec come i rappresentanti degli operai \u00bb. Il capitalista e l'operaio, il funzionario e il prete, il medico e il maestro, tutti eleggeranno i loro rappresentanti \u00ab con suffragio universale, segreto ed egualitario \u00bb.\nSeguiva una lista di 17 rivendicazioni pratiche che rappresentavano un programma politico per l'instaurazione di una democrazia quale non esisteva allora in nessun altro paese:\nI. Misure contro l'ignoranza e l'assenza di diritti del popolo russo.\nII. Misure contro la miseria popolare.\nIII. Misure contro l'oppressione del capitale sul lavoro.\n\u00ab Ordina e giura di soddisfare \u00bb queste richieste - concludeva la petizione allo zar - \u00ab e tu renderai la Russia felice e gloriosa \u00bb. Altrimenti, \u00ab noi moriremo qui, su questa piazza, davanti al tuo palazzo \u00bb, poich\u00e9 erano rimaste solo due strade: \u00ab o la libert\u00e0 e la felicit\u00e0, o la tomba \u00bb. La petizione portava due firme: \u00ab G. Gapon, prete, I. V. Vasil'ev, operaio \u00bb.\nLa mattina del 20 gennaio, in una Pietroburgo paralizzata dallo sciopero di 130.000 lavoratori, Gapon pass\u00f2 in ogni sezione dell'Assemblea a leggere la petizione, che venne ovunque approvata dalle masse entusiaste degli operai: \u00ab la marea umana che lo circondava, soggiogata, aveva l'impressione che si era alla fine, che suonava finalmente l'ora d'essere liberati dalle terribili sofferenze durate secoli \u00bb, scrisse un testimone oculare, il socialista-rivoluzionario e impiegato delle officine Putilov, P\u00ebtr Rutenberg, divenuto grande amico di Gapon.\nGapon infiammava le folle e nello stesso tempo si preoccupava di non trascinarle in una sommossa: \u00ab La manifestazione al Palazzo dev'essere pacifica; nessuno deve portare armi. \u00c8 essenziale che tutti vedano che non si tratta di una rivoluzione, ma di una processione pacifica verso lo zar \u00bb. Occorreva per\u00f2 capire quali fossero le intenzioni del governo. A questo scopo, Gapon aveva mandato un suo collaboratore al ministero degli Interni, che per\u00f2 non fu ricevuto.\nNel primo pomeriggio Gapon si rec\u00f2 dal ministro della Giustizia Murav'\u00ebv, che si mostr\u00f2 gi\u00e0 informato della petizione e della prossima marcia al Palazzo d'Inverno. Murav'\u00ebv esclam\u00f2 che la petizione rappresentava una minaccia per l'autocrazia, e alla richiesta di Gapon di far in modo che la processione non si trasformasse in una tragedia, rispose ambiguamente: \u00ab Io far\u00f2 il mio dovere \u00bb. Una successiva telefonata di Gapon al ministro delle Finanze Kokovcov s'interruppe prima di avere ottenuto risposta: \u00ab Da allora, mi aspettai il peggio \u00bb.\nA tarda sera, Gapon port\u00f2 il testo della petizione all'agenzia di stampa Reuters, cos\u00ec da informare tutto il mondo della prossima manifestazione. Poi, temendo di essere arrestato, pass\u00f2 la notte in casa di un militante della sua organizzazione.\nVigilia d'armi. Lo stato d'assedio.\nNicola II era certamente informato degli avvenimenti, ma ancora il 20 gennaio non ne fece parola nel suo diario, dove scrisse di una riunione \u00abcon zio Aleksej e alcuni ministri\u00bb, senza scendere in dettagli. Il 21 gennaio il ministro Svjatopolsk-Mirskij, che aveva appena ricevuto una lettera di Gapon con l'\u00abirrevocabile\u00bb decisione di presentare la petizione al Palazzo d'Inverno, inform\u00f2 il governo che l'indomani lo zar non sarebbe stato a Pietroburgo, ma avrebbe passato la giornata nella sua residenza di Gat\u010dina.\nAlla riunione, convocata d'urgenza da Svjatopolsk-Mirskij, parteciparono i ministri Murav'\u00ebv e Kokovcov, il capo della polizia Lopuchin, il capo della gendarmeria, generale Rydzevskij, i comandanti della guardia, generali Vasil'\u010dikov e Me\u0161eti\u010d, e il governatore Fullon. Me\u0161eti\u010d inform\u00f2 che i ponti sui canali sarebbero stati presidiati dalle truppe per impedire il passaggio degli operai nel centro della citt\u00e0. Fullon propose anche l'arresto di Gapon, ma tutti si dichiararono contrari.\nNel tardo pomeriggio Svjatopolk-Mirskij e Lopuchin andarono a Carskoe Selo per presentare allo zar il loro rapporto sulla situazione esistente nella capitale. Il diario di Nicola II riporta l'incontro: \u00ab Da ieri tutte le officine e le fabbriche di San Pietroburgo sono in sciopero. Si sono fatte venire truppe dai dintorni per rinforzare la guarnigione. Finora gli operai sono stati calmi. Il loro numero \u00e8 stimato in 120.000. Alla testa della loro Unione si trova una specie di prete socialista chiamato Gapon. Mirskij \u00e8 venuto la sera a presentarmi il suo rapporto sulle misure prese \u00bb.\nLe misure prese vennero riferite dal generale Me\u0161eti\u010d al governatore Fullon. Nicola II ordin\u00f2 lo stato d'assedio a Pietroburgo, affidando la responsabilit\u00e0 politica del mantenimento dell'ordine allo zio, il granduca Vladimir Romanov, mentre il comando di tutte le forze militari presenti nelle capitale fu preso dal generale Vasil'\u010dikov. Il decreto di stato d'assedio non fu per\u00f2 reso pubblico. Intransigente difensore dell'autocrazia, il granduca Vladimir riteneva, sull'esperienza storica della Rivoluzione francese, che ogni concessione alla \u00ab plebaglia \u00bb sarebbe stata una \u00ab debolezza insensata \u00bb: per guarire il popolo dai suoi sogni costituzionali sarebbe bastato impiccare subito un centinaio di scontenti.\nTra i provvedimenti, fu compreso anche l'ordine d'arresto per Gapon, da rinchiudere nella fortezza Pietro e Paolo per \u00ab crimini contro lo Stato \u00bb. Nel corso della notte altri reparti militari affluirono in citt\u00e0, che venne divisa in otto settori, alla testa di ciascuno dei quali fu nominato un generale maggiore. Complessivamente, furono concentrati 22.000 soldati, oltre ai Cosacchi e a reggimenti di cavalleria. Le artiglierie furono sistemate nella piazza del Palazzo d'Inverno, dove si stabil\u00ec lo stato maggiore delle operazioni. La polizia arrest\u00f2 una trentina di socialisti rivoluzionari, non Gapon, che si muoveva in uno stato di semi-illegalit\u00e0 ed era protetto da una scorta armata.\nLa tensione tra gli operai era altissima, essendo tutti consapevoli di rischiare la vita partecipando alla processione dell'indomani. Con \u00ab l'anima piena d'angoscia \u00bb, Gapon avrebbe detto ai suoi pi\u00f9 stretti collaboratori che nelle strade della capitale il sangue, \u00ab se dev'essere versato, fertilizzer\u00e0 il terreno da cui uscir\u00e0 una Russia rigenerata. Non conservate di me un cattivo ricordo. Mostrate che i lavoratori sanno fare ancor meglio che organizzare il popolo: sanno morire per esso \u00bb.\nLa \u00abDomenica di sangue\u00bb.\nAll'alba del 22 gennaio i manifestanti cominciarono a concentrarsi nelle undici sezioni dell'organizzazione. Ciascun corteo, mettendosi in marcia, si sarebbe via via unito ad altri fino a formare quattro grandi cortei che, confluendo dalla prospettiva \u0160lissel'burg a sud-est, dalla sezione Narva a sud-ovest, dalla sezione Vasil'evskij Ostrov a ovest, e dalla Peterburgskaja Storona a nord, si sarebbero finalmente riuniti tutti davanti al Palazzo d'Inverno.\nVerso le dieci vi furono i primi caduti. Un corteo tent\u00f2 di attraversare il ponte Poli\u010dejskij e fu respinto a fucilate. I manifestanti retrocedettero su via Volynkin da dove rinnovarono per due ore i tentativi di attraversare il fiume Mojka, ma vennero sempre rigettati sanguinosamente dalla truppa.\nAnd\u00f2 meglio ai 20.000 manifestanti che dalla prospettiva \u0160lissel'burg si presentarono davanti al ponte Varsavia. Qui i soldati tirarono in aria e, caricato e frustato dai cosacchi, il corteo ruppe le file e, scavalcando le sponde del canale Obvodnyj, attravers\u00f2 la Neva gelata. Stesso scenario per gli operai delle sezioni Porto e Vasil'evskij Ostrov. Respinti dai ponti, poterono superare la Neva gelata perch\u00e9 i soldati, conformemente agli ordini ricevuti, rimasero fermi a bloccare l'accesso ai ponti.\nDalla sezione Narva procedeva lentamente verso il Palazzo d'Inverno un corteo di 20.000 lavoratori con le loro famiglie, comprendente anche Gapon. In seconda fila, preceduto da due commissari di polizia e da operai che reggevano icone e ritratti dello zar e della zarina, Gapon era in abito laico ma, affiancato da Rutenberg e Kuzin e seguito dagli operai Filippov e Vasil'ev, portava una grande croce. Dalla folla s'innalzavano canti religiosi misti a lodi allo zar e dai marciapiedi i passanti si scoprivano il capo e si facevano il segno della croce.\nVerso le 11.30 la processione giunse in prossimit\u00e0 della Porta di Narva, dove erano attestati il 93\u00ba reggimento di fanteria e uno squadrone di cavalleria cosacca. I cosacchi, che avevano l'ordine di disperdere i manifestanti e catturare Gapon, caricarono il corteo, che resistette compatto e al grido di \u00ab libert\u00e0 o morte! \u00bb, continu\u00f2 ad avanzare. Giunto a trenta metri dalla truppa, dopo uno squillo di tromba di avvertimento, la prima fila dei soldati fece fuoco.\nSi racconta di sette o nove successive scariche di fucileria. Gapon rimase a terra, illeso in mezzo ai cadaveri, alle icone e ai ritratti dello zar sparsi nella neve. Egli racconta che un pensiero gli balen\u00f2 allora nella mente: \u00ab Tutto questo \u00e8 opera del nostro Piccolo Padre lo zar! \u00bb. Preso dalla disperazione grid\u00f2 \u00ab Non c'\u00e8 pi\u00f9 zar per noi! \u00bb e fugg\u00ec con Rutenberg. I superstiti si dispersero - ma molti di loro raggiunsero a gruppi il Palazzo d'Inverno, dove li attendeva una nuova e maggiore strage - e Gapon, travestito da operaio, tagliati i capelli e la barba, si nascose in casa di un'amica di Rutenberg.\nA sera, Gapon e Rutenberg incontrarono Gor'kij e tutti si recarono alla Libera societ\u00e0 d'economia, dov'erano riuniti, tra gli altri, diversi intellettuali. Venne letta una lettera indirizzata da Gapon agli operai, in cui si dichiarava \u00ab l'inizio della lotta del popolo per la libert\u00e0 \u00bb. Poi Gapon prese la parola: \u00ab Non \u00e8 pi\u00f9 l'ora dei discorsi, ma dell'azione. Gli operai hanno dimostrato alla Russia di saper morire. Disgraziatamente erano senz'armi [...] A voi sta ora agire e aiutare il popolo. Dategli il modo di procurarsi le armi e far\u00e0 il resto \u00bb.\nGapon pass\u00f2 la notte in casa di Gor'kij, dove scrisse altre due lettere. Nella lettera ai soldati e agli ufficiali che \u00ab hanno ucciso i loro fratelli innocenti \u00bb, invi\u00f2 la sua maledizione; una benedizione, invece, a coloro che \u00ab aiuteranno il popolo a ottenere la libert\u00e0 \u00bb. La lettera indirizzata agli operai era un appello all'insurrezione contro \u00ab lo zar-mostro \u00bb e i suoi funzionari ladri e assassini: \u00ab Ci vendicheremo, fratelli, dello zar maledetto dal popolo e di tutta la sua gentaglia velenosa, dei suoi ministri, di tutti i saccheggiatori dell'infelice terra russa. Morte a tutti! \u00bb. Occorreva prendere le armi e lottare \u00ab finch\u00e9 sia convocata l'Assemblea costituente sulla base del diritto di voto universale, eguale, diretto e segreto \u00bb.\nL'indomani, mentre nella citt\u00e0 sotto shock continuava lo sciopero di 160.000 lavoratori, la polizia chiuse le sezioni dell'Assemblea, ne sequestr\u00f2 i beni e arrest\u00f2 gli esponenti pi\u00f9 in vista dell'organizzazione che non erano riusciti a nascondersi. Nelle strade deserte, rastrellate da cosacchi e soldati, ogni tanto si sentiva ancora sparare.\nL'espatrio.\nIl 1\u00ba febbraio il Santo Sinodo revoc\u00f2 a Gapon il titolo di prete. In quel momento Gapon, dopo aver avventurosamente superato la frontiera polacca con l'aiuto dei contrabbandieri, si trovava clandestinamente in Germania dove, se scoperto, avrebbe rischiato l'estradizione. A Tilsit si mise in contatto con un circolo di socialisti rivoluzionari russi che gli fornirono un passaporto. Col falso documento pass\u00f2 a Berlino e da qui, il 13 febbraio, raggiunse in treno Ginevra.\nNon conoscendo alcuna lingua straniera, Gapon ebbe difficolt\u00e0 a stabilire il contatto con i socialisti-rivoluzionari della citt\u00e0. Entrato in una biblioteca socialista, fu indirizzato da Georgij Plechanov, al quale dichiar\u00f2 di essere un socialdemocratico. Subito conobbe i principali dirigenti menscevichi del Partito, Vera Zasuli\u010d, Pavel Aksel'rod, Dan, Deutsch e altri. Gapon non aveva idea delle differenze esistenti tra i partiti rivoluzionari russi, e per lui socialdemocratici e socialisti rivoluzionari erano la stessa cosa. I menscevichi lo trattarono piuttosto freddamente. L'\u00ab Iskra \u00bb scrisse della sua \u00ab inconsistenza politica \u00bb e della \u00ab fragilit\u00e0 e precariet\u00e0 della sua folgorante adesione alla socialdemocrazia \u00bb. Fu allora che Rutenberg venne a Ginevra e lo fece ospitare da Leonid \u0160i\u0161ko, uno dei dirigenti social-rivoluzionari.\nGapon chiese anche d'incontrare Lenin. Questi sapeva della fama di agente provocatore che circondava Gapon ma, come aveva scritto alcune settimane prima, era propenso a ritenerlo un sincero socialista, convertito a un percorso realmente rivoluzionario dalla \"Domenica di sangue\", come dimostravano i suoi successivi appelli alla lotta contro il dispotismo zarista. Quando il pope aveva scritto \u00ab Non abbiamo pi\u00f9 uno zar. Oggi un fiume di sangue lo divide dal popolo russo. \u00c8 ora che gli operai russi inizino la lotta per la libert\u00e0 del popolo senza di lui \u00bb, si era reso interprete dei sentimenti di milioni di operai e contadini russi: \u00ab Qui sta la portata storica - aveva scritto Lenin il 31 gennaio - del ruolo svolto all'inizio della rivoluzione russa da un uomo che, fino a ieri sconosciuto, oggi \u00e8 diventato l'eroe del momento a San Pietroburgo e, di conseguenza, in tutta la stampa europea \u00bb.\nS'incontrarono in un caff\u00e8 di Ginevra. Lenin raccont\u00f2 alla moglie l'impressione che Gapon gli aveva fatto: \u00ab Quando parlava degli operai di Pietroburgo, s'infiammava e traboccava d'indignazione contro lo zar e i suoi sostenitori. Nella sua indignazione c'era non poca ingenuit\u00e0, che per\u00f2 la rendeva ancora pi\u00f9 comunicativa \u00bb. Consigli\u00f2 a Gapon di leggere alcuni testi della pubblicistica marxista, come gli articoli di Plechanov, ed egli si sforzer\u00e0, ma lo studio non era fatto per Gapon.\nTra i socialisti-rivoluzionari si trov\u00f2 pi\u00f9 a suo agio. Il 20 febbraio redasse una \"Lettera aperta a Nicola Romanov, antico zar e attuale assassino dell'Impero russo\" e un \"Appello agli operai di Pietroburgo e a tutto il proletariato russo\". Nella lettera, scrisse che \u00ab le bombe e la dinamite, il terrore collettivo e individuale, l'insurrezione popolare attendono la tua gentaglia e tutti gli assassini del popolo spogliato dei suoi diritti \u00bb, nell'appello dichiarava false le promesse \u00ab dello zar assassino, dei suoi ignobili ministri sciacalli, della muta dei funzionari e dei capitalisti \u00bb.\nIn marzo scrisse all'Ufficio della Seconda Internazionale, esortando all'insurrezione per il trionfo dei principi socialisti in Russia e chiamando all'unit\u00e0 d'azione tra socialdemocratici e S-R. Nel \u00ab Tribune russe \u00bb, rivista dei S-R, lanci\u00f2 un nuovo appello agli \u00ab oppressi, privati d'ogni diritto, torturati dalla fame, dalla miseria, dalla frusta e dalle verghe \u00bb. Gapon aveva sottoposto la bozza dell'articolo a Lenin. In un passo, rivolgendosi ai contadini, aveva scritto: \u00ab Abbia la terra un solo padrone, il nostro Padre Eterno, e voi tutti siate i suoi fittavoli \u00bb, facendo ridere Lenin. Gapon soppresse la frase malgrado l'opinione contraria di Lenin, che gli riconosceva una grande capacit\u00e0 di parlare alla gente semplice.\nIl 2 aprile si apr\u00ec a Ginevra una conferenza dei partiti socialisti russi per concordare un'unit\u00e0 di azione rivoluzionaria. I partiti d'ispirazione social-rivoluzionaria erano in netta maggioranza, cos\u00ec che i menscevichi rifiutarono di parteciparvi e i bolscevichi, insieme al Bund e ai socialdemocratici lettoni e armeni si ritirarono il giorno dopo. Gapon fu eletto presidente, segretario fu Evno Azef, membro del Comitato centrale dei S-R, capo del loro Gruppo di combattimento e infiltrato come spia dall'Ochrana, che inform\u00f2 dei lavori la polizia zarista, fornendole i processi verbali delle sedute.\nNei suoi interventi, Gapon dimostr\u00f2 la confusione delle sue vedute politiche. Si dichiar\u00f2 contrario all'indipendenza della Polonia, perch\u00e9 la Russia ne sarebbe stata danneggiata, ma si dichiar\u00f2 favorevole a un'autonomia nazionale degli ebrei, proponendo che a loro fosse concesso un territorio all'interno della Russia. Sulla questione agraria, Gapon si oppose al trasferimento gratuito delle terre ai contadini, sostenendo che l'idea di poter ottenere qualcosa gratuitamente avrebbe corrotto moralmente i contadini, \u00ab trasformandoli in bande di anarchici \u00bb - afferm\u00f2 - mentre \u00ab bisogna al contrario sviluppare nel contadino il rispetto della propriet\u00e0 \u00bb.\nDopo il congresso Gapon and\u00f2 a Parigi e fu ospitato da Azef, che trasmise tutte le sue confidenze all'Ochrana, il cui capo aggiunto Ra\u010dkovskij, per meglio mascherare il ruolo di Azef, dir\u00e0 di aver preso personalmente contatto con Gapon in quel periodo. A Parigi incontr\u00f2 il radicale Clemenceau e i socialisti \u00c9douard Vaillant e Jean Jaur\u00e8s. Vide anche un suo collaboratore di Pietroburgo, l'operaio Petrov, che rimase stupito dell'aspetto trasformato di Gapon, tutto elegante e ben curato. A Petrov Gapon confid\u00f2 il suo disprezzo per i socialdemocratici - a parte Lenin, \u00ab un tipo a posto e intelligente \u00bb - trattati da \u00ab chiacchieroni limitati \u00bb, per non dire di Plechanov, \u00ab un codardo \u00bb.\nDecise pertanto di aderire formalmente al Partito socialrivoluzionario. Tornato a Ginevra, impar\u00f2 a maneggiare le armi e gli esplosivi, e nel corso dei festeggiamenti organizzati per il 1\u00ba maggio 1905, Gapon ne diede comunicazione ufficiale, ma gi\u00e0 il mese dopo, insofferente della disciplina di partito, diede le dimissioni da tutte le cariche. Part\u00ec per Londra, da dove aveva ricevuto un'offerta dallo \u00ab Strand Magazine \u00bb per la pubblicazione delle sue memorie, che comparvero a puntate dal luglio al novembre 1905.\nContemporaneamente prepar\u00f2 un opuscolo, la \"Lettera ai contadini e ai lavoratori russi\", la cui pubblicazione fu finanziata a Ginevra da un facoltoso ebreo: si trattava, infatti, di una denuncia dei pogrom antisemiti che cos\u00ec spesso avvenivano in Russia con la connivenza della autorit\u00e0 zariste. La lettera \u00e8 scritta in forma di predica: \u00ab Se Cristo, nostro salvatore, si presentasse oggi sotto la sua forma mondana nella nostra Santa Russia, non credi che verserebbe una seconda volta lacrime ancora pi\u00f9 amare vedendo come tu celebri la sua Santa Resurrezione con grandi pogrom del suo amato popolo, i poveri ebrei? \u00bb.\nStampata in 75.000 esemplari, 55.000 copie furono diffuse clandestinamente in Russia dalle organizzazioni rivoluzionarie del Bund, dei social-rivoluzionari e dei menscevichi - non dai bolscevichi, che non gradirono l'impostazione da sermone della lettera. Essa fu edita anche in inglese e in tedesco, e apparve in tempo per impedire che l'Ochrana, su iniziativa di Ra\u010dkovskij, l'autore dei \"Protocolli dei Savi di Sion\", diffondesse a Pietroburgo, a Mosca e a Vilnius dei volantini incitanti al pogrom. Le memorie, pubblicate anche in volume alla fine del 1905 e tradotte in francese nel gennaio del 1906, fruttarono a Gapon la notevolissima somma di 40.000 rubli, parte della quale mand\u00f2 ai suoi compagni in Russia in vista di una prossima, progettata insurrezione.\nDi fatto, in Russia la rivoluzione era gi\u00e0 iniziata. In marzo gli operai di un'officina metallurgica di Alapaevsk, negli Urali, si erano visti diminuire senza motivo i salari. Entrati in sciopero, si erano rivoltati contro la polizia che aveva arrestato alcuni loro compagni, l'avevano cacciata dalla citt\u00e0 e, il 25 marzo, insieme con i minatori del luogo, si erano riuniti in assemblea eleggendo i loro rappresentanti per ottenere soddisfazione presso l'azienda. Se non era il primo soviet della storia, era almeno il primo sindacato operaio liberamente formato in Russia.\nL'esempio di Alapaevsk fu seguito ai primi di maggio dai lavoratori di Nade\u017edinsk e il 28 maggio dagli operai tessili di Ivanovo-Voznesensk dove, su iniziativa del poeta operaio Nozdrin, venne costituito un consiglio di 151 delegati incaricato di dirigere il pi\u00f9 grande sciopero mai verificatosi nella storia della Russia, durato due mesi con la partecipazione di 50.000 lavoratori. La storiografia assegna agli operai di Ivanovo il ruolo di fondatori del primo soviet russo.\nLe disfatte terrestri e navali contro il Giappone accelerarono il processo di opposizione al regime. In giugno i delegati degli zemstvo chiesero l'elezione a suffragio universale di un'Assemblea costituente, nel Mar Nero si ammutinarono i marinai della corazzata \"Pot\u00ebmkin\", imitati poi dalla \"Georgij Pobedonosec\". A luglio, a Pietroburgo, scioperarono gli operai delle Putilov, i cosacchi spararono sugli scioperanti e ci fu una sommossa nel quartiere di Vyborg.\nIn questi frangenti si mosse anche Gapon. Ad agosto, col proprio denaro e con 50.000 franchi forniti dal S-R e nazionalista finlandese Konni Zilliacus - il quale sostenne di averli raccolti negli Stati Uniti ma che in realt\u00e0 provenivano dai servizi segreti giapponesi, interessati a destabilizzare la Russia - fu acquistata una grande quantit\u00e0 d'armi imbarcate in Inghilterra sulla nave \"John Grafton\". Le armi vennero destinate da Gapon stesso, con l'intermediazione di Gor'kij, ai bolscevichi di Pietroburgo per favorire l'insurrezione della citt\u00e0.\nI bolscevichi gli procurarono falsi documenti e Gapon, deciso a incontrare i suoi vecchi collaboratori dell'Assemblea, s'imbarc\u00f2 sulla nave che per\u00f2 si aren\u00f2 su un banco di sabbia davanti alla costa finlandese. Gapon raggiunse clandestinamente Helsingfors, ma il carico di 10.000 fucili, munizioni ed esplosivi, fin\u00ec nelle mani della polizia. Nessuno dubita che la responsabilit\u00e0 del naufragio vada addebitata all'infiltrato Azef, che in qualit\u00e0 di capo dell'Organizzazione di combattimento dei S-R cur\u00f2 i dettagli della missione.\nIn settembre Gapon vide a Helsingfors Karelin, Varna\u0161\u00ebv, Kuzin, Petrov, Posse e Beloruss, e con loro progett\u00f2 la costituzione di una nuova organizzazione clandestina, l\"Unione operaia pan-russa\", dotata di un giornale da pubblicare all'estero, da affidare a Vladimir Posse. Quando Gapon part\u00ec dalla Finlandia, per conto del governo russo Vitte aveva gi\u00e0 firmato a Portsmouth, negli Stati Uniti, il trattato di pace con il Giappone vittorioso. A Ginevra Gapon s'incontr\u00f2 con Matju\u0161enko, l'organizzatore della rivolta della \"Pot\u00ebmkin\", e con Savinkov, il noto terrorista S-R, col quale ebbe un serio litigio. Non si vedranno pi\u00f9, ma da allora Savinkov non smise di pensare a Gapon.\nLa rivoluzione.\nIn ottobre un'ondata di scioperi, partita da Mosca, dilag\u00f2 in tutte le principali citt\u00e0 della Russia e paralizz\u00f2 non solo le fabbriche, dove si formarono i soviet, ma anche le ferrovie, le banche, i telegrafi, i ministeri, i tribunali, i teatri. Alle rivendicazioni economiche si aggiunsero quelle politiche: diritti civili, amnistia per i detenuti politici, convocazione dell'Assemblea costituente. Inizialmente l\"intelligencija\" le appoggi\u00f2. Skrjabin annot\u00f2 sul suo \"Poema dell'estasi\": \u00ab Alzati in piedi, popolo lavoratore \u00bb, e il poeta Konstantin Balmont inneggi\u00f2 all'operaio, \u00ab l'unica speranza di tutta la Russia \u00bb.\nPer cercare di fermare il movimento di protesta, un manifesto dello zar, redatto da Vitte, promise il 30 ottobre l'inviolabilit\u00e0 della persona, le libert\u00e0 di coscienza, di parola, di riunione, di associazione e l'elezione a suffragio universale della Duma. Il 4 novembre segu\u00ec un'amnistia parziale per i detenuti politici. Il lavoro riprese ovunque, ma un'ondata di pogrom scatenati dalle Centurie nere al grido di \u00ab Dio salvi lo zar \u00bb devast\u00f2 villaggi e citt\u00e0, provocando tremila morti e diecimila feriti. Nicola II se ne compiacque: \u00ab Oltre ai giudei \u00bb - scrisse alla madre - \u00ab gli agitatori russi hanno punito anche gli ingegneri, gli avvocati e ogni sorta di altra sporca gente \u00bb.\nIl manifesto incoraggi\u00f2 gli ex-dirigenti dell'Assemblea a ricostituire l'organizzazione di Gapon e a chiedere al governo un risarcimento per i danni subiti nel sequestro dei suoi beni. La richiesta, presentata al capo del governo Vitte e al ministro del Commercio Timirjazev, venne accolta con favore. Vitte comprese che quell'organizzazione di operai poco o nulla politicizzati poteva giocare un ruolo di divisione nei confronti del soviet di Pietroburgo, guidato da rivoluzionari socialdemocratici. Vitte rifiut\u00f2 per\u00f2 di concedere l'amnistia a Gapon, percepito ancora come un pericoloso sovversivo.\nIn tali condizioni, a met\u00e0 novembre Gapon volle raggiungere clandestinamente Pietroburgo per trattare direttamente con Vitte della sua amnistia e della ricostituzione dell'Assemblea tramite la mediazione dei suoi compagni e dei giornalisti Matju\u0161enskij e Pil'skij. Vitte non solo non fece arrestare Gapon, ma entr\u00f2 in contatto riservato con lui, avendo accertato che Gapon intendeva collaborare con il governo, contribuendo a contrastare le spinte rivoluzionarie in atto e accontentandosi degli spazi di libert\u00e0 promessi dal regime.\nGapon fu amnistiato, ma stranamente il decreto che attestava la sua amnistia fu datato al 3 novembre, il giorno prima dello stesso decreto imperiale che amnistiava i reati politici. \u00c8 probabile che, per legare a s\u00e9 Gapon e comprometterlo in caso di necessit\u00e0, Vitte abbia retrodatato il decreto facendolo apparire una decisione scaturita da accordi segreti tra Gapon e la polizia. Da parte sua Gapon, senza forse rendersi conto di essere diventato una pedina nelle mani di Vitte, intendeva sfruttare l'appoggio del governo per riassumere l'antica funzione preminente nel movimento operaio di Pietroburgo.\nRispetto all'anno prima le condizioni erano per\u00f2 molto mutate e tali da concedere meno spazio alla ricostituita Assemblea. Nella capitale si erano formati 41 sindacati delle pi\u00f9 diverse categorie di lavoratori, ciascuna delle quali aveva delegati al soviet, la cui autorit\u00e0 era indiscussa. Alla richiesta della giornata lavorativa di otto ore, il soviet aggiungeva il divieto del lavoro dei bambini, la soppressione delle multe, il diritto di sciopero, il riconoscimento legale dei delegati sindacali, oltre all'attuazione di tutti i diritti politici promessi dal manifesto del 30 ottobre.\nIl 4 dicembre si tenne a Pietroburgo il congresso della risorta Assemblea di Gapon, al quale assistettero anche esponenti dei partiti rivoluzionari, rappresentanti di altri sindacati e il presidente del soviet Chrustal\u00ebv-Nosar'. Vi fu eletto un consiglio d'amministrazione diretto da Varna\u0161\u00ebv e fu data lettura di un messaggio di Gapon, assente al congresso, il quale esortava i suoi seguaci a non fidarsi delle organizzazioni socialdemocratiche. Il 9 dicembre il governo autorizz\u00f2 ufficialmente l'esistenza dell'Assemblea e il ministro Timirjazev s'impegn\u00f2 a versare a rate al giornalista Matju\u0161enskij 30.000 rubli destinati all'organizzazione di Gapon.\nGapon fu invitato a lasciare immediatamente la Russia. Vitte aveva deciso di dare un colpo decisivo al movimento operaio socialdemocratico e quello stesso 9 dicembre Chrustal\u00ebv-Nosar' fu arrestato. Il 16 dicembre fu imprigionato l'intero comitato esecutivo del soviet di Pietroburgo insieme a tutti i dirigenti dei sindacati, che vennero soppressi, e a un migliaio di operai. Per non apparire troppo di parte, la polizia dovette chiudere provvisoriamente anche l'Assemblea di Gapon. A Mosca, il congresso dei ferrovieri fu disperso a cannonate.\nGiunto a Parigi dalla Russia, Gapon si fece assertore della politica di Vitte. Il 29 novembre invi\u00f2 una lettera aperta \"Ai miei compagni operai uniti dal sangue\", un attacco ai partiti e alle organizzazioni socialdemocratiche. Gli operai russi - scrive - hanno frequentato \u00ab l'universit\u00e0 mondiale della fame, del freddo, della miseria, delle privazioni \u00bb e perci\u00f2 conoscono benissimo \u00ab la scienza delle umiliazioni, delle offese, dell'oppressione e della violenza \u00bb, cos\u00ec che il loro buon senso \u00ab \u00e8 spesso pi\u00f9 elevato di quello del tedesco Marx \u00bb. Essi non hanno bisogno di essere guidati dagli intellettuali, \u00ab le cui parole sono spesso menzognere \u00bb, e nel momento presente, senza provocare disordini, devono limitarsi a chiedere al governo di mantenere le promesse contenute nel manifesto del 30 ottobre.\nLa lettera fu stampata in opuscolo a spese del governo russo, che ricompens\u00f2 con 200 rubli Gapon. Questi rilasci\u00f2 diverse interviste ai quotidiani francesi. Il 13 dicembre dichiar\u00f2 al quotidiano \u00ab \"Le Matin\" \u00bb che bisognava \u00ab tagliar corto con le violenze, gli scioperi, l'eccitamento delle masse \u00bb e rinunciare a richiedere la giornata lavorativa di 8 ore che \u00ab causerebbe la rovina delle nostre industrie nazionali e provocherebbe nel popolo una spaventosa carestia \u00bb. Il popolo russo, a suo giudizio, non era pronto per l'emancipazione, ma per fortuna in Russia governava Vitte: \u00ab Soltanto in lui c'\u00e8 salvezza \u00bb.\nIl giorno dopo, di fronte al coro di proteste provenienti dagli ambienti rivoluzionari, che lo ricordavano ancora come il protagonista della \"Domenica di sangue\", Gapon precis\u00f2 ai quotidiani socialisti \u00ab l'Humanit\u00e9 \u00bb e \u00ab Vorw\u00e4rts \u00bb di essere \u00ab ora come prima, fedelmente aderente alle basi del socialismo internazionale \u00bb, e il 15 dicembre, ancora all'\u00ab Humanit\u00e9 \u00bb, dichiar\u00f2 di non avversare la rivoluzione, ma di credere che non fosse ancora giunto il momento per una sollevazione armata. Per altro, non si augurava la caduta di Vitte, che avrebbe solo provocato \u00ab il trionfo della reazione pi\u00f9 estrema \u00bb.\nIl 20 dicembre il soviet di Mosca proclam\u00f2 lo sciopero generale. Furono erette barricate sulle strade senza che intervenisse la guarnigione, dove si era insinuata la propaganda rivoluzionaria. Dopo una settimana di combattimenti, due reggimenti inviati appositamente da Pietroburgo ebbero ragione degli insorti. Il 22 dicembre Gapon dichiarava al parigino \u00ab Le Journal \u00bb di essere sempre un socialista ma non pi\u00f9 un partigiano della rivoluzione, perch\u00e9 \u00ab oggi la repubblica non converrebbe al mio paese \u00bb, e finalmente il 30 dicembre, a \u00ab La Petite R\u00e9publique \u00bb ammise di \u00ab aver sbagliato \u00bb un tempo: \u00ab I fatti del 22 gennaio sono stati snaturati. Il paese chiedeva pacificamente la libert\u00e0 e ora il popolo russo ripete gli errori della Comune [...] I contadini non sono pronti per la libert\u00e0, il popolo russo non \u00e8 pronto per la rivoluzione \u00bb.\nAnche certi suoi comportamenti facevano discutere. Dal 16 dicembre Gapon soggiorn\u00f2 sulla Costa azzurra e fu visto una sera al casin\u00f2 di Monte Carlo, proprio quando era presente anche il granduca Nikolaj Romanov, un \"habitu\u00e9\" della \"roulette\". Questi lasci\u00f2 subito la sala ma il \u00ab New York Tribune \u00bb, con un montaggio, li mostr\u00f2 insieme al tavolo verde e, sullo sfondo, le barricate di Mosca. Il 2 gennaio 1906, tornato a Parigi, Gapon tent\u00f2 di giustificarsi col \u00ab Le Temps \u00bb: aveva giocato e vinto - sottoline\u00f2 - perch\u00e9 \u00ab il partito aveva bisogno di denaro, di molto denaro \u00bb.\nIl ritorno in Russia.\nIl 4 gennaio 1906 Gapon lasci\u00f2 la Francia. Stabilitosi a Terijoki, allora in Finlandia e prossima alla frontiera russa, v'incontr\u00f2 un centinaio di delegati dell'Assemblea che, a maggioranza, lo elessero presidente dell'organizzazione. Per la prossima ricorrenza della \"Domenica di sangue\" decisero di celebrare una messa, mentre i delegati del soviet di Pietroburgo, ancora detenuti in carcere, ricordarono il 22 gennaio facendo lo sciopero della fame.\nAlla fine gennaio Gapon and\u00f2 a Pietroburgo, dove incontr\u00f2 pi\u00f9 volte Ra\u010dkovskij, vice-direttore dell'Ochrana e, una volta, lo stesso capo dell'Ochrana, Gerasimov. Ra\u010dkovskij lo inform\u00f2 che egli era considerato \u00ab persona di talento e pericolosa \u00bb, e pertanto indesiderabile. Alle proteste di Gapon, che si present\u00f2 come un pacifico capo di una organizzazione sindacale rispettosa delle leggi, Ra\u010dkovskij gli propose di esporre in una lettera al ministro degli Interni Durnovo i suoi buoni propositi, ottenendo in cambio il permesso di rimanere in Russia, rispettato e onorato dalle autorit\u00e0, e la riapertura delle sezioni dell'Assemblea.\nIl 19 febbraio Gapon rivide clandestinamente a Mosca l'amico Rutenberg, il social-rivoluzionario al quale raccont\u00f2 dei suoi incontri con i dirigenti della polizia politica e gli mostr\u00f2 la lettera per il ministro Durnovo. Vi chiedeva la riapertura della sua Assemblea, che avrebbe costituito \u00ab una solida base per un movimento sindacale e operaio ragionevole \u00bb, vi affermava che la persona dello zar \u00ab era e restava santa \u00bb, e che il bene del popolo russo gli era \u00ab pi\u00f9 caro di ogni cosa \u00bb.\nPoich\u00e9 le parole potevano non essere sufficienti, Gapon aveva un'idea per ottenere definitivamente la fiducia del governo, facendo anche guadagnare molto denaro al partito S-R. Poich\u00e9 esisteva un piano per uccidere il ministro degli Interni Durnovo, Rutenberg, insieme con Gapon, avrebbe dovuto incontrare Ra\u010dkovskij per confessargli l'esistenza del complotto in tutti i suoi dettagli. Egli avrebbe cos\u00ec ottenuto 100.000 rubli di ricompensa mentre gli attentatori, avvertiti in tempo, sarebbero sfuggiti all'arresto.\nRutenberg, convinto che la proposta di Gapon fosse solo la provocazione di un traditore, il 24 febbraio and\u00f2 a Helsingfors a riferire tutto a Savinkov e ad Azef il quale, d'accordo con \u010cernov, il principale dirigente social-rivoluzionario, decise di uccidere Gapon. Rutenberg avrebbe incontrato Ra\u010dkovskij insieme con Gapon e li avrebbe uccisi entrambi. Naturalmente, all'incontro previsto in un ristorante di Pietroburgo, Ra\u010dkovskij, avvertito dal traditore Azef, non si present\u00f2, n\u00e9 si fece vedere nei successivi appuntamenti organizzati da Gapon.\nMentre la vita di Gapon era ormai appesa a un filo, uno scandalo scuoteva la sua associazione. Il giornalista Matju\u0161enskij, cui il governo aveva versato 30.000 rubli a favore dell'Assemblea, ne aveva consegnati soltanto 7.000 e pensava di godersi il resto con l'amante a Saratov. Qui fu raggiunto dal gaponista Kuzin che, con le minacce, si fece consegnare 2.000 rubli in contanti e 21.000 in assegni. Arrestato pochi giorni dopo nel suo villaggio natale con l'accusa di propaganda eversiva, a Kuzin vennero confiscati gli assegni e 500 rubli: ne mancavano 1.500.\nSaputa la cosa, l'operaio Nikolaj Petrov, presidente della sezione Nevskij, diede le dimissioni e rivel\u00f2 con una lettera al quotidiano \u00ab Rus' \u00bb che il denaro proveniva dal governo e veniva maneggiato da Gapon e da pochi altri dirigenti all'insaputa dei soci. Petrov venne accusato di tradimento - ogni membro era vincolato al segreto sugli affari interni dell'associazione - e Gapon incaric\u00f2 l'operaio \u010cer\u00ebmuchin di ucciderlo, fornendogli allo scopo una pistola.\nIncontrato Petrov, \u010cer\u00ebmuchin si convinse delle sue buone ragioni e il 1\u00ba marzo, nella riunione del Comitato centrale dell'Assemblea, appoggiato dall'operaio Grigor'ev, chiese spiegazioni a Gapon. Quando questi cacci\u00f2 dalla sala Grigor'ev, \u010cer\u00ebmuchin, sconvolto, prese la pistola e si spar\u00f2 alla testa. Due giorni dopo, una nuova lettera di Petrov denunci\u00f2 la responsabilit\u00e0 morale di Gapon nel suicidio di \u010cer\u00ebmuchin.\nL'omicidio di Gapon.\nSvanita la possibilit\u00e0 di uccidere Ra\u010dkovskij, restava Gapon. Rutenberg, sempre convinto del tradimento del suo vecchio amico, ottenne l'autorizzazione di Azef, che aveva tutto l'interesse a eliminare Gapon il quale, frequentando i vertici dell'Ochrana, avrebbe anche potuto scoprire il suo doppio gioco. Rutenberg, affittata una dacia isolata a Ozerki, un villaggio a pochi chilometri da Pietroburgo, vi invit\u00f2 Gapon.\nQuando questi vi giunse nel pomeriggio del 10 aprile, tutto era stato preparato. In una stanza accanto a quella in cui si trovarono faccia a faccia Gapon e Rutenberg, erano appostati quattro social-rivoluzionari, definiti da Rutenberg \u00ab operai \u00bb, ma l'unico dei quali si conobbe poi il nome, Aleksandr Derental', era un commediografo e un giornalista. Avevano il compito di \u00ab giurati \u00bb, e ascoltarono non visti il colloquio che avvenne tra i due.\nRutenberg si fece ripetere il noto piano di Gapon per ingannare l'Ochrana e ottenerne denaro. La prova del tradimento sarebbe stata, nel giudizio di Rutenberg e dei suoi compagni, nell'indifferenza mostrata da Gapon di fronte al rischio di far arrestare gli attentatori del ministro Durnovo. Alla fine del colloquio, Rutenberg minacci\u00f2 Gapon di rivelare pubblicamente i suoi incontri con Ra\u010dkovskij, al che Gapon avrebbe replicato che di tali incontri non esistevano testimonianze. A quel punto Rutenberg apr\u00ec la porta che separava le due stanze e i quattro si gettarono su Gapon.\nGapon fu legato, gli fu passato un cappio intorno al collo e strangolato, malgrado supplicasse di essere risparmiato \u00ab in nome dei vecchi tempi \u00bb. Erano le 7 del pomeriggio e i cinque abbandonarono la dacia. La polizia trov\u00f2 il cadavere di Gapon soltanto il 13 maggio, quando da settimane circolava la voce del suo assassinio, ma nessuno dei responsabili fu mai fermato. Il 16 maggio 1906 fu sepolto nel Cimitero Nord di Pietroburgo, tra le grida di vendetta di un centinaio di suoi seguaci. La sua tomba \u00e8 andata dispersa.\nL'omicidio fu rivendicato e motivato con una segnalazione anonima apparsa sulla stampa. Il testo fu redatto da Rutenberg e Michail Goc, tra i principali dirigenti dei S-R. Gapon vi era accusato di essere \u00ab un traditore e un agente provocatore \u00bb che aveva sottratto \u00ab denaro appartenente agli operai \u00bb. Gli venivano addebitati i seguenti fatti, elencati in sei punti:\nL'elenco contiene una serie di distorsioni della realt\u00e0 e non dimostra affatto un'attivit\u00e0 di provocazione da parte di Gapon. Non risulta che Gapon abbia dato all'Ochrana informazioni sull'attivit\u00e0 del movimento rivoluzionario. \u00c8 falso che Gapon avesse sottratto 50.000 rubli che, com'\u00e8 noto, furono invece impiegati nell'acquisto di armi. Il passaporto rilasciato dalla polizia di Kiev apparteneva in realt\u00e0 al socialista rivoluzionario Boris Savinkov e fu lui a consegnarlo a Gapon. Infine, il nome di Gapon non fu trovato tra quelli dei 35.000 agenti, collaboratori e infiltrati contenuti negli archivi dell'Ochrana, aperti ed esaminati nel 1924, n\u00e9 mai, prima e dopo la caduta dello zarismo, alcun dirigente della polizia segreta afferm\u00f2 che Gapon fosse stato un suo agente."}
{"id": "1656693", "revid": "392652", "url": "https://it.wikipedia.org/wiki?curid=1656693", "title": "Arrows A19", "text": "La Arrows A19 fu una vettura di Formula 1 impiegata dalla scuderia inglese nel corso della stagione 1998. Fu disegnata da John Barnard e Mike Coughlan. Spinta da un motore costruito in proprio dopo che la scuderia aveva acquisito la Brian Hart Ltd. e dopo l'interruzione della collaborazione con la Yamaha; era costruita in carbonfibra monoscocca, ed era gommata Bridgestone. Come piloti venne confermato il brasiliano Pedro Paulo Diniz, mentre al suo fianco fu ingaggiato il finlandese Mika Salo in sostituzione dell'ex-campione Damon Hill. \nNel corso dell'anno la monoposto, oltre a non essere mai particolarmente veloce, scont\u00f2 soprattutto la scarsa affidabilit\u00e0 del cambio, progettato dalla Arrows stessa, riuscendo cos\u00ec ad andare a punti solamente in due delle 16 gare della stagione: nel Gran Premio di Monaco) Salo e Diniz si piazzarono rispettivamente quarto e sesto, mentre il brasiliano giunse poi quinto in Belgio. Da ricordare anche il contemporaneo ritiro nel corso del Gran Premio di Spagna per problemi al propulsore.\nIl team termin\u00f2 comunque la stagione con 6 punti iridati (3 sia per Salo che per Diniz), al 7\u00ba posto nel campionato costruttori."}
{"id": "1656696", "revid": "85405", "url": "https://it.wikipedia.org/wiki?curid=1656696", "title": "Pope Gapon", "text": ""}
{"id": "1656697", "revid": "85405", "url": "https://it.wikipedia.org/wiki?curid=1656697", "title": "Georgij Gapon", "text": ""}
{"id": "1656698", "revid": "85405", "url": "https://it.wikipedia.org/wiki?curid=1656698", "title": "Gapon", "text": ""}
{"id": "1656699", "revid": "1305772", "url": "https://it.wikipedia.org/wiki?curid=1656699", "title": "Stazione meteorologica di Massa Marittima", "text": "La stazione meteorologica di Massa Marittima \u00e8 la stazione meteorologica di riferimento relativa alla cittadina di Massa Marittima.\nCoordinate geografiche.\nLa stazione meteorologica \u00e8 situata nell'Italia centrale, in Toscana, in provincia di Grosseto, nel comune di Massa Marittima, a 370 metri s.l.m. e alle coordinate geografiche .\nDati climatologici 1961-1990.\nSecondo i dati medi del trentennio 1961-1990, la temperatura media del mese pi\u00f9 freddo, gennaio, si attesta a 4,7\u00a0\u00b0C; mentre quella del mese pi\u00f9 caldo, luglio, \u00e8 di +22,7\u00a0\u00b0C.\nLe precipitazioni medie annue si attestano a 897\u00a0mm, mediamente distribuite in 91 giorni di pioggia, con minimo in estate, picco massimo in autunno per gli accumuli e in inverno per il numero di eventi piovosi.\nTemperature estreme mensili dal 1931 al 1998.\nDi seguito sono riportati i valori estremi mensili delle temperature massime e minime registrate dal 1931 al 1998.\nIn base alle suddette rilevazioni, la temperatura massima assoluta \u00e8 stata registrata nel luglio 1983 con +40,0\u00a0\u00b0C, mentre la minima assoluta di -12,0\u00a0\u00b0C \u00e8 datata gennaio 1963."}
{"id": "1656701", "revid": "49022", "url": "https://it.wikipedia.org/wiki?curid=1656701", "title": "Caio Fabio", "text": ""}
{"id": "1656702", "revid": "287204", "url": "https://it.wikipedia.org/wiki?curid=1656702", "title": "Antonio Caetani", "text": " "}
{"id": "1656706", "revid": "123728267", "url": "https://it.wikipedia.org/wiki?curid=1656706", "title": "Torri del silenzio", "text": "Le torri del silenzio (; note anche in hindi come \"Chil Ghar\" e \"Tower of Silence\" in inglese) sono delle strutture tipiche dello zoroastrismo, religione sviluppatasi durante l'Impero persiano achemenide nel VII-VI secolo a.C. ad opera di un sacerdote di nome Zaratustra (Zoroastro per i greci).\nSi tratta di impalcature di legno e argilla alte da 10 a 30 metri, che sostengono una piattaforma esposta ai venti. Servono per la eliminazione dei cadaveri, che vengono esposti agli elementi atmosferici e divorati dagli uccelli rapaci. La piattaforma ha una circonferenza rialzata e inclinata verso l'interno, tre cerchi concentrici talvolta suddivisi in celle, e ha al suo centro un'apertura o un pozzo. Le ossa rimanenti vengono gettate dentro il pozzo fino a riempirlo completamente. Qui i cadaveri vengono disposti da speciali addetti, i N\u0101s\u0101s\u0101lar (letteralmente, \u201ccoloro che si prendono cura di ci\u00f2 che \u00e8 impuro\u201d), gli unici che hanno la facolt\u00e0 di toccare i morti: gli uomini vengono sistemati nel cerchio esterno, le donne in quello mediano e i bambini in quello pi\u00f9 interno.\nIl rituale delle torri del silenzio \u00e8 oggi sempre pi\u00f9 a rischio a causa di due enormi problemi: la sovrappopolazione e la scarsit\u00e0 di avvoltoi. Nonostante la comunit\u00e0 Parsi abbia stanziato 200.000 euro l'anno per l'acquisto e l'allevamento di avvoltoi specificamente addestrati, sono sempre pi\u00f9 numerosi i fedeli che optano per il cimitero o la cremazione.\nIl cadavere \u00e8 considerato impuro, perch\u00e9 appena dopo la morte viene invaso da demoni e spiriti che rischiano di contaminare non soltanto gli uomini retti, ma anche gli elementi. Il fuoco \u00e8 sacro, e pertanto non pu\u00f2 essere contaminato, rendendo impossibile il ricorso alla cremazione. Non si ricorre nemmeno alla sepoltura perch\u00e9 anche la terra era sacra, non si gettavano neppure nelle acque, perch\u00e9 anch'esse sacre.\nLo zoroastrismo, presente essenzialmente nella corte e nell'aristocrazia persiana, oltre che nella classe sacerdotale durante il periodo di massimo splendore di tale paese, quello achemenide e sasanide, cedette il posto all'islam, portato dai conquistatori arabo-musulmani tra il VII e l'VIII secolo, ma sopravvive ancor oggi in Iran e piccole e floride comunit\u00e0 dell'India, dette parsi."}
{"id": "1656708", "revid": "2149408", "url": "https://it.wikipedia.org/wiki?curid=1656708", "title": "Arrows A20", "text": "La Arrows A20 fu una vettura di Formula 1 impiegata dalla scuderia inglese nel corso della stagione 1999. Fu disegnata da Mike Coughlan. Spinta come la precedente Arrows A19 da un motore costruito in proprio (il modello A20E); era costruita in fibra di carbonio monoscocca, ed era gommata Bridgestone.\nCome piloti erano inizialmente annunciati Mika Salo e l'esordiente Pedro de la Rosa, che godeva del supporto della Repsol. A sole due settimane dall'inizio della stagione il finlandese venne appiedato per fare posto al giapponese Toranosuke Takagi, a sua volta dotato di munifici contratti di sponsorizzazione.\nIl primo e unico punto stagionale per il team arriv\u00f2 nella prima gara dell'anno in Australia, in cui De la Rosa giunse sesto al debutto, mentre Takagi arriv\u00f2 settimo. Nel corso del campionato la vettura perse via via competitivit\u00e0 a causa anche delle difficolt\u00e0 interne alla scuderia (gravemente a corto di liquidit\u00e0) che termin\u00f2 cos\u00ec al 9\u00ba posto nel mondiale costruttori."}
