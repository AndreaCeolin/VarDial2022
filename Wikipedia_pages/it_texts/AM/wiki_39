{"id": "1665513", "revid": "1719883", "url": "https://it.wikipedia.org/wiki?curid=1665513", "title": "Festa di san Giovanni Battista", "text": "La festa di san Giovanni Battista, o notte di san Giovanni Battista, \u00e8 una festa del cattolicesimo, di origine pagana (Litha) celebrata il 24 giugno, alla vigilia del giorno di venerazione di san Giovanni Battista, quando alla sera \u00e8 usanza in diversi paesi accendere fuochi. L'origine di questa usanza \u00e8 associata alle celebrazioni per l'arrivo del solstizio d'estate, che cade il 21 giugno nell'emisfero settentrionale, il cui rito principale era quello di accendere un fuoco.\nOrigini pagane.\nNella sua versione pi\u00f9 propriamente pagana, lo scopo del rito era quello di dar pi\u00f9 \"forza\" al Sole, che a partire da quel giorno diveniva sempre pi\u00f9 \"debole\", poich\u00e9 le giornate si accorciavano sempre pi\u00f9 fino al solstizio d'inverno. Simbolicamente, il fuoco era una funzione \"purificatrice\" nelle persone che lo guardavano.\nTrovarsi insieme di fronte al fuoco ha tutt'oggi un alto valore simbolico ed \u00e8 ancora forte la tradizione che vede la nascita di profondi legami legati al tradizionale salto degli intervenuti che, presi per mano, urlano insieme alcune formule magiche. \nLa festa patronale cristiana.\nLa festa cristiana di San Giovanni Battista cade il 24 giugno, sei mesi prima della vigilia della nascita di Ges\u00f9, il 24 dicembre.\nGenova.\nSan Giovanni \u00e8 il Santo Patrono della citt\u00e0 di Genova e viene festeggiato nella ricorrenza della sua nascita. I festeggiamenti iniziano la sera precedente con bancarelle ed esibizioni di musicisti ed artisti di strada per le vie del centro e locali aperti fino a tardi, per culminare con il grande fal\u00f2 che viene acceso a mezzanotte nella centrale Piazza Matteotti. Il 24 si tiene la solenne processione delle antiche Confraternite con i loro Cristi che parte dalla Cattedrale di San Lorenzo per giungere al Porto Antico dove il Cardinale Arcivescovo della citt\u00e0 impartisce la benedizione del mare e della Citt\u00e0. Anche in molti altri comuni della Liguria si festeggia il Santo con festeggiamenti e sagre il 24 di giugno.\nResto d'Italia.\nSan Giovanni \u00e8 inoltre la festa patronale di Firenze, durante la quale vengono lanciati fuochi artificiali sulla citt\u00e0 dal Piazzale Michelangelo, come pure di Torino, anche qui celebrata con fuochi artificiali. \u00c8 il santo patrono di diversi altri comuni italiani, ad esempio Angri.\nSicilia.\nLa festa di san Giovanni Battista \u00e8 la festa religiosa pi\u00f9 importante di Ragusa superiore, il 24 giugno, giorno della nascita del santo, viene celebrata liturgicamente con una messa solenne e con l'esposizione delle sue reliquie. \nIl santo \u00e8 invocato per ottenere conforto dalle calamit\u00e0 e per ottenere la guarigione del corpo.\nSi conserva un reliquario, a forma di braccio d'argento che conserva, secondo la tradizione, un pezzo di un radio del santo. \nI festeggiamenti solenni, invece, si svolgono il 29 agosto, data del suo martirio. La statua del santo, in pietra calcarea e risalente ai primi anni del 1513, scolpita dallo scultore Angelo Recto, viene esposta sull'altare centrale. Si tratta di una statua che veniva portata in processione nell'antica Ragusa vecchia prima del fatidico terremoto del 1693.\nNel 1861 invece fu scolpita dal ragusano Carmelo Licitra, detto \u00abU ghiuppinu\u00bb, l'attuale simulacro che tutt'oggi viene portato in processione, accompagnata dalla banda musicale e dai suoi fedeli portatori per le strade ragusane. \nQuesto, oltre ad essere un grande momento di devozione religiosa e di rinnovo delle tradizioni della citt\u00e0, \u00e8 anche uno spettacolo singolare in quanto migliaia di fedeli, molti a piedi nudi, accompagnano la statua del Santo portando dei grossi ceri accesi per grazia ricevuta. \nAl sacro si unisce il profano; infatti, la festa \u00e8 ricordata oltre che per la solenne processione, anche per la fiera commerciale di prodotti vari e per lo spettacolo pirotecnico che conclude i festeggiamenti.\nA Marsala si svolge ogni anno, il 24 Giugno, la festa di San Giovanni Battista, copatrono della citt\u00e0. Il Santo viene considerato come il protettore della parte costiera della citt\u00e0 e in suo onore nei pressi dell'omonima Chiesa situata a pochi passi da Capo Boeo,viene organizzata una grande festa che prevede: una novena, un triduo in preparazione alla festa, una processione, fuochi d'artificio allo scoccare della mezzanotte, passeggiate costiere, bancarelle, apertura straordinaria della chiesa e della grotta della Sibila, Street food, rinfreschi, convegni e un concerto nella piazza della chiesa. A partire dal 2017 la festa ha un tema diverso per ogni anno.\nA Castelbuono ogni anno vengono posizionate per le vie e le piazze del paese dei grandi contenitori in rame, le \"quarare\", dove vengono preparate fave e patate bollite che vengono serviti con il vino rosso. Inoltre, in vari punti della cittadina siciliana, la serata viene allietata da spettacoli musicali.\nSardegna.\nIn Italia \u00e8 ancora molto diffusa in Sardegna, le cui radici hanno origine profonda nelle tradizioni contadine, costituendo dall'antichit\u00e0 vero e proprio rito propiziatorio.&lt;br&gt;\nValle d'Aosta.\nLa festa dedicata a San Giovanni \u00e8 presente anche in Valle d'Aosta, particolarmente a Gressoney-Saint-Jean (di cui il Santo \u00e8 patrono), dov'\u00e8 celebrata con una processione e con i fuochi di San Giovanni (in titsch, \"Sankt Johanz Feuer\"). Questa tradizione \u00e8 presente anche in altri comuni della regione, come nella Val di Cogne.\nResto d'Europa.\nSi celebra in molte parti d'Europa, ma \u00e8 particolarmente forte in Spagna (\"Noche de San Juan\"), Portogallo (\"Fogueiras de S\u00e3o Jo\u00e3o\"), Norvegia (\"Sankthans\"), Danimarca (\"Sankthans\"), Svezia (\"Midsommar\"), Finlandia (\"Juhannus\"), Estonia (\"Jaanip\u00e4ev\"), Regno Unito (mezza estate).\nL'acqua di san Giovanni.\nLa notte a cavallo tra il 23 ed il 24 giugno \u00e8 una notte molto particolare in cui si prepara l\u2019acqua di San Giovanni, che secondo la leggenda, possiede virt\u00f9 curative e protettrici. Secondo la tradizione, la sera del 23 giugno si usava preparare una bacinella d'acqua riempita con fiori, erbe, e aromi, lasciarla tutta la notte all'aperto, e l'indomani mattina (ovvero il giorno di San Giovanni) utilizzarla per lavarsi il viso. Gli ingredienti utilizzati erano scelti tra quelli pi\u00f9 facilmente reperibili nella zona. Tra le pi\u00f9 importanti spiccano per\u00f2 l'iperico (che viene chiamata addirittura erba di San Giovanni), la lavanda e il rosmarino.\nL\u2019antico rito \u00e8 legato al solstizio d\u2019estate: nel giorno pi\u00f9 lungo dell\u2019anno la natura giunge al massimo splendore ma, nonostante la forte rinascita, bisogna prestare attenzione agli eventi sfortunati come siccit\u00e0, forti temporali o malattie delle piante, che rovinerebbero i raccolti. Per evitare queste situazioni nefaste si fanno fal\u00f2 propiziatori, che rappresentano il sole e si prepara appunto l\u2019acqua di San Giovanni per raccogliere la rugiada, che simboleggia la Luna.\nPer realizzare il proverbiale elisir\nbisogna raccogliere una misticanza di erbe e fiori spontanei come iperico, lavanda, artemisia e malva, fiori e foglie di menta, rosmarino e salvia. Si possono trovare e raccogliere anche i fiordalisi, i papaveri, le rose o la camomilla, in base alle fioriture presenti nel proprio territorio.\nSi raccomanda di rispettare la natura durante la raccolta delle erbe, di non raccogliere quantit\u00e0 eccessive di esemplari e di non estirpare le piante alla radice. Dopo il tramonto le erbe raccolte vanno messe in acqua e si lasciano all\u2019esterno per tutta la notte, cos\u00ec che possano assorbire la rugiada del mattino e acquisire propriet\u00e0 \u201cmagiche\u201d.\nLa mattina del 24 giugno, l\u2019acqua di San Giovanni si utilizza per lavare mani e viso, in una sorta di rituale propiziatorio e di purificazione per ricevere amore, fortuna e salute.\nIl rituale si divide in varie fasi, ognuna di esse pu\u00f2 ispirare alcuni stati d\u2019animo:\nLa tradizione, inoltre, narra che l'acqua di san Giovanni fosse utile per far ricrescere i capelli, favorire la fecondit\u00e0, curare la pelle ed allontanare le malattie."}
{"id": "1665516", "revid": "125663405", "url": "https://it.wikipedia.org/wiki?curid=1665516", "title": "Ribellione del Nord-Ovest", "text": "La ribellione del Nord-Ovest (in inglese talvolta \u00e8 usato il termine North-West Resistance o Saskatchewan Rebellion) fu una breve e infruttuosa rivolta avvenuta nel 1885 da parte della popolazione M\u00e9tis del distretto di Saskatchewan sotto la guida di Louis Riel, contro il \"dominion\" del Canada, che si era dimostrato incapace di affrontare alcune questioni e certe preoccupazioni che riguardavano la sopravvivenza del popolo Metis. Nonostante alcune prime vittorie al lago Duck, Fish Creek e Cut Knife, come risultato finale ci fu la completa distruzione delle forze M\u00e9tis e i loro alleati aborigeni, nonch\u00e9 l'aumento delle tensioni tra Canada anglofono e Canada francofono.\nQuadro di riferimento.\nDopo la ribellione di Red River del 1869-1870, molti M\u00e9tis si spostarono dal Manitoba al Saskatchewan, allora facente parte dei Territori del Nord-Ovest, fondando l'insediamento di Batoche sul fiume South Saskatchewan. Tuttavia, come in Manitoba, iniziarono ad arrivare coloni provenienti dall'Ontario, e la terra venne organizzata con un nuovo sistema di concessioni, in contrapposizione con il sistema adottato dai M\u00e9tis e imparato dai loro antenati franco-canadesi. In aggiunta il bisonte, che per generazioni fu la principale fonte di cibo dei M\u00e9tis, fu cacciato fino all'estinzione da parte degli uomini della Compagnia della Baia di Hudson e dai nuovi arrivati.\nNel 1884 i M\u00e9tis (compresi gli anglo-M\u00e9tis), chiesero a Louis Riel, di ritornare dagli Stati Uniti, dove era fuggito dopo la ribellione di Red River, per fare appello al governo a loro nome. Il governo per\u00f2 diede una risposta vaga. Nel marzo 1885, Riel, Gabriel Dumont, Honor\u00e9 Jackson, e altri, istituirono il governo provvisorio del Saskatchewan, ritenendo in tal modo di poter influenzare il governo federale allo stesso modo in cui era stato possibile nel 1869 (Ribellione di Red River). \nRiel, per\u00f2, fu privo del sostegno da parte sia dei coloni di lingua inglese che di molti nativi non Metis e, nella convinzione che Dio lo avesse inviato al Canada come un profeta, la Chiesa cattolica non lo appoggi\u00f2. Il sacerdote cattolico, Albert Lacombe, ottenne assicurazioni che i guerrieri Piedineri non partecipassero alle sollevazioni.\nConflitto.\nBattaglia del lago Duck.\nIl 26 marzo 1885, Gabriel Dumont sconfisse un piccolo gruppo di volontari del principe Alberto e di Polizia a cavallo canadese, guidati dal loro sovrintendente Leif Newry Fitzroy Crozier nei pressi del lago Duck, alle porte di Batoche. In risposta, il governo federale invi\u00f2 3.000 soldati guidati dal maggiore generale Frederick Middleton nella zona, dove vennero incorporati altri 2.000 volontari inglesi e la Polizia a cavallo canadese che aveva organizzato gli stessi.\nIl massacro del Lago Frog.\nIl 2 aprile 1885, presso il lago Frog, nel Saskatchewan (ora in Alberta) ci fu una rivolta. I Cree guidati da Wandering Spirit attaccarono una piccola cittadina.\nConsiderando di subire ingiustizie da parte del governo canadese, associata alla diminuzione della popolazione di bisonti (loro principale fonte di cibo) i Cree decisero di ribellarsi, galvanizzati dalla vittoria M\u00e9tis del lago Duck. I Cree attaccarono i coloni. Nove persone vennero uccise e tre furono catturate.\nIl massacro indusse il governo canadese a prendere atto della crescente inquietudine nei Territori del Nord-Ovest. La ribellione fu interrotta, e il principale responsabile del massacro del Lago Frog, Wandering Spirit, venne impiccato.\nBattaglia di Fish Creek.\nIl 24 aprile 1885 a Fish Creek (Saskatchewan), ci fu la pi\u00f9 grande vittoria M\u00e9tis sulle forze governative poste a sedare la rivolta. Non fu una vittoria decisiva e sufficiente a modificare l'esito finale della guerra, il maggiore generale Middleton fu fermato durante l'avvicinamento a Batoche, dove il M\u00e9tis avevano la loro roccaforte.\nBattaglia di Cut Knife.\nIl 2 maggio del 1885 il tenente colonnello William Otter fu sconfitto nella battaglia di Cut Knife vicino Battleford. Una colonna canadese dell'esercito regolare pi\u00f9 la milizia fu sconfitta, nonostante l'uso delle mitragliatrici a canne rotanti Gatling.\nBattaglia di Batoche.\nIl 9 maggio 1885 Middleton attacc\u00f2 Batoche. I M\u00e9tis esaurirono rapidamente le munizioni, fino a che non furono costretti a ritirarsi. Riel, venne catturato il 15 maggio, mentre Dumont e gli altri partecipanti scapparono attraverso il confine con il Montana.\nBattaglia di Frenchman's Butte.\nIl 28 maggio 1885 il maggiore generale Thomas Bland Strange port\u00f2 un distaccamento di Polizia a cavallo (NWMP) da Calgary (Alberta), ma non fu in grado di sconfiggere i Cree.\nBattaglia di Loon Lake.\nIl 3 giugno 1885 un piccolo distaccamento di Polizia a cavallo sotto il comando del maggiore Sam Steele cattur\u00f2 una banda Cree in movimento verso nord, dopo la loro vittoria di Frenchman's Butte. I Cree esaurendo le munizioni, furono costretti a fuggire dopo un breve scambio di fuoco.\nConseguenze.\nDemoralizzati, a corto di munizioni, e senza alcuna speranza di soccorso con la resa dei M\u00e9tis, ad uno ad uno i capi della rivolta e la maggior parte dei Cree si arresero nel corso delle seguenti settimane. Poundmaker e Big Bear, vennero condannati al carcere, e otto altri leader nativi furono impiccati. Pure Riel, fu processato e impiccato, scatenando controversia tra Canada francofono e anglofono.\nLa Canadian Pacific Railway svolse un ruolo chiave nel sedare la ribellione, consentendo il trasporto di truppe federali in maniera molto pi\u00f9 rapida rispetto a quanto avvenne nella ribellione di Red River che l'aveva preceduta anni prima. Tanto che la ferrovia ricevette i fondi e il sostegno politico sufficiente per completare la linea ancora mancante.\nBibliografia.\nBarkwell, Lawrence J. - Batoche 1885: The Militia of the Metis Liberation Movement. Winnipeg: Manitoba Metis Federation, #0-9683493-3-1, [2005]."}
{"id": "1665520", "revid": "300067", "url": "https://it.wikipedia.org/wiki?curid=1665520", "title": "Nuoto ai Giochi della XXVI Olimpiade - 200 metri farfalla maschili", "text": "Hanno partecipato alle batterie di qualificazione 43 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n22 luglio 1996"}
{"id": "1665521", "revid": "111319", "url": "https://it.wikipedia.org/wiki?curid=1665521", "title": "Nuoto ai Giochi della XXVI Olimpiade - 200 metri farfalla femminili", "text": "Hanno partecipato alle batterie di qualificazione 35 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n26 luglio 1996"}
{"id": "1665522", "revid": "111319", "url": "https://it.wikipedia.org/wiki?curid=1665522", "title": "Nuoto ai Giochi della XXVI Olimpiade - 200 metri misti maschili", "text": "Hanno partecipato alle batterie di qualificazione 39 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n25 luglio 1996"}
{"id": "1665523", "revid": "124460749", "url": "https://it.wikipedia.org/wiki?curid=1665523", "title": "Hrvatski akademski vaterpolski klub Mladost", "text": "La Hrvatski akademski vaterpolski klub Mladost, abbreviata anche con \"HAVK Mladost\" \u00e8 una societ\u00e0 pallanuotistica croata, con sede nella capitale Zagabria. Fondato nel 1946, fa parte della societ\u00e0 polisportiva Hrvatski akademski \u0161portski klub Mladost.\nStoria.\nIl HAVK Mladost \u00e8 stato fondato nel 1946. Il Mladost cominci\u00f2 la sua striscia di successi nel campionato jugoslavo alla fine del 1960, vincendo tre titoli in cinque edizioni tra il 1967 e il 1971, interrompendo l'egemonia degli anni 60-70 del Partizan. I pallanuotisti di Zagabria vinsero anche quattro Coppe dei Campioni e una Coppa delle Coppe.\nNel 1989 e nel 1990, poco prima della guerra d'indipendenza, vinse la Coppa di Jugoslavia e gli ultimi due campionati di Jugoslavia che le permisero di brillare di nuovo a livello europeo con altre due Coppe Campioni. Nel campionato di Croazia, esercita una supremazia netta con nove titoli e quattro coppe di Croazia tra il 1992 e il 2003 e la Coppa LEN del 2001, prima di affrontare la concorrenza di VK Jug negli anni 2000."}
{"id": "1665524", "revid": "228587", "url": "https://it.wikipedia.org/wiki?curid=1665524", "title": "Nuoto ai Giochi della XXVI Olimpiade - 200 metri misti femminili", "text": "Hanno partecipato alle batterie di qualificazione 43 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n24 luglio 1996"}
{"id": "1665525", "revid": "287204", "url": "https://it.wikipedia.org/wiki?curid=1665525", "title": "Caribou Mountains (Alberta)", "text": "I monti Caribou sono una catena montuosa che circonda un elevato altopiano a nord dell'Alberta, nel Canada occidentale.\nSorgono a nord del basso corso del fiume Peace, e sono delimitate a nord e ad est dal Wood Buffalo National Park.\nI monti Caribou raggiungono un'altitudine di 1030\u00a0m, che \u00e8 quasi 700\u00a0m al di sopra delle zone circostanti.\nIl Caribou Mountains Wildland Park tutela l'ambiente particolare della regione, fatta anche di zone umide, cuore di un habitat comprensivo di boschi dove vivono parecchie mandrie di carib\u00f9."}
{"id": "1665526", "revid": "287204", "url": "https://it.wikipedia.org/wiki?curid=1665526", "title": "Nuoto ai Giochi della XXVI Olimpiade - 400 metri misti maschili", "text": "Hanno partecipato alle batterie di qualificazione 27 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n21 luglio 1996"}
{"id": "1665531", "revid": "111319", "url": "https://it.wikipedia.org/wiki?curid=1665531", "title": "Nuoto ai Giochi della XXVI Olimpiade - 400 metri misti femminili", "text": "Hanno partecipato alle batterie di qualificazione 31 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n20 luglio 1996"}
{"id": "1665533", "revid": "122815582", "url": "https://it.wikipedia.org/wiki?curid=1665533", "title": "Judo ai Giochi olimpici", "text": "Il judo fu incluso per la prima volta ai Giochi di , riapparendo dopo due edizioni a . Dal 1988, con un'edizione dimostrativa, sono entrati nel programma olimpico anche eventi femminili, con assegnazione di medaglia a partire dall'edizione successiva di . Sin dall'inizio per ogni evento vengono assegnate, quasi come per ogni sport da combattimento, quattro medaglie.\nMedagliere.\nAggiornato a . In \"corsivo\" le nazioni (o le squadre) non pi\u00f9 esistenti."}
{"id": "1665535", "revid": "767487", "url": "https://it.wikipedia.org/wiki?curid=1665535", "title": "Lago Dubawnt", "text": "Il lago Dubawnt con una superficie di 3.833\u00a0km\u00b2 \u00e8 un grande lago situato nella regione continentale del territorio canadese del Nunavut, 350\u00a0km a sud del circolo polare artico. Il lago \u00e8 posto ad un'altezza di 236 metri sul livello del mare e si caratterizza per avere un litorale ricco di piccole isole. Le sue acque si riversano in direzione nord dal fiume Dubawnt verso il lago Aberdeen, prima di raggiungere la baia di Hudson attraverso il fiume Thelon.\nLa vegetazione che si trova nei dintorni del lago \u00e8 quella tipica della tundra sub-artica.\nIl lago fu scoperto nel 1770 da Samuel Bearne, ma fu descritto solamente nel 1863 ad opera di Joseph Burr Tyrrell."}
{"id": "1665539", "revid": "442848", "url": "https://it.wikipedia.org/wiki?curid=1665539", "title": "Lago Melville", "text": "Il lago Melville \u00e8 un lago salato della costa orientale del Labrador nella provincia canadese di Terranova e Labrador. Il lago ha una superficie di 3.069\u00a0km\u00b2 e una profondit\u00e0 massima delle sue acque che raggiunge i 300 metri. Il lago \u00e8 alimentato da una serie di fiumi, fra cui il pi\u00f9 importante \u00e8 il fiume Churchill.\nUna base militare aerea risalente alla Seconda guerra mondiale \u00e8 situata presso Goose Bay sulla costa occidentale del lago Melville.\nIl nome del lato venne dato in onore del visconte Melville (1742-1811), un eminente uomo politico britannico."}
{"id": "1665541", "revid": "6923", "url": "https://it.wikipedia.org/wiki?curid=1665541", "title": "Marmitta", "text": ""}
{"id": "1665542", "revid": "110157", "url": "https://it.wikipedia.org/wiki?curid=1665542", "title": "Lago Wollaston", "text": "Il lago Wollaston \u00e8 un lago situato nelle regioni nord-orientali della provincia canadese del Saskatchewan. Il lago ha una superficie di 2.286\u00a0km\u00b2 e una profondit\u00e0 massima delle sue acque che raggiunge i 71 metri.\nL'unico insediamento presente nei pressi del lago \u00e8 Wollaston Lake, che non conta pi\u00f9 di 800 persone. Il lago fu scoperto dall'esploratore Peter Fidler intorno al 1800, e fu utilizzato dai commercianti di pellicce come collegamento tra il fiume Churchill e il fiume Mackenzie. Nel 1821, l'esploratore John Franklin chiam\u00f2 il lago William Hyde Wollaston, in onore del chimico e fisico inglese."}
{"id": "1665544", "revid": "484362", "url": "https://it.wikipedia.org/wiki?curid=1665544", "title": "Lago Manicouagan", "text": "Il lago Manicouagan \u00e8 un lago dalla forma di anello situato nelle regioni centrali della provincia canadese del Quebec. Il lago ha una superficie di 1.942\u00a0km\u00b2 . L'isola al centro del lago \u00e8 conosciuta con il nome di isola Ren\u00e9-Levasseur che trova il suo punto pi\u00f9 alto con il monte Babel. Il lago e isola sono chiaramente individuabili dallo spazio e sono talvolta chiamati l'\"occhio del Quebec.\"\nIl lago Manicouagan si trova all'interno di quello che resta di un antico cratere d'impatto. Il cratere si cre\u00f2 con l'impatto di un asteroide di 5\u00a0km di diametro che originariamente scav\u00f2 un cratere di circa 100\u00a0km, anche se l'erosione e i depositi sedimentari hanno ridotto visibilmente il diametro a circa 72\u00a0km. \u00c8 il quinto pi\u00f9 grande cratere da impatto conosciuto sulla terra.\nRecenti ricerche hanno dimostrato che l'impatto che cre\u00f2 il cratere ha un'et\u00e0 di 214 milioni di anni, cio\u00e8 circa 12 milioni di anni prima della fine del Triassico, pertanto fu esclusa come possibile causa della grande estinzione di massa del Triassico-Giurassico."}
{"id": "1665550", "revid": "1793900", "url": "https://it.wikipedia.org/wiki?curid=1665550", "title": "Bacino Gouin", "text": "Il bacino Gouin \u00e8 un lago artificiale situato nelle regioni centrali della provincia canadese del Quebec. Il lago ha una superficie di 1.570\u00a0km\u00b2 e le sue coste raggiungono una lunghezza complessiva di ben 5.700\u00a0km. Dal lago ha origine il fiume Saint Maurice.\nIl bacino \u00e8 importante per la produzione di energia idroelettrica, anche se a ridosso dei suoi sbarramenti non sono presenti centrali. Gli sbarramenti vengono usati invece per regolamentare il flusso del fiume Saint Maurice, che presenta, a valle del lago, le stazioni per la produzione di energia.\nIl lago \u00e8 stato battezzato in onore di Jean Lomer Gouin, che fu ministro del Quebec nel 1918."}
{"id": "1665552", "revid": "1784492", "url": "https://it.wikipedia.org/wiki?curid=1665552", "title": "Hrvatski akademski \u0161portski klub Mladost", "text": "La Hrvatski akademski \u0161portski klub Mladost, nota semplicemente come HA\u0160K Mladost (\"Mladost\" in croato significa \"giovent\u00f9\"), \u00e8 una societ\u00e0 polisportiva con sede a Zagabria, capitale della Croazia, fondata nel 1903 e sponsorizzata dall'Universit\u00e0 di Zagabria.\nLe sezioni pi\u00f9 famose e titolate riguardano indubbiamente gli sport acquatici come pallanuoto (l'HAVK Mladost \u00e8 la squadra pi\u00f9 titolata d'Europa), nuoto e canottaggio, ma ultimamente anche l'hockey su ghiaccio si \u00e8 ritagliato un posto di primo piano.\nMolte delle infrastrutture della societ\u00e0 sono localizzate nel lago Jarun, nella zona sud-ovest di Zagabria.\nSport.\nDi seguito vengono elencati gli sport di cui si occupa la societ\u00e0:"}
{"id": "1665553", "revid": "287204", "url": "https://it.wikipedia.org/wiki?curid=1665553", "title": "Lago Saint-Jean", "text": "Il lago Saint-Jean \u00e8 un lago situato nelle regioni centro-meridionali della provincia canadese del Quebec. Il lago ha una superficie di 1.003\u00a0km\u00b2, una profondit\u00e0 massima di 63 metri ed \u00e8 posto 206\u00a0km a nord del fiume San Lorenzo.\nNel lago si gettano decine di torrenti e piccoli fiumi, tra cui l'Ashuapmushuan, il Mistassini, il Peribonka, il Des Aulnaies, il M\u00e9tabetchouan e il Ouiatchouane. I principali centri sulle sue rive sono Alma, Dolbeau-Mistassini, Roberval, Normandin e Saint-F\u00e9licien, mentre il maggiore emissario \u00e8 il fiume Saguenay \nIl lago inizialmente veniva chiamato Pi\u00e9kouagami dalle popolazioni Innu che vivevano lungo le sue rive. Fu dato il nome francese in onore di Jean Dequen, un missionario gesuita, che nel 1647 fu il primo europeo a raggiungerne le sponde."}
{"id": "1665558", "revid": "256896", "url": "https://it.wikipedia.org/wiki?curid=1665558", "title": "Piazza del Popolo (Sciacca)", "text": "La piazza del Popolo \u00e8 la pi\u00f9 antica piazza di Sciacca.\nStoria.\nLa piazza si presentava gi\u00e0 da prima del '900 come una piccola isola pedonale, una piazzetta antistante due antichi monumenti medioevali: la chiesa di San Domenico, e il convento dei Gesuiti, oggi sede del municipio.\nCon l'andare del tempo, la piazzetta fu allargata grazie alle opere di riempimento del fossato sottostante e venne ripavimentata, creando cos\u00ec un punto di ritrovo per tutti i saccensi.\nLa piazza mantenne questo toponimo sino alla met\u00e0 del Novecento, mutato successivamente in piazza San Domenico e attualmente in piazza Scandaliato. Posta al centro del paese, \u00e8 stata il punto d'incontro di intere generazioni.\nLa piazza del Popolo ospitava nelle sue adiacenze il teatro Politeama Mariano Rossi, un vero gioiello dell'architettura del '900, demolito per far posto ad un parcheggio di autobus, poi rimasto inutilizzato.\nOggi l'attuale piazza Scandaliato continua ad essere il centro culturale e degli spettacoli della citt\u00e0 di Sciacca, con manifestazioni carnevalesche e religiose: il famoso carnevale di Sciacca, e la tradizionale festa della patrona S.S. del Soccorso, con una processione unica e suggestiva.\nRistrutturata in stile moderno, rimane la meta preferita dai turisti che ogni estate affollano la citt\u00e0 e le spiagge saccensi."}
{"id": "1665562", "revid": "177966", "url": "https://it.wikipedia.org/wiki?curid=1665562", "title": "Ponte della ferrovia", "text": ""}
{"id": "1665563", "revid": "47767", "url": "https://it.wikipedia.org/wiki?curid=1665563", "title": "Accademia delle Scienze di Mosca", "text": ""}
{"id": "1665565", "revid": "161374", "url": "https://it.wikipedia.org/wiki?curid=1665565", "title": "Lyudmila Ivanovna Chernykh", "text": ""}
{"id": "1665569", "revid": "773636", "url": "https://it.wikipedia.org/wiki?curid=1665569", "title": "\u010cernych", "text": ", \u00e8 un cognome russo di alcuni personaggi"}
{"id": "1665570", "revid": "1543377", "url": "https://it.wikipedia.org/wiki?curid=1665570", "title": "Uchorowo", "text": "Uchorowo \u00e8 una frazione della Polonia, frazione di Murowana Go\u015blina, distretto di Pozna\u0144, voivodato della Grande Polonia.\nGeografia fisica.\nSorge a circa 10\u00a0km a nord-ovest di Murowana Go\u015blina, sulla strada per Oborniki.\nStoria.\nLa prima volta che questo paese fu menzionato in uno scritto \u00e8 nel 1388. Vi abitano 500 persone. Le principali attrazioni sono un maniero risalente al XIX secolo (restaurato l'ultima volta nel 1987), una cappella neo-gotica datata 1890. La frazione precedentemente aveva una parrocchia e una scuola elementare.\nAmbiente naturale.\nA circa 3\u00a0km sud-ovest da Uchorowo, prima della frazione di Szymankowo, c'\u00e8 la riserva naturale \u015anie\u017cycowy Jar, fondata nel 1975 e nota soprattutto per il grande numero di fiocchi di neve primaverili (\"Leucoium vernum\"), fiori che nascono verso la fine di febbraio e l'inizio di marzo. Questo \u00e8 uno dei pochi posti in Polonia dove questo fiore \u00e8 stato trovato. Questo parco \u00e8 stato pensato nel XIX secolo per proteggere queste specie di fiori rari."}
{"id": "1665572", "revid": "177966", "url": "https://it.wikipedia.org/wiki?curid=1665572", "title": "Aeroporto di Boscomantico", "text": ""}
{"id": "1665577", "revid": "28592", "url": "https://it.wikipedia.org/wiki?curid=1665577", "title": "Pilota di aerei", "text": ""}
{"id": "1665579", "revid": "1784492", "url": "https://it.wikipedia.org/wiki?curid=1665579", "title": "LEN Cup Winners' Cup", "text": "La LEN Cup Winners' Cup (in Italia nota come \"Coppa delle Coppe\") \u00e8 stata una competizione pallanuotistica europea per club organizzata dalla LEN.\nVi partecipavano le squadre vincitrici delle rispettive coppe nazionali che si affrontavano in gare ad eliminazione diretta e la squadra vincitrice affrontava i campioni d'Europa per la conquista della Supercoppa europea.\nIl torneo \u00e8 stato disputato dal 1974 al 2003. A partire dalla stagione successiva le squadre vincitrici delle rispettive coppe nazionali ottennero il diritto a partecipare all'Eurolega e cos\u00ec la coppa fu abolita. L'ultima squadra a conquistare il torneo \u00e8 stata il Circolo Nautico Posillipo, mentre il club pi\u00f9 titolato \u00e8 stato il Ferencv\u00e1ros, vincitore di quattro coppe."}
{"id": "1665580", "revid": "287204", "url": "https://it.wikipedia.org/wiki?curid=1665580", "title": "Elopomorpha", "text": "Gli Elopomorpha sono un superordine di pesci."}
{"id": "1665582", "revid": "1262220", "url": "https://it.wikipedia.org/wiki?curid=1665582", "title": "Maximae quidem", "text": " Maximae quidem \u00e8 una enciclica di Papa Pio IX, pubblicata l'18 agosto 1864, e scritta all'Episcopato bavarese."}
{"id": "1665583", "revid": "767487", "url": "https://it.wikipedia.org/wiki?curid=1665583", "title": "Marcus Piehl", "text": "Agli Europei 2008 di Eindhoven ha vinto la medaglia d'oro nella staffetta 4x100\u00a0m sl."}
{"id": "1665588", "revid": "287204", "url": "https://it.wikipedia.org/wiki?curid=1665588", "title": "Petter Stymne", "text": "Agli Europei 2008 di Eindhoven ha vinto la medaglia d'oro nella staffetta 4x100m sl."}
{"id": "1665590", "revid": "111319", "url": "https://it.wikipedia.org/wiki?curid=1665590", "title": "Ida Mattson", "text": ""}
{"id": "1665592", "revid": "2051852", "url": "https://it.wikipedia.org/wiki?curid=1665592", "title": "Ida Marko-Varga", "text": "Nata Ida Mattsson, \u00e8 specializzata nello stile libero: ha vinto una medaglia d'argento e tre medaglie di bronzo agli Europei."}
{"id": "1665597", "revid": "158913", "url": "https://it.wikipedia.org/wiki?curid=1665597", "title": "Gennadios Zerv\u00f3s", "text": "Biografia.\nNato nel Dodecaneso italiano, fu ordinato diacono il 16 aprile 1960, prendendo il nome di Gennadios, e presbitero il 28 aprile 1963. Svolse per lungo tempo servizio pastorale in Italia, come vescovo di Cratea con sede a Napoli dal 26 novembre 1970, e fu docente presso diversi istituti universitari italiani: per questo ricevette la medaglia di commendatore della Repubblica Italiana. Per lungo tempo fu il rappresentante del patriarca di Costantinopoli in Italia. Fu metropolita dell'arcidiocesi ortodossa d'Italia e Malta dal 26 agosto 1996. Primo vescovo ortodosso in Italia, il 26 novembre 1970 fu eletto all'unanimit\u00e0 su proposta del patriarca Atenagora.\nCollabor\u00f2 per vari anni col movimento dei Focolari al dialogo interreligioso fra cattolici e ortodossi. Il 26 ottobre 2015, quando il patriarca Bartolomeo ricevette un dottorato \"honoris causa\" in Cultura dell'Unit\u00e0 da parte dell'Istituto Universitario Sophia con le felicitazioni di papa Francesco, Gennadios Zerv\u00f3s espresse il desiderio di fondare una specifica Cattedra Ecumenica in onore del patriarca Atenagora e di Chiara Lubich che cinquant'anni prima avevano avviato per primi il cammino ecumenico fra le due confessioni.\n\u00c8 morto di cancro il 16 ottobre 2020 a Venezia all\u2019et\u00e0 di 83 anni."}
{"id": "1665598", "revid": "2084998", "url": "https://it.wikipedia.org/wiki?curid=1665598", "title": "Comuni dell'Armenia", "text": "I comuni dell'Armenia, definiti \"hamaynk\" (\u0570\u0561\u0574\u0561\u0575\u0576\u0584) al singolare, \"hamaynkner\" (\u0570\u0561\u0574\u0561\u0575\u0576\u0584\u0576\u0565\u0580) al plurale (con il significato di \"comunit\u00e0\"), costituiscono un'entit\u00e0 dell'amministrazione pubblica armena funzionante a livello locale.\nIstituto.\nI comuni funzionano sotto il controllo dello stato, al quale rispondono tramite l'amministrazione provinciale. Esiste un'unica forma ufficiale di comune, nonostante si distinguano le citt\u00e0, in armeno \"kaghak\" (\u0584\u0561\u0572\u0561\u0584), dai villaggi, in armeno \"gyugh\" (\u0563\u0575\u0578\u0582\u0572).\nL'attuale quadro normativo che regola il funzionamento dei comuni \u00e8 stato creato in seguito all'indipendenza dall'Unione Sovietica e alla conseguente nuova costituzione del 1995, a cui \u00e8 seguita la \"legge sulle divisioni territoriali e amministrative della Repubblica Armena\".\nLa citt\u00e0 di Erevan fino al 2008 era parificata a una provincia. Dal 2009 \u00e8 un comune a tutti gli effetti con a capo un sindaco nominato da un consiglio comunale elettivo che rimane in carica per quattro anni.\nAl 2020 ci sono 502 comuni, di cui 49, compresa Erevan, sono citt\u00e0. Un comune pu\u00f2 essere costituito da una singola citt\u00e0, un singolo villaggio o aggregati di villaggi tra loro o con una citt\u00e0. Se \u00e8 presente una citt\u00e0 il comune si definisce urbano, altrimenti rurale.\nA capo dei comuni rurali vi \u00e8 un capo villaggio, mentre a capo delle citt\u00e0 vi \u00e8 il sindaco. A partire dal 2002 il capo-comunit\u00e0 \u00e8 eletto dal consiglio degli anziani della comunit\u00e0 (Avakani) (\u0531\u057e\u0561\u0563\u0561\u0576\u056b), eletto a sua volta dalla popolazione, e rimane in carica tre anni. Pu\u00f2 essere rimosso dal governo centrale su proposta del \"marzpet\", il governatore della provincia.\nLista.\nI 502 comuni costituiti da diversi centri abitati. Di seguito una lista non esaustiva di essi. Nel caso di omonimie \u00e8 indicata tra parentesi la provincia o lo status (citt\u00e0/villaggio) del comune."}
{"id": "1665603", "revid": "712828", "url": "https://it.wikipedia.org/wiki?curid=1665603", "title": "Marie Lowenbrau", "text": ""}
{"id": "1665605", "revid": "125172010", "url": "https://it.wikipedia.org/wiki?curid=1665605", "title": "Invicti Athletae Christi", "text": " Invicti Athletae Christi \u00e8 la XXXVII enciclica di Papa Pio XII, pubblicata il 16 maggio 1957, in occasione del III Centenario del martirio di Sant'Andrea Bobola."}
{"id": "1665609", "revid": "196390", "url": "https://it.wikipedia.org/wiki?curid=1665609", "title": "Julia Pakhalina", "text": ""}
{"id": "1665612", "revid": "196390", "url": "https://it.wikipedia.org/wiki?curid=1665612", "title": "Ioulia Pakhalina", "text": ""}
{"id": "1665613", "revid": "281901", "url": "https://it.wikipedia.org/wiki?curid=1665613", "title": "Ophichthus", "text": "Ophichthus \u00e8 un genere di pesci anguilliformi della famiglia Ophichthidae."}
{"id": "1665614", "revid": "196390", "url": "https://it.wikipedia.org/wiki?curid=1665614", "title": "Yulia Pakhalina", "text": ""}
{"id": "1665616", "revid": "37401", "url": "https://it.wikipedia.org/wiki?curid=1665616", "title": "Spartizione di Triparadiso", "text": "La spartizione di Triparadiso, avvenuta a Triparadiso nel 321 a.C., \u00e8 un'accordo per la spartizione dei territori conquistati da Alessandro Magno tra i suoi generali (diadochi), in cui venne nominato un nuovo reggente e si stabil\u00ec la nuova ripartizione delle satrapie. Questo accordo segu\u00ec la spartizione di Babilonia avvenuta nel 323 a.C. subito dopo la morte di Alessandro Magno.\nContesto storico.\nNel giugno del 323 a.C., Alessandro Magno mor\u00ec lasciando un enorme impero senza un erede. La sua successione, presso la dinastia degli Argeadi, non convince nessuno: Filippo III, figlio di Filippo II e fratellastro di Alessandro, non \u00e8 adatto a governare a causa della sua pazzia, inoltre, Rossane, la moglie di Alessandro, era incinta ma ci\u00f2 non garantiva che il figlio risultasse maschio. Da ci\u00f2, i generali che avevano accompagnato Alessandro nelle sue battaglie, i diadochi, decidono di prendere in mano l'impero, garantendone cos\u00ec il mantenimento teorico della sua unit\u00e0. Una prima divisione dell'impero fu operata con la spartizione di Babilonia nel 323 a.C. A Perdicca venne affidato il ruolo di reggente dell'appena nato Alessandro IV. Antipatro, rimane stratega d'Europa (Macedonia e Stati greci) come fin dall'inizio della campagna di Alessandro in Asia. Viene anche stabilito che i satrapi nominati da Alessandro, nella parte orientale dell'impero, mantengano il loro governo, mentre le satrapie occidentali, a parte la Lidia, vengono attribuite ai grandi generali macedoni. I pi\u00f9 importanti sono:\nLa pace per\u00f2 \u00e8 solo temporanea, infatti Perdicca viene quasi immediatamente sospettato di voler governare da solo l'immenso impero Macedone, specialmente dopo la notizia che il reggente era pronto a sposare la sorellastra di Alessandro, Cleopatra, per legittimarsi al trono. La scintilla della ribellione fu il trafugamento del corpo di Alessandro, diretto in macedonia per ordine di Perdicca, da parte di Tolomeo, il quale lo port\u00f2 nella sua provincia d'Egitto.\nPerdicca scelse di marciare personalmente contro Tolomeo una volta per tutte, lasciando il compito di difendere l'Asia Minore ad Eumene, contro gli incombenti Antigono ed Antipatro. Mentre Eumene riusc\u00ec a difendersi, gli innumerevoli fallimenti in Egitto portarono Perdicca ad essere tradito ed ucciso dai suoi stessi ufficiali, tra cui Seleuco. Tolomeo rifiut\u00f2 la proposta di diventare reggente, e nomin\u00f2 reggenti Pitone e Filippo Arrideo. Questa designazione incontr\u00f2 la forte opposizione di Euridice, moglie del re Filippo III, che port\u00f2, con l'incontro tra tutti i diadochi avvenuto nel 321 a.C. a Triparadiso, alla loro sostituzione con Antipatro. L'incontro serv\u00ec anche per spartire di nuovo le satrapie tra i vari generali.\nLa spartizione.\nArriano descrive gli esiti dell'incontro nel suo libro \"Gli eventi dopo Alessandro\", pervenuto grazie al patriarca Fozio (820-897).\nLe disposizioni adottate nell'accordo sono le seguenti:\nAutolico il figlio di Agatocle, Aminta il figlio di Alessandro e fratello di Peuceste, Tolomeo il figlio di Tolomeo, e Alessandro il figlio di Polipercone, vennero nominate guardie del corpo del re."}
{"id": "1665617", "revid": "1543377", "url": "https://it.wikipedia.org/wiki?curid=1665617", "title": "Lycoming R-680", "text": "Il Lycoming R-680 era un motore aeronautico radiale 9 cilindri a singola stella e raffreddato ad aria prodotto dall'azienda statunitense Lycoming Foundry and Machine Company.\nIntrodotto nel 1929, \u00e8 stato il primo motore aeronautico prodotto dalla ditta statunitense e grazie alle sue doti di affidabilit\u00e0 rimase in produzione fino a dopo la conclusione della seconda guerra mondiale, raggiungendo nelle sue varie versioni la cifra di oltre 26\u00a0000 unit\u00e0 costruite.\nVersioni.\nLe versioni dell'R-680 differivano sostanzialmente nel rapporto di compressione ottimizzato in relazione al numero di ottano della benzina usata. Di seguito una lista non completa delle versioni pi\u00f9 usate:"}
{"id": "1665621", "revid": "196390", "url": "https://it.wikipedia.org/wiki?curid=1665621", "title": "Youlia Pakhalina", "text": ""}
{"id": "1665622", "revid": "1573940", "url": "https://it.wikipedia.org/wiki?curid=1665622", "title": "Myrichthys", "text": "Myrichthys \u00e8 un genere di pesci anguilliformi della famiglia Ophichthidae."}
{"id": "1665623", "revid": "400694", "url": "https://it.wikipedia.org/wiki?curid=1665623", "title": "ARX", "text": ""}
{"id": "1665631", "revid": "281901", "url": "https://it.wikipedia.org/wiki?curid=1665631", "title": "Apterichtus", "text": "Apterichtus \u00e8 un genere di pesci anguilliformi della famiglia Ophichthidae."}
{"id": "1665633", "revid": "281901", "url": "https://it.wikipedia.org/wiki?curid=1665633", "title": "Sphagebranchini", "text": "Sphagebranchini \u00e8 una trib\u00f9 di pesci anguilliformi della famiglia Ophichthidae."}
{"id": "1665634", "revid": "729019", "url": "https://it.wikipedia.org/wiki?curid=1665634", "title": "Sylia Stingray", "text": ", \u00e8 un personaggio dell'anime \"Bubblegum Crisis\", del suo spin-off \"Bubblegum Crash\" e del suo remake \"Bubblegum Crisis Tokyo 2040\". \u00c8 doppiata in originale da Sakakibara Yoshiko, mentre in Italia da Barbara De Bortoli.\nBiografia.\nPriss \u00e8 il capo delle \"Knight Sabers\", il gruppo di vigilantes donne che si occupano di combattere i boomer della GENOM. \u00c8 la figlia del Dr. Katsuhito Stingray, colui che ha inventato i boomers ed ucciso dal capo della GENOM Brian J. Mason, ed \u00e8 a sua volta una brillante scienziata oltre che proprietaria della boutique \"The Silky Doll\", quartier generale delle Sabers.\nNon si sa molto del passato della donna, oltre a conoscere l'identit\u00e0 del padre ed il fatto di avere un fratello minore, di nome Mackey Stingray. Ci sono indizi nel corso della serie che la stessa Sylia sia un boomer, o comunque un essere umano potenziato. Dopo la morte del padre ha messo in piedi il proprio giro d'affari per finanziare lo sviluppo degli esoscheletri utilizzati dalle Sabers. La propria armatura si distingue dalla altre per il suo colore blu chiaro.\nNella serie televisiva \"Bubblegum Crisis Tokyo 2040\", il personaggio di Sylia \u00e8 completamente differente da quello degli OAV. Nella serie originale, infatti, Sylia \u00e8 fredda e razionale, priva di grandi slanci emozionali, bench\u00e9 funga per le compagne anche da sorella maggiore. Nella serie TV invece il personaggio \u00e8 eccentrico e facile a sbalzi di umore piuttosto violenti. La Sylia di \"Tokyo 2040\" ha anche un fidanzato di nome \"Nigel Kirkland\", meccanico del padre. Inoltre il suo esoscheletro \u00e8 di colore bianco.\nIn questa versione, Sylia Stingray \u00e8 un essere umano proveniente da una famiglia piuttosto anomala: sia lei che suo padre venivano usate come cavie da laboratorio per gli esperimenti del padre. Anche suo fratello Mackey \u00e8 un boomer, ed entrambi sono collegati con \"Galatea\", il super boomer antagonista principale delle Knight Sabers."}
{"id": "1665637", "revid": "1573940", "url": "https://it.wikipedia.org/wiki?curid=1665637", "title": "Julija Pachalina", "text": "Specializzata nelle gare dal trampolino ha vinto moltissime medaglie a tutte le pi\u00f9 importanti competizioni di tuffi: olimpiadi, mondiali ed europei."}
{"id": "1665639", "revid": "1318658", "url": "https://it.wikipedia.org/wiki?curid=1665639", "title": "Campionati mondiali di karate", "text": "Il campionato mondiale di karate \u00e8 la maggiore competizione internazionale di karate sportivo. Viene organizzata ogni due anni in una citt\u00e0 differente dalla World Karate Federation (WKF)."}
{"id": "1665642", "revid": "1728", "url": "https://it.wikipedia.org/wiki?curid=1665642", "title": "Rupia italiana", "text": ""}
{"id": "1665643", "revid": "125177213", "url": "https://it.wikipedia.org/wiki?curid=1665643", "title": "Opici", "text": "Gli Opici erano un antico popolo di ceppo latino falisco (o protolatino) stanziato nella Campania pre-romana, nella regione che da loro prese il nome di \"Opicia\".\nOrigini e storia.\nProbabilmente provenienti dalla Puglia e Lucania, si insediarono nell'area nel contesto del primo processo di indoeuropeizzazione dell'Italia peninsulare, quello che port\u00f2 all'ingresso nella penisola dei Protolatini (II millennio a.C.) e comunque non dopo l'XI secolo a.C.\nGli Opici arrivarono in Campania dopo aver in un primo momento sospinto i Siculi verso la Sicilia e a loro volta essere stati poi premuti dagli Enotri.\nNei primi secoli del I millennio a.C. furono sopraffatti e assimilati dall'irruzione nella loro area di diverse popolazioni: dapprima gli Etruschi (verosimilmente non indoeuropei) e successivamente nuovi nuclei indoeuropei, questa volta di ceppo osco-umbro: gli Osci, originatisi dai Sabini attraverso un rito di Primavera Sacra. Anche il loro nome fu assorbito dai nuovi venuti, che lo adattarono alla lingua osca (probabilmente nella forma \"*ops-ci\") e lo reinterpretarono, sulla base del tema nominale osco \"ops-\" (cfr. latino \"ops\", \"risorsa\"), come \"popolo dei lavoratori\", o forse anche \"popolo degli adoratori della dea Ops\". La fusione degli Opici latino-falisci, degli Etruschi pre-indoeuropei e degli Osci osco-umbri fu completa, tanto che il termine \"opico\" continu\u00f2 ad essere utilizzato come sinonimo di \"osco\"."}
{"id": "1665646", "revid": "712828", "url": "https://it.wikipedia.org/wiki?curid=1665646", "title": "Grandis Granba", "text": ""}
{"id": "1665647", "revid": "1262220", "url": "https://it.wikipedia.org/wiki?curid=1665647", "title": "Quanto conficiamur", "text": " Quanto conficiamur \u00e8 una enciclica di Papa Pio IX, pubblicata l'10 agosto 1863, e scritta all'Episcopato italiano. Il Pontefice condanna nuovamente gli errori del tempo moderno, che si stanno insinuando anche nella Chiesa cattolica; e condanna la diffusione delle idee liberali tra il clero italiano (le Societ\u00e0 \"\u00ab clerico-liberali \u00bb\", \"\u00ab Emancipatrice del Clero Italiano \u00bb\").\nAssume una notevole importanza l'affermazione secondo cui vi \u00e8 salvezza fuori dalla Chiesa per quelli che \"\u00ab conducono una vita onesta e retta \u00bb\" ma \"\u00ab ignorano invincibilmente \u00bb\" la religione cattolica.\n\"\u00ab A Noi ed a Voi \u00e8 noto che coloro che versano in una invincibile ignoranza circa la nostra santissima religione, ma che osservano con cura la legge naturale ed i suoi precetti, da Dio scolpiti nei cuori di tutti; che sono disposti ad obbedire a Dio e che conducono una vita onesta e retta, possono, con l'aiuto della luce e della grazia divina, conseguire la vita eterna. Dio infatti vede perfettamente, scruta, conosce gli spiriti, le anime, i pensieri, le abitudini di tutti e nella sua suprema bont\u00e0, nella sua infinita clemenza non permette che qualcuno soffra i castighi eterni senza essere colpevole di qualche volontario peccato \u00bb\""}
{"id": "1665648", "revid": "339392", "url": "https://it.wikipedia.org/wiki?curid=1665648", "title": "Bashkiria", "text": ""}
{"id": "1665650", "revid": "339392", "url": "https://it.wikipedia.org/wiki?curid=1665650", "title": "Thompson pistola mitragliatrice", "text": ""}
{"id": "1665651", "revid": "1873017", "url": "https://it.wikipedia.org/wiki?curid=1665651", "title": "Campionati mondiali di karate 1970", "text": "La prima edizione dei campionati mondiali di karate \u00e8 stata organizzata a Tokyo nel 1970. Prevedeva solo due prove maschili. Alla competizione hanno partecipato 178 karateka provenienti da 33 paesi del mondo."}
{"id": "1665652", "revid": "1262220", "url": "https://it.wikipedia.org/wiki?curid=1665652", "title": "Incredibili afflictamur", "text": " Incredibili afflictamur \u00e8 una enciclica di Papa Pio IX, pubblicata l'17 settembre 1863, e scritta all'Episcopato della Nuova Granata (oggi Colombia), contro la politica di laicizzazione messa in atto dal Governo di quel Paese.\nCos\u00ec il Pontefice descrive le leggi attuate in Nuova Granata e i suoi effetti:"}
{"id": "1665653", "revid": "253269", "url": "https://it.wikipedia.org/wiki?curid=1665653", "title": "Corey Haim", "text": "Haim \u00e8 diventato popolarissimo negli anni ottanta per aver lavorato in svariate commedie per ragazzi come \"Lucas\" e \"Ragazzi perduti\", ed in particolare per aver collaborato in parecchie occasioni con il coetaneo Corey Feldman (pi\u00f9 \"anziano\" di cinque mesi e sette giorni), al punto di essere conosciuti come \"i due Corey\". Haim e Feldman hanno lavorato ad una serie televisiva statunitense intitolata proprio \"The Two Coreys\", su A&amp;E Network. Dagli anni novanta in poi, le apparizioni cinematografiche di Corey Haim sono diminuite e l'attore ha continuato a lavorare in ruoli minori o in film per la televisione o diretti all'home video.\nCorey Haim \u00e8 deceduto il 10 marzo 2010, all'et\u00e0 di 38 anni, a causa di un edema polmonare, provocato dalla sua forte tossicodipendenza. Nello stesso anno \u00e8 uscito in America il terzo film di \"Ragazzi perduti\", \"Ragazzi perduti 3\" (\"Lost Boys - The Thirst\"), con protagonista Corey Feldman nella parte di Edgar Frog. Nell'ultimo episodio della saga dell'ammazza vampiri ci sono continui riferimenti al primo film in ricordo dell'amico Corey Haim, che ne fu protagonista nel 1987. Il giorno della sua morte, in suo ricordo, Corey Feldman pubblic\u00f2 un post sul suo blog che terminava con \"This is a tragic loss of a wonderful, beautiful, tormented soul, who will always be my brother, family and best friend\" (\u00abQuesta \u00e8 una perdita tragica di una meravigliosa, bellissima anima tormentata, che sar\u00e0 sempre mio fratello, la mia famiglia e il mio migliore amico\u00bb).\nBiografia.\nSua madre Judy era un'addetta all'elaborazione dati mentre il padre Bernie svolgeva la professione di addetto al settore della vendita. Quando Haim aveva 11 anni, i genitori divorziarono dopo 18 anni di matrimonio. Aveva una sorella pi\u00f9 grande, Carol, e un fratellastro pi\u00f9 piccolo, Daniel Lee, nato dal secondo matrimonio del padre. Haim era ebreo. Ha mosso i primi passi in Chomedey, Laval, Quebec, un quartiere di Montreal, e cresciuto, pi\u00f9 in avanti, a Willowdale, Toronto.\nQui sua madre l'aveva iscritto ad un corso di teatro, improvvisazione e mimo, per aiutarlo a superare la sua timidezza. Non particolarmente interessato alla recitazione, Haim giocava a hockey sul ghiaccio, componeva musica sulla sua tastiera e collezionava fumetti. Dopo aver accompagnato sua sorella Carol ad alcune audizioni, viene notato e comincia ad ottenere dei ruoli fin da piccolo. Ha frequentato la North York's Zion Heights Junior High fino alla terza media.\nCarriera.\nGli inizi: anni Ottanta.\nHaim comincia a recitare all'et\u00e0 di 10 anni, interpretando il ruolo di Larry nella serie televisiva \"I gemelli Edison\" (1982-1986). Ha debuttato nel film thriller \"Firstborn\" del 1984 in cui interpretava un ragazzo appartenente ad una famiglia minacciata dal violento compagno della madre, interpretato da Peter Weller. Il primo giorno di riprese, Haim volle complimentarsi con l'attore pi\u00f9 grande per la sua interpretazione, ma Weller lo blocc\u00f2 per la gola spingendolo contro il muro e avvertendolo di non rivolgergli la parola dopo le riprese. Furono necessari tre assistenti per separarli. Pi\u00f9 tardi, Haim ammise di esser stato terrorizzato dall'esperienza. Weller si scus\u00f2 con Haim per l'incidente e attribu\u00ec tutto al metodo di recitazione, poich\u00e9 stava cercando di rimanere nei panni del personaggio malvagio che stava interpretando. La co-star Sarah Jessica Parker disse di Haim: \"\u00abHa un talento naturale e vero charme. L'ho adorato\u00bb.\" Haim visse per quasi due mesi in un loft di New York con Sarah Jessica Parker e Robert Downey Jr.\nNel 1985, Haim apparve in ruoli minori nei film \"L'ammiratore segreto\" e \"L'amore di Murphy\". Si assicur\u00f2 il ruolo principale in \"Unico indizio la luna piena\" basato sul romanzo di Stephen King. Haim cominci\u00f2 ad essere riconosciuto e a guadagnare stima, vincendo il suo primo Young Artist Award per il film \"A time to Live\". In quel tempo, suo padre gli faceva da manager, e rifiut\u00f2 per il figlio un ruolo in \"Mosquito Coast\", che fu dato pi\u00f9 tardi all'attore River Phoenix.\nIl ruolo che fece emergere Haim venne nel 1986, quando collabor\u00f2 con Kerri Green, Winona Ryder e Charlie Sheen in un film intitolato \"Lucas\". Haim comp\u00ec 14 anni sul set a Chicago, e si innamor\u00f2 della collega Kerri Green, chiedendole di uscire non sapendo che allora la ragazza avesse 18 anni. Questo fatto lo ispir\u00f2 nella sua prestazione lavorativa. Haim lesse il copione per il ruolo che venne attribuito a River Phoenix in \"Stand by me\" ma ottenne la parte di Lucas lo stesso giorno dell'offerta del film. Pi\u00f9 tardi, Haim dichiar\u00f2 che non avrebbe cambiato decisione. La sua interpretazione in \"Lucas\" gli valse la nomina per uno Young Artist Award. Concluso il film, Haim si trasfer\u00ec a Los Angeles.\nNel 1987, Haim ottenne il ruolo di Sam Emerson,in \"Ragazzi perduti\". Inizialmente, il regista non era intenzionato ad aggiungere Haim al cast, ma si convinse poi durante il loro primo incontro. In questo periodo, Haim conosce e lega una particolare amicizia che durer\u00e0 per molto tempo col collega Corey Feldman. Ricorda questa esperienza come uno dei suoi momenti migliori di tutta la sua vita. Il ruolo fa guadagnare a Haim un'altra nomina allo Young Artist Award come miglior giovane attore.\nIl film leg\u00f2 molto i due attori Corey Haim e Corey Feldman da divenire migliori amici anche fuori dal set. Hanno spesso partecipato per gli stessi ruoli o per gli stessi film. Ormai ribattezzati \"I due Corey\", divennero le giovani star pi\u00f9 pagate degli anni Ottanta. Privilegiato ormai dalla sua nuova fama, Haim diventa cliente regolare dell'Alphy's Soda Pop Club, un night club privato per attori minorenni nell'Hollywood Roosevelt Hotel. Nell'era delle riviste giovanili, Haim era uno dei soggetti preferiti; il suo sorriso asimmetrico era diventato un marchio di fabbrica, e sembrava godere di una grande reputazione da rubacuori.\nSuccessivamente, Haim recit\u00f2 in \"Licenza di guida\", secondo film col collega Feldman. Il film fece vincere all'attore un secondo Young Artist Award. Durante le riprese del film, Haim aveva ancora il foglio rosa e ottenne la patente proprio in quel periodo. Successivamente recit\u00f2 in \"Alterazione Genetica\". Haim e Feldman si ritrovarono a lavorare insieme in un altro film intitolato \"Un piccolo sogno\"; quattro giorni prima delle riprese, Haim si ruppe una gamba, e gli sceneggiatori aggiunsero questo dettaglio come parte del suo personaggio per far combaciare il tutto. Quando venne il momento di togliere la gessatura, Haim dovette indossarne una finta.\nHaim era un bevitore di birra gi\u00e0 dai tempi di \"Lucas\", quando aveva soltanto 14 anni, e un anno pi\u00f9 tardi, sul set di \"Ragazzi perduti,\" prov\u00f2 la marijuana. L'attore conferm\u00f2: \"\u00abHo vissuto nella Los Angeles degli anni Ottanta, che non era il migliore dei luoghi. Mi sono fatto di cocaina per un anno e mezzo circa, poi sono passato al crack.\u00bb\"\nAffermo pi\u00f9 tardi che durante il film \"Licenza di guida\" ci fu il punto di rottura che lo port\u00f2 a diventare dipendente. Dal ritorno delle vacanze nel maggio dell'89, Haim disse alla stampa di essere pulito da un mese, di avere cessato l'abuso di sostanze e di non aver bisogno dell'aiuto di tali. L'attore dichiar\u00f2: \"\u00abVoglio essere pulito per me stesso, per nessun altro. Non parlavo pi\u00f9 con mia madre, non sono pi\u00f9 andato a scuola per quattro mesi e mezzo, \u00e8 spaventoso ritornare con i piedi per terra dopo tutto ci\u00f2, dopo esser stato dipendente, ma \u00e8 qualcosa che dovevo fare.\u00bb\", rivelando di esser rimasto molto scosso e scombussolato, anche per via della gente che gli stava intorno, quella con cui usciva.\nNell'ottobre del 1989 Haim apparve nello stage dal vivo \"Knott's Berry Farm\" con DJ Hollywood Hamilton, prendendo parte ad una campagna antidroga giovanile. Le migliaia di ragazze che facevano parte del pubblico non la smettevano di urlare e, per la sicurezza dell'attore, si dovette scortarlo via dall'edificio. Haim afferm\u00f2 di esser stato cos\u00ec terrorizzato da non esser pi\u00f9 andato in nessuno stage dal vivo. La madre disse che quella era la prima volta in cui Corey si rese conto di quanto fosse famoso. Dopo avergliene parlato, Haim le disse: \"\u00abWow mamma, tutte queste ragazze erano qui per me?\u00bb\" e lei gli rispose: \"\u00abS\u00ec Corey, io ero seduta tra di loro ed erano tutti li per te.\u00bb\"\nNel novembre dell'89, dopo esser stato due volte in un centro di riabilitazione, Haim pubblic\u00f2 un proprio video promozionale intitolato \"Me, Myself and I\", che seguiva le vicende delle sue giornate tipo. Mal girato e interpretato, si \u00e8 subito pensato che l'attore fosse stato sotto l'influenza di qualche sostanza. Considerato uno dei peggiori video di sempre, Haim afferm\u00f2 nel filmato di essere pulito, consigliando di rimanere nelle scuole, fare i bravi e di essere chiunque si voglia essere. Afferm\u00f2 dunque poi di esser stato sotto effetto di stupefacenti e apr\u00ec una linea telefonica per ragazzi dedicata ai problemi legati alla droga.\nAnni Novanta.\nNegli anni Novanta, Haim prese parte a film come \"La banda dei Rollerboys\". Tuttavia, i problemi di droga continuarono e cominci\u00f2 mano a mano a perdere fan. La sua interpretazione ne risent\u00ec e la sua carriera negli anni Novanta cominci\u00f2 a calare in quanto le sue abitudini si facevano risentire sul lavoro. \"Vedere qualcuno cos\u00ec giovane e con cos\u00ec tanto talento rincorso dai propri demoni \u00e8 dura\". Nel 1991 all'et\u00e0 di 19 anni, Haim esord\u00ec in \"Dream Machine\", che gli port\u00f2 ruoli in film come \"Oh, what a night\" e \"Game Over - Scacco alla regina\".\nNel 1992 partecip\u00f2 al thriller erotico \"Spazzati via \u2013 Blown Away\", con la partecipazione di Corey Feldman e Nicole Eggert, con la quale era coinvolto sentimentalmente, e ha recitato insieme anche in \"Scacco alla regina\" e \"Il ragazzo pon pon\". Eggert rivel\u00f2 la presenza di medici sul set che avrebbero aiutato Haim tenendolo sotto controllo e lontano dalle droghe con il timore che potesse essere cacciato dal film. Lei ricorda di aver girato le scene durante la giornata e aver passato le nottate con Haim nella sala d'emergenza, attaccato a una flebo, mentre pregava i medici per una prescrizione diversa, per poi tornare al lavoro il giorno dopo. Durante il film, Feldman lo ha accidentalmente colpito durante una scena di lotta.\nNel febbraio del 1993, un uomo di nome Michael Bass, che aveva precedentemente stretto accordi immobiliari con Haim, riport\u00f2 alla polizia il fatto di esser stato minacciato dall'attore con un'arma da fuoco durante una discussione, motivo per cui Haim venne poi arrestato. Sempre nel 1993, Haim partecip\u00f2 ad un videogioco chiamato \"Double Switch\". Nel 1994 si rec\u00f2 a Mannheim per firmare un contratto con la casa discografica tedesca Edel per registrare un album. Tuttavia l'accordo fall\u00ec e l'album rimase inedito e solamente l'anno furono pubblicate due canzoni: \"You give me everything\" e \"Do you like it like that\".\nDurante i due anni successivi, Haim recit\u00f2 nei seguiti di due suoi vecchi film, \"Fast Getaway 2\" e \"Prendi gli occhiali e scappa\", seguito di \"Un piccolo sogno\". A seguire film\u00f2 \"Scuba School\" e \"Life 101\". Haim fece anche l'audizione per il ruolo di Robin nel film di Joel Schumacher \"Batman Forever\", ma non ottenne la parte. Brooke McCarter fece da manager a Haim nel met\u00e0 degli anni Novanta, ma per via della sua dipendenza lasci\u00f2 il ruolo.\nNel 1996, Haim prese parte ad altri film tra cui \"Snowboard Academy\", \"Demolition High\", \"Fever Lake\" e \"Busted\", film questo diretto da Feldman. Quest'ultimo fu costretto per\u00f2 a licenziarlo dopo che Haim si rifiut\u00f2 di abbandonare l'uso di droga sul set e confess\u00f2 pi\u00f9 tardi che quella fu una delle cose pi\u00f9 difficili che avesse dovuto fare. Haim ha avuto poi un ruolo minore nel film \"Merlin: The Quest Begins\" e, nel 1997, \u00e8 apparso in \"Never too Late\" e nel seguito di \"Demolition High\", \"Demolition University\", in cui \u00e8 stato accreditato come produttore esecutivo.\nHaim rimase al verde dopo esser stato licenziato dal film \"Paradise Bar\" nel 1996. Dovette addirittura vendere alcuni dei suoi oggetti preziosi, e a quel punto le richieste per altri film cessarono. Nel 1999 gir\u00f2 a Montreal un film di basso costo chiamato \"Universal Groove\".\nAnni 2000.\nNel 2000 circa, Haim cerc\u00f2 di tornare a far parte dell'industria del cinema partecipando al film \"Without Malice\" con Jennifer Beals e Craig Sheffer. Poco dopo questa esperienza pass\u00f2 altro tempo in un centro di riabilitazione.\nIn una intervista del 2004, pubblicata sul \"The Sun\", Haim disse: \"\u00abCominciai a prendere tranquillanti, che erano decisamente migliori delle droghe stimolanti come la cocaina, l'anfetamina, ecc., proprio per il fatto che fossi sempre nervoso. Ma da una si passa a due, da due a quattro, poi quattro diventano otto, fino a che non arrivi a prenderne 85 al giorno. I dottori non riuscivano a credere che riuscissi a prenderne cos\u00ec tante, e quello era solo il Valium, non parlo delle altre pillole che stavo prendendo\u00bb\". Haim fin\u00ec in riabilitazione per un totale di quindici volte a causa della sua dipendenza.\nIl 10 agosto del 2001, la madre trova Haim incosciente nel suo bungalow a Los Angeles. Venne trasportato d'urgenza all'UCLA Medical Center dove i dottori lo stabilizzarono. Due settimane prima dell'incidente, il 23 luglio 2001, Haim era stato ricoverato nello Sherman Oaks Hospital. Non avendo l'assicurazione sanitaria, fu dimesso ancora debilitato. Costretto a pagare le spese mediche, cerc\u00f2 di vendere ciocche dei suoi capelli e un suo molare su eBay. Nel 2001, Haim fu il soggetto del documentario \"E! True Hollywood Story\". Mandato in onda il 17 ottobre, il documentario mostrava Haim mentre viveva in un appartamento sopra un garage a Santa Monica con la madre.\nFeldman ha parlato spesso dei suoi tentativi di aiutare l'amico durante la sua dipendenza e lo ha accolto in casa sua nell'ottobre del 2001. All'et\u00e0 di 29 anni, Haim pass\u00f2 quattro giorni nella residenza di Michael Jackson, Neverland, con l'amico Feldman. Pi\u00f9 tardi Feldman disse: \"\u00abHa tentato cos\u00ec tante volte il suicidio, pi\u00f9 volte \u00e8 stato trovato in stato di overdose, non riesco nemmeno spiegarvi cosa si prova a vederlo con la bava alla bocca, scendere le scale e trovarlo in quello stato, sbavando e non essendo capace di parlare, dovendo fargli ingoiare del carbone attivo pur di farlo respirare.\u00bb\"\nNel 2004, Haim \u00e8 stato il soggetto di una canzone della band irlandese The Thrills, \"Whatever Happened to Corey Haim?\", e alla domanda rispose: \"\u00abPer otto anni e mezzo, me ne sono stato li, guardavo film, me ne stavo nel letto a mangiare del cibo, essendo semplicemente infelice.\u00bb\" Haim parl\u00f2 pi\u00f9 tardi nel \"Larry King Live\" del periodo lontano dai riflettori, dichiarando di non aver lasciato l'appartamento per tre anni e mezzo, e di esser passato dai 68 kg circa a 136; aument\u00f2 cos\u00ec tanto di peso poich\u00e9 anche il cibo era diventato una delle tante dipendenze.\nRitorno e anni conclusivi.\nNel 2004, Haim sembr\u00f2 aver superato le sue abitudini dopo che la madre lo convinse ad andare con lei a Toronto e trasferirsi li, e afferm\u00f2: \"\u00abSono pulito, sobrio, umile e felice.\u00bb\" Nel 2006, Haim intraprende uno show col collega Feldman intitolato \"I due Coreys\", che prosegu\u00ec con una seconda stagione nel 2008; per questo evento, Haim fece incidere due anelli Tiffany per lui e Feldman, \"\u00abPer il nostro show, per la nostra vita, per qualsiasi cosa.\u00bb\"\nLa trama della serie si basa principalmente su Haim che va a vivere con Feldman e la moglie, cercando di rimettersi in carreggiata, creando scompiglio nella famiglia. La serie prese una svolta spiacevole dopo l'evidente ricaduta dell'attore poco prima sella seconda stagione. Ci\u00f2 richiese una pausa di sei mesi prima di girare il seguito. Haim venne nominato per un premio canadese per il suo ruolo nello show e messo all'ottavo posto nella classifica dei Canadesi Preferiti in una serie TV.\nNel 2007, Haim dichiara: \"\u00abVoglio essere quel tipo di persona di cui si parla, quando si parla di ritorno in scena. Vorrei che la gente imparasse da ci\u00f2 che mi \u00e8 successo, vedere che sono umano, e comprendere che ho commesso errori proprio come loro, ma ci\u00f2 non deve consumarli, devi cercare di camminare attraverso la pioggia, ed \u00e8 quello che sto cercando di fare.\u00bb\"\nNel primo episodio della seconda stagione di \"I due Coreys\", Haim affronta Feldman, dicendo di esser stato molestato sessualmente all'et\u00e0 di 14 anni da uno dei suoi conoscenti. Haim dichiar\u00f2 che la molestia continu\u00f2 per due anni e che Feldman ne fosse a conoscenza. Pi\u00f9 tardi Haim disse di esser stato sveglio durante la molestia e di aver provato molta vergogna per quello che stava succedendo. Afferm\u00f2: \"\u00abSono arrivato a Hollywood, un piccolo ragazzino eccitato, sotto l'effetto di droghe, alimentato da droghe.\u00bb\" Questa confessione inaspettata port\u00f2 a un allontanamento tra Haim e Feldman, cos\u00ec che l'improvvisazione dello show continu\u00f2 a mostrare il lato oscuro delle loro vite da teen-star.\nIl 7 febbraio 2008, Haim gest\u00ec una pubblicit\u00e0 a pagamento nella pubblicazione del commercio di Hollywood Variety, con una stampa a pagina intera dichiarando: \"\u00abQuesta non \u00e8 una bravata, sono tornato, sono pronto a lavorare, sono pronto per fare ammenda.\u00bb\" Nel febbraio 2008 cominciarono le riprese del sequel di \"Ragazzi perduti\", \"Lost Boys: The Tribe\", con alcuni dei membri del cast originale. Haim pianse davanti alle telecamere quando gli fu detto che non c'era una parte per lui nel film. In seguito gli fu assegnato un cameo, ma torn\u00f2 sul set sotto l'uso di sostanze e senza ricordare le sue battute. La sua scena apparve solamente durante i titoli di chiusura.\nFeldman dichiar\u00f2 che non avrebbe pi\u00f9 rivolto la parola al collega fino a quando non si fosse disintossicato, e aggiunse: \"\u00abNon credo che al momento sia una persona sicura da avere vicino a mia moglie e ai miei figli, per una moltitudine di ragioni.\u00bb\" Haim dichiar\u00f2: \"\u00abAmer\u00f2 sempre Corey Feldman, ma ho perso il 105% di rispetto nei suoi confronti e di sua moglie.\u00bb\" Dopo la ricaduta, Haim ebbe un incidente automobilistico sotto effetto di stupefacenti durante le riprese. Troncando pubblicamente il suo legame con Haim, Feldman dichiar\u00f2: \"\u00abNon me ne star\u00f2 qui a guardarlo mentre distrugge la sua vita.\u00bb\" \"I due Coreys\" venne cancellata a met\u00e0 della seconda stagione, nel luglio del 2008.\nNel luglio del 2008 Haim gir\u00f2 il film commedia \"Shark City\" a Toronto. Verso la fine di luglio divent\u00f2 bisognoso e senza dimora a Los Angeles. Haim fu accolto dal cantante e compositore G Tom Mac, che scrisse \"Cry Little Sister\" per la colonna sonora del film \"Ragazzi Perduti\".\nInsieme svilupparono un'idea per un reality show chiamato \"Lost Boy Found\", documentando la dipendenza e il ricovero dell'attore attraverso lo studio musicale di Mac, dove gli era stato concesso di rimanere. Mac promise che se Haim fosse rimasto pulito, gli avrebbe permesso di andare in tour con lui. \u00c8 stato girato un pilot in cui l'attore disse: \"\u00abSono distrutto e non ho una casa, non mi sarei mai aspettato di arrivare fin qui, in questa situazione.\u00bb\"\nIl 6 gennaio del 2009, Haim e Mac fecero un'intervista via radio di due ore per promuovere lo show. A un certo punto, Mac afferm\u00f2 di aver pensato che Haim stesse per morire a causa di complicazioni d'astinenza quel giorno. Lo show non venne preso in considerazione. Dopo il film \"American Sunset\", girato in Canada nel giugno 2009, Haim venne estradato negli Stati Uniti a causa dei suoi problemi di droga e fu costretto a pagare il suo avvocato ogni volta che avrebbe viaggiato attraverso il confine."}
{"id": "1665658", "revid": "767487", "url": "https://it.wikipedia.org/wiki?curid=1665658", "title": "Takeo Doi (psicoanalista)", "text": "Takeo Doi ha fatto un'importante critica della societ\u00e0 giapponese contemporanea nell'opera \"Anatomia della dipendenza\", che analizza la causa e gli effetti del comportamento culturale giapponese \"amae\".\nNel 1986 Takeo Doi ha pubblicato un altro libro, \"L'anatomia del s\u00e9\", che allarga la sua precedente analisi del concetto di \"amae\" attraverso un esame pi\u00f9 approfondito della distinzione tradizionale tra \"honne e tatemae\".\nDoi si \u00e8 laureato all'Universit\u00e0 di Tokyo.\nPer un'ampia critica della sua opera, che considera la teoria di Doi semplicemente come un'altra variante del \"nihonjinron\", vedi Dale, Peter N. 1986. \"The Myth of Japanese Uniqueness\" (Il mito della unicit\u00e0 giapponese) Oxford, London. Nissan Institute, Croom Helm.pp.116-175"}
{"id": "1665660", "revid": "56620", "url": "https://it.wikipedia.org/wiki?curid=1665660", "title": "Thegn", "text": "Il thegn (in antico inglese scritto \"\u00feegn\", plurale \"\u00feegnas\") era nella societ\u00e0 anglosassone un alto funzionario di corte.\nIl termine aveva in origine il significato di \"persona che serve un'altra persona\", o di (per il dizionario Bosworth) \"persona impegnata nel servizio di un re o di una regina, sia all'interno della casa che fuori\". \nTuttavia la parola sembra aver assunto gradualmente un significato pi\u00f9 tecnico, fino ad andare a denotare una classe che conteneva al suo interno numerose suddivisioni. Infatti, in quanto servitore, il termine marcava una relazione personale piuttosto che una distinzione sociale, e la sua posizione individuale era largamente determinata dal livello dell'uomo a cui prestava servizio (a capo della classe erano i servitori del re). \nTra i loro compiti era il presenziare regolarmente a corte e occuparsi a rotazione di vari servizi quali il mantenimento del re in contatto con le contee, e individualmente erano usati per affari occasionali nei quali il re aveva un interesse personale. Quest'ultimo, a sua volta, si preoccupava di mantenere la loro dignit\u00e0 quali elementi necessari per l'onore della corona."}
{"id": "1665661", "revid": "2178", "url": "https://it.wikipedia.org/wiki?curid=1665661", "title": "Circo (Roma antica)", "text": ""}
{"id": "1665662", "revid": "1711941", "url": "https://it.wikipedia.org/wiki?curid=1665662", "title": "Fir Bolg", "text": "Nella mitologia irlandese, i Fir Bolg (indicati anche come Fir Bholg o Firbolg) erano uno dei popoli che vissero in Irlanda prima dell'arrivo dei \"T\u00faatha D\u00e9 Danann\", gli d\u00e8i dei celti gaelici. Creature sovrumane, dagli attributi a volte mostruosi, avevano conquistato la Verde Isola ai demoniaci Fomoriani e furono costretti a cederla ai D\u00e9 Danann dopo essere stati sconfitti nella \"C\u00e9t-chath Maige Tuired\" (\"Prima battaglia di Mag Tuired\").\nSecondo recenti teorie storiche, i Fir Bolg altro non sarebbero che la trasposizione mitologica di quelle genti di stirpe celtica (Belgi o Galli) che occuparono l'Irlanda prima dei Gaelici.\nMitologia.\nSecondo la mitologia irlandese (fond. \"Lebor Gab\u00e1la \u00c9renn\"), i Fir Bolg erano giunti in Irlanda in tre ondate: i Fir Bolg, i Fir Domnann e i Gaileanga. Questi tre popoli vengono per\u00f2 indicati genericamente come Fir Bolg. Al momento del loro arrivo, l'Irlanda era praticamente disabitata. I precedenti occupanti, i Nemediani, erano stati massacrati dai Fomoriani, d\u00e8i-d\u00e8moni dall'aspetto ed il comportamento mostruoso, facilmente accomunabili ai Titani della mitologia greca. I precursori dei Nemediani, le genti di Parthol\u00f3n, avevano strappato la Verde Isola ai Fomoriani ma erano stati poi stroncati da una pestilenza.\nOrmai padroni dell'Irlanda, i Fir Bolg vi si sparsero. La minaccia dei Fomoriani, tutt'altro che sedata, pare non gravasse su di loro come era invece valso per i loro predecessori.\nSovrano dei Fir Bolg al tempo della conquista della Verde Isola era, secondo la narrazione di Tuan mac Carell, parte del \"corpus\" \"Lebor Na Huidre\" (\"Libro della Vacca Bruna\"), Semion figlio di Stariat. Secondo il \"Lebor Gab\u00e1la \u00c9renn\" furono per\u00f2 i figli di Dela, discendente di Nemed e quindi imparentato con i Nemediani gi\u00e0 massacrati dai mostruosi Fomoriani, a dare il primo vero assetto politico all'isola, fondando i reami storici dell'Irlanda (1934 a.C. - \"AFM\"): Sl\u00e1ine mac Dela, il pi\u00f9 giovane dei cinque, ebbe il Leinster, Gann il Munster del nord, Sengann il Munster del sud, Genann il Connacht e Rudraige l'Ulster. I fratelli scelsero Sl\u00e1ine come sovrano supremo.\nIniziato con un atto di grande concordia fraterna, il quarantennale dominio dei Fir Bolg sull'Irlanda venne invece caratterizzato da una serie ininterrotta di regicidii, intrighi e detronizzazioni violente.\nQuando i T\u00faatha D\u00e9 Danann giunsero in Irlanda dal Nord (1897 a.C. - \"AFM\"), il loro sovrano, Nuada, chiese ai Fir Bolg met\u00e0 dell'isola per il suo popolo ma questi rifiutarono. I due popoli si scontrarono nella Battaglia di Mag Tuired, dove i Fir Bolg furono sconfitti e il loro re, Eochaid mac Eirc, ucciso dalla dea Morrigu. Tuttavia, visto l'eroismo mostrato da alcuni Fir Bolg (tra cui Sreng), i Tuatha concessero loro un quarto dell'isola, dove poter vivere. I Fir Bolg scelsero il Connacht, nell'Irlanda nord-occidentale.\nNel Ciclo dell'Ulster, saga mitologica ambientata nel I secolo a.C., i Fir Bolg, comandati dal campione Ferdiad, figurano quali mercenari della regina Medb del Connacht nella saga \"T\u00e1in B\u00f3 C\u00faailnge\". I discendenti di Semion ci vengono descritti come creature non prettamente umane: chiassosi giganti amanti della birra.\nStoria.\n\u00c8 probabile che i Fir Bolg rappresentino, nella successiva mitologia irlandesi, quei popoli celtici di lingua ivernica (irlandese primitivo) che abitarono la Verde Isola prima dell'arrivo dei celti di lingua goidelica. I Fir Bolg hanno una probabile connessione col popolo storicamente esistito dei Belgi, conosciuti in Gallia e Britannia, e con i Builg del Munster (Irlanda sud-occidentale). I Fir Domnann, invece, vengono connessi ai Dumnoni, mentre i Gaileanga ai Laigin, che diedero il nome al Leinster da loro dominato (Irlanda sud-orientale).\nMolte altre, comunque, sono le teorie sull'origine dei Fir Bolg: come quella secondo cui, una volta sottomessi dai Gaelici, sarebbero divenuti la classe pi\u00f9 bassa della societ\u00e0, quella dei lavoratori manuali (tanto che \"\"Fir Bolg\" sarebbe una corruzione di \"Breeches-Wearers\"\": cio\u00e8, appunto, lavoratori manuali).\nCuriosit\u00e0.\nFirbolg \u00e8 anche il nome di un tipo di gigante nel gioco di ruolo \"Dungeons &amp; Dragons\".\nI Firbolg sono anche una razza del reame di Hibernia nel videogioco Dark Age of Camelot."}
{"id": "1665665", "revid": "1873017", "url": "https://it.wikipedia.org/wiki?curid=1665665", "title": "Campionati mondiali di karate 2006", "text": " La 18\u00aa edizione del campionato mondiale di karate si \u00e8 svolta a Tampere dal 12 al 15 ottobre 2006.\nIn questa edizione ha visto primeggiare nel medagliere la nazionale italiana capace di vincere 5 medaglie d'oro aggiudicandosi 3 prove su 4 di kata."}
{"id": "1665669", "revid": "767487", "url": "https://it.wikipedia.org/wiki?curid=1665669", "title": "Luti Chroma", "text": "Luti Chroma \u00e8 stato un gruppo rock, formatosi a Bologna alla fine degli anni settanta. Il gruppo realizz\u00f2 tre dischi e una musicassetta e si guadagn\u00f2 un posto tra le band pi\u00f9 conosciute della scena rock bolognese degli anni ottanta.\nStoria del gruppo.\nPeriodo di attivit\u00e0.\nIl debutto discografico avvenne nel 1978, anno in cui vengono dati alle stampe \"Lucy Foster\" e la musicassetta \"Luti Chroma\"..\nIl 2 aprile 1979 i Luti Chroma partecipano al \"Bologna Rock\", un festival che si svolse al Palasport e che vedeva sul palco i migliori gruppi dell'allora scena punk rock e new wave bolognese. Fra questi vi erano i Windopen, Gaznevada, Skiantos, Bieki, Naphta, Confusional Quartet, Andy J. Forest, Frigos e Cheaters.\nIl 1980 \u00e8 l'anno dei dischi \"Siamo Tutti Dracula\" e \"Luti Chroma\" che regalarono maggiore notoriet\u00e0 al gruppo, segnandone anche lo scioglimento. Il gruppo ha inciso per l'etichetta Harpo's Bazaar (in seguito Italian Records) e per la WEA.\nIl dopo Luti Chroma.\nDopo l'esperienza Luti Chroma, i musicisti della band hanno continuato la carriera musicale: Tullio Ferro compone brani (alcuni divenuti veri e propri successi) per artisti come Vasco Rossi e Lucio Dalla; Mauro Patelli suona stabilmente da trent'anni con Luca Carboni ed Ignazio Orlando da una ventina di anni; Giovanni Pezzoli e Gaetano Curreri hanno fondato gli Stadio (gruppo musicale); Massimo Cappa ha suonato in tour con Gianna Nannini, Lucio Dalla e ha sostituito temporaneamente Pezzoli come batterista degli Stadio, a Sanremo 1984 e in vari passaggi tv, visto l'infortunio all'occhio capitato al collega poche settimane prima del Festival; il nome di Leo Tormento Pestoduro \u00e8 legato agli Skiantos..\nNel 2003, Oderso Rubini e Andrea Tinti hanno pubblicato presso Arcana Editore il libro \"Non disperdetevi. 1977-1982 San Francisco, New York, Bologna. Le citt\u00e0 libere del mondo\" che documenta il fermento culturale che anim\u00f2 Bologna nei primi anni '80, e che contiene anche un doppio cd con le esibizioni live delle band durante la manifestazione \"Bologna Rock '80\". I Luti Chroma sono presenti all'interno del volume e con due brani nel cd allegato.\nFormazione.\nAlla batteria si alternarono diversi strumentisti quali Giovanni Pezzoli, Leo \"Tormento Pestoduro\" Ghezzi, Massimo Cappa, Roberto Bovini, Lino Prencipe, Renato Raineri e Gianni Cuoghi."}
{"id": "1665674", "revid": "474175", "url": "https://it.wikipedia.org/wiki?curid=1665674", "title": "Sterpenich", "text": "Sterpenich \u00e8 una frazione della citt\u00e0 belga di Arlon, confina con il Lussemburgo, con il paese di Steinfort.\nIl villaggio ha cominciato ad avere pi\u00f9 abitanti con la costruzione di IKEA (Arlon). Il costo delle case \u00e8 pi\u00f9 alto di quello della citt\u00e0 di Arlon e del resto della Vallonia. Il villaggio ha una chiesa. Per il momento \u00e8 l'unico posto in Belgio che ha l'AVDSL. \nIl paesino \u00e8 stato importante quando erano ancora presenti le frontiere. Il villaggio ha inoltre un'azienda agricola al suo interno. \u00c8 prevista la costruzione di un \"Centre de loisir\" (Centro di divertimento) di fronte ad Ikea. Ci saranno negozi, locali, un cinema, ristoranti, ecc. Inoltre \u00e8 presente una piccola pista di volo per aerei leggeri, per imparare a guidare questo tipo di aerei e ricevere una licenza.\nInoltre Sterpenich ha al suo interno ha il Castello e fattoria di Sterpenich. La sicurezza del paese dipende dalla polizia di Arlon."}
{"id": "1665679", "revid": "28592", "url": "https://it.wikipedia.org/wiki?curid=1665679", "title": "Veliero a 3 alberi", "text": ""}
{"id": "1665690", "revid": "14691", "url": "https://it.wikipedia.org/wiki?curid=1665690", "title": "Mikumi National Park", "text": ""}
{"id": "1665691", "revid": "1305772", "url": "https://it.wikipedia.org/wiki?curid=1665691", "title": "Mikumi", "text": ""}
{"id": "1665696", "revid": "36426", "url": "https://it.wikipedia.org/wiki?curid=1665696", "title": "Area sacra di Sant'Omobono", "text": ""}
{"id": "1665697", "revid": "466539", "url": "https://it.wikipedia.org/wiki?curid=1665697", "title": "Hon'ne e tatemae", "text": "Hon'ne e tatemae sono parole giapponesi che descrivono fenomeni sociali riconosciuti.\nHon'ne (\u672c\u97f3) si riferisce ai sentimenti veritieri e ai desideri profondi di una persona. Questi possono essere contrari al ruolo sociale o alle aspettative della societ\u00e0 o della famiglia in base alla propria posizione e alle circostanze, e spesso sono tenuti nascosti a tutti, tranne ai propri amici pi\u00f9 intimi. Tatemae (\u5efa\u524d), letteralmente \"facciata\", indica il comportamento e le opinioni che una persona mostra in pubblico. \"Tatemae\" \u00e8 quello che la societ\u00e0 si aspetta, ci\u00f2 che \u00e8 richiesto in base alla propria posizione e alle circostanze, e queste possono o no corrispondere al proprio \"hon'ne\".\nImpatto culturale.\nLa contrapposizione \"hon'ne\"/\"tatemae\" \u00e8 da considerare di importanza capitale nella cultura giapponese Il fatto stesso che la lingua giapponese abbia parole per definire questi concetti porta alcuni specialisti di \"Nihonjinron\" a considerare tale concettualizzazione come prova della grande complessit\u00e0 e rigidit\u00e0 giapponese nell'etichetta e nella cultura.\nSi pu\u00f2 sostenere che \"hon'ne\" e \"tatemae\" siano una necessit\u00e0 culturale derivante dal fatto che un gran numero di persone vivono in una nazione-isola relativamente piccola. Anche con le moderne tecniche agricole, oggi la produzione nazionale del Giappone soddisfa solo il 39% del fabbisogno alimentare della popolazione, pertanto, prima dell'era moderna, cooperare strettamente ed evitare il conflitto era di vitale importanza nella vita quotidiana. Per questa ragione i Giapponesi tendono ad evitare il conflitto in ogni modo, specialmente nel contesto sociale.\nIl conflitto tra \"hon'ne\" e \"giri\" (doveri sociali) \u00e8 uno degli aspetti del dramma teatrale giapponese in ogni epoca. Una trama tipica vede il protagonista che deve scegliere tra rispettare i suoi doveri nei confronti della famiglia o del signore feudale, o inseguire un amore segreto. Alla fine, la morte rappresenta l'unico modo per risolvere il dilemma.\nFenomeni come gli \"hikikomori\" e i \"single parassiti\" sono considerati esempi di un problema crescente della cultura giapponese contemporanea: quello di una nuova generazione che cresce nell'incapacit\u00e0 di affrontare la dualit\u00e0 dell'honne/tatemae in una societ\u00e0 moderna sempre pi\u00f9 complessa. La mancanza di riti di iniziazione - come esistevano un tempo - e la forte pressione che in Giappone si esercita sui giovani adulti, rendono difficile per molti giovani affrontare gli aspetti paradossali dell'et\u00e0 adulta e dell'economia capitalista.\nIl dibattito se \"tatemae\" e \"hon'ne\" siano un fenomeno unicamente giapponese \u00e8 ancora aperto in Occidente, specialmente tra gli studiosi in campo antropologico e artistico.\nPericolo del culturalismo.\nI concetti di \"hon'ne\" e \"tatemae\" appena descritti andrebbero comunque analizzati con molta cautela, al fine di non cadere nella trappola di una visione culturalista del Giappone e del popolo giapponese, non fedele alla realt\u00e0. In effetti i concetti di \"tatemae\" (\u5efa\u524d) e \"hon'ne\" (\u672c\u97f3) possono essere legati molto facilmente al \"Nihonjinron\", un punto di vista che considera la societ\u00e0 giapponese completamente omogenea, presupponendo che i Giapponesi differiscano radicalmente da tutti gli altri popoli conosciuti, il che \u00e8, ad esempio, l'opinione dell'autore Chie Nakane. D'altro canto, molti ricercatori giapponesi, come Yoshihiko Amino o Eiji Oguma per esempio, hanno mostrato come queste visioni nazionaliste fossero solo un'illusione e hanno tentato mediante le loro opere di smontare questo concetto di \"Nazione omogenea\" o l'idea che le regole della societ\u00e0 giapponese potessero essere comprensibili solo ai giapponesi stessi e non agli stranieri."}
{"id": "1665698", "revid": "158913", "url": "https://it.wikipedia.org/wiki?curid=1665698", "title": "Andronico di Pannonia", "text": "Cristiano di Roma, fu salutato da Paolo alla fine dell'epistola ai Romani come uno dei suoi \u201c\"parenti e compagni di prigionia\"\u201d. Dice di lui che \u201c\"era in Cristo\"\u201d prima di Paolo stesso e lo chiama \u201c\"apostolo insigne\"\u201d (). \nFu forse marito di Giunia se questo nome, citato con il suo, apparteneva a una donna. Proclamato santo dalla Chiesa, viene ricordato il 30 giugno. "}
{"id": "1665700", "revid": "62748", "url": "https://it.wikipedia.org/wiki?curid=1665700", "title": "Paisa", "text": "Paisa (in urdu \u067e\u06cc\u0633\u06c1 ; plurale \"paise\") \u00e8 una moneta di valore pari ad 1/100 di rupia o di taka bengalese ed \u00e8 usato in molti paesi tra cui Bangladesh, India, Nepal e Pakistan.\nIl nome ha molte variazioni tra cui \"poisha\" (in particolare in Bangladesh), \"pice\" (nell'India britannica) e \"besa\" nella Somalia italiana.\nFino agli anni 1950 in India ed in Pakistan (e prima del 1947 nell'India britannica), il paisa valeva 3 pie, \u00bc di anna o 1/64 di rupia. \nDopo la transizione della rupia indiana al sistema decimale, il paisa fu chiamato per alcuni anni \"naya paisa\" (\"nuovo paisa\")."}
{"id": "1665701", "revid": "118421120", "url": "https://it.wikipedia.org/wiki?curid=1665701", "title": "Besa (moneta)", "text": "La besa \u00e8 stata una moneta coniata dal governo italiano per la circolazione nella Somalia, allora colonia italiana.\nStoria.\nIl governo italiano decise l'emissione di una moneta specifica per la Somalia italiana. Questa moneta, la rupia somala, era suddivisa in 100 bese. \nIn base al decreto n. 95 del 28 gennaio 1909, furono coniate monete in rame da 1, 2 e 4 bese. Al dritto era rappresentato il re Vittorio Emanuele III ed al rovescio l'indicazione del valore in italiano e somalo.\nFurono coniate dal 1909 al 1913 e dal 1921 al 1924. Cessarono di avere corso legale dal 1\u00ba luglio 1925, quando la rupia fu sostituita dalla lira somala. \nTutte le monete erano opera dell'incisore capo della zecca di Roma, Luigi Giorgi."}
{"id": "1665704", "revid": "339392", "url": "https://it.wikipedia.org/wiki?curid=1665704", "title": "11\u00aa Divisione corazzata britannica", "text": ""}
{"id": "1665705", "revid": "709565", "url": "https://it.wikipedia.org/wiki?curid=1665705", "title": "Dango", "text": "Il \u00e8 una sorta di gnocco giapponese fatto di farina di riso e riso glutinoso. Viene spesso servito con il t\u00e8 verde.\nI \"dango\" vengono mangiati tutto l'anno, ma le differenti variet\u00e0 sono tradizionalmente mangiate in date stagioni. Da tre a quattro \"dango\" sono spesso serviti in uno spiedo. Una variet\u00e0 di \"dango\" di Hokkaid\u014d \u00e8 fatta di farina di patate e cotta in forno con \"shoyu\" (salsa di soia).\nTipi di dango.\nEsistono molte variet\u00e0 di \"dango\" che prendono solitamente il nome dal condimento servito su o con essi.\nTermini derivati.\nUn comune proverbio giapponese, \"Hana yori dango\" (traducibile con \"meglio i dango che i fiori\"), si riferisce alla preferenza verso le cose pratiche rispetto a quelle estetiche (originariamente un commento scherzoso su chi va allo ohanami per il cibo e le bevande, pi\u00f9 che per guardare i ciliegi in fiore).\n\"Dango\" \u00e8 usato internazionalmente tra i giocatori di go come termine sprezzante per un gruppo di pietre inefficiente e simile a degli gnocchi nel gioco del go. \u00c8 anche il nome di una inventata nel 1991.\nVi \u00e8 anche un'acconciatura, che consiste in due chignons simili a dei dango a entrambi i lati della testa, conosciuta talvolta come \"odango\".\nDa \"dango\" \u00e8 inoltre derivato il termine dorodango, una forma di espressione artistica che consiste nel manipolare del fango per creare una sfera lucente e levigata di forma simile ad un dango."}
{"id": "1665706", "revid": "158913", "url": "https://it.wikipedia.org/wiki?curid=1665706", "title": "Giunia", "text": "Giunia fu un'apostola della prima comunit\u00e0 cristiana.\nAgiografia.\nIl nome - femminile, ma in alcuni manoscritti presente al maschile - compare fra quelli dei cristiani di Roma ai quali san Paolo rivolge i suoi saluti personali: \u201c... miei parenti e compagni di prigionia, illustri tra gli apostoli, e fattisi cristiani prima di me\u201d. ().\nIl personaggio cos\u00ec designato doveva essere imparentato in qualche modo con l'apostolo e doveva essersi apertamente convertito prima di lui alla fede cristiana.\nNon sappiamo esattamente a quale dei periodi di prigionia, comunque anteriore a quelli di Cesarea e di Roma, allude Paolo dicendo che Andronico e Giunia erano stati anche suoi compagni di prigionia.\nAndronico, citato nello stesso passo, potrebbe essere marito di Giunia.\nCulto.\nProclamata santa dalla Chiesa ortodossa, la sua memoria viene commemorata il 17 maggio, insieme ad Andronico. Dei due cristiani non c'\u00e8 traccia invece nel Martirologio romano.\nSebbene il nome in alcuni manoscritti si trovi al maschile, Giunia era un nome comune per le donne, mentre non c'\u00e8 attestazione dell'equivalente maschile nel mondo antico."}
{"id": "1665709", "revid": "1318658", "url": "https://it.wikipedia.org/wiki?curid=1665709", "title": "X10", "text": ""}
{"id": "1665712", "revid": "36426", "url": "https://it.wikipedia.org/wiki?curid=1665712", "title": "Tempio di Vespasiano e Tito", "text": ""}
{"id": "1665713", "revid": "36426", "url": "https://it.wikipedia.org/wiki?curid=1665713", "title": "Tempio degli Dei Consenti", "text": ""}
{"id": "1665714", "revid": "13833", "url": "https://it.wikipedia.org/wiki?curid=1665714", "title": "Alloglotta", "text": ""}
{"id": "1665716", "revid": "1925487", "url": "https://it.wikipedia.org/wiki?curid=1665716", "title": "Pierre Louis Moreau de Maupertuis", "text": "Introdusse in Francia le idee di Newton con l'opera \"Sulle leggi dell'attrazione\" e il \"Discorso sulle differenti figure degli astri\" del 1732, che influenz\u00f2 Voltaire. \nFormul\u00f2 per la prima volta il principio di minima azione, che da lui prende il nome di \"Principio di Maupertuis\".\nBiografia.\nNacque a Saint-Malo, in Francia, impar\u00f2 la matematica grazie all'assistenza di un tutore privato. \nLa sua reputazione come scienziato e come uomo di lettere si accrebbe notevolmente quando si trasfer\u00ec a Parigi; qui incontr\u00f2 Marivaux, acquis\u00ec buone competenze matematiche. Nel 1723 fu aggregato all\"'Acad\u00e9mie Royale des Sciences,\" l'anno dopo scrisse \"Sur la forme des instruments de musique,\" forma che influenza le caratteristiche delle note. Seguirono lavori matematici sulle curve; come segretario del naturalista Bignon pubblic\u00f2 un saggio sulle salamandre. Nel 1728 visit\u00f2 Londra e fu eletto fellow della Royal Society.\nIl matematico svizzero Gabriel Cramer gli consigli\u00f2 di seguire il corso di Johann Bernoulli a Basilea, nel 1729, e questo segn\u00f2 l'inizio dell'amicizia con quella importante famiglia di matematici svizzeri. Apprese la teoria dei vortici di Cartesio, la meccanica di Leibniz e la teoria della gravitazione di Newton (di cui Bernoulli non approvava la teoria dell'azione a distanza).\nTornato a Parigi, scrisse di meccanica e astronomia, in particolare sui corpi in rotazione e la natura degli anelli di Saturno.\nNel 1732 si concentr\u00f2 sulle teorie di Isaac Newton, che ancora ai suoi tempi non erano accettate al di fuori dell'Inghilterra e che in Francia suscitavano l'ostinata opposizione dei cartesiani. Nella loro corrispondenza di quell'anno Voltaire si fece spiegare le teorie newtoniane e gli scriveva: \"la vostra prima lettera mi ha battezzato nella religione newtoniana, con la seconda ho ricevuto la cresima\" (le Lettere inglesi di Voltaire, che riguardavano anche quei temi, furono pubblicate nel 1734). Nel trattato \"Figures des astres\" espose le sue idee sulla forma della Terra.\nIn seguito contest\u00f2 i modelli proposti da Jacques Cassini sulla presunta forma ovale della terra. Nel 1735 l'Accademia di Parigi decise di inviare due spedizioni nei due emisferi per misurare in entrambi un grado di meridiano e chiarire la controversia: in Peru sotto la guida di Condamine e in Lapponia sotto quella di Maupertuis, con Alexis Clairault. Entrambe le imprese (1736) furono molto difficoltose, Maupertuis e i suoi soffrirono attacchi d'insetti in estate, insopportabile freddo d'inverno, un naufragio nel Baltico, ma egli pot\u00e9 dimostrare, nella sua relazione del 1737 all'Accademia, che la terra era schiacciata ai poli, come previsto dalla teoria newtoniana. Scrisse \"Sur la figure de la Terre\" (1738) che gli diede fama, attacc\u00f2 pesantemente Jacques Cassini, ruppe con Clairault e Johann Bernouilli, frequent\u00f2 Voltaire e \u00c9milie du Ch\u00e2telet, a Basilea divenne grande amico di Johann (II) Bernouilli.\nNel 1740 si rec\u00f2 a Berlino invitato da Federico II di Prussia, venne fatto prigioniero dagli austriaci durante la battaglia di Mollwitz (1741) e torn\u00f2 in patria. Nel 1743 fu eletto all'Acad\u00e9mie Fran\u00e7aise. Successivamente (1746) fu nominato presidente della \"Preu\u00dfische Akademie der Wissenschaften\" di Berlino, ma la sua posizione soffr\u00ec il sarcasmo di Voltaire (a Berlino dal 1749 al 1752) divenuto suo avversario e il lungo conflitto tra la Francia e la Prussia. L'Accademia di Parigi lo espulse dopo una campagna denigratoria di Jacques Cassini; fu reintegrato solo alla morte di questi (1756).\nNegli studi che lo resero celebre, \"Loi du mouvement et du repos\" (1744) e \"Essai de cosmologie\" (1750), enunci\u00f2 il principio di minima azione che prese il suo nome: \u00abquando si verifica un qualche cambiamento nella Natura, la quantit\u00e0 d\u2019azione impiegata per questo cambiamento \u00e8 sempre la minore possibile\u00bb (1744). Per lui \u00e8 un principio unificante di tutte l leggi dell'universo e una prova dell'esistenza di Dio: \"Dato che le leggi del movimento che da esso si deducono sono precisamente le stesse di quelle osservate in natura, possiamo ammirarne l'applicazione a tutti i fenomeni: il movimento degli animali, la vegetazione delle piante, la rivoluzione dei corpi celesti; lo spettacolo dell'universo diventa tanto pi\u00f9 grande, tanto pi\u00f9 bello, tanto pi\u00f9 degno del suo Autore\".\nSi dedic\u00f2 alla filosofia naturale sostenendo idee originali che vennero in parte pubblicate nel celebre libro \"V\u00e9nus physique\" (1745). In quest'opera Maupertuis, discutendo la formazione dell'embrione, si oppone al preformismo allora imperante, riproponendo l'epigenesi e sostenendo idee (quali l'ereditariet\u00e0 dei caratteri parentali, la mutazione casuale, ecc.) che anticipano in qualche misura i concetti della moderna genetica Importante fu anche la sua attivit\u00e0 di moralista, che lo porter\u00e0 alla pubblicazione dell\"'Essai de philosophie morale\" (1749), in cui difende la verit\u00e0 e la superiorit\u00e0 del Cristianesimo sulle dottrine pagane, all'epoca riviviscenti. \nNel 1751 pubblica sotto pseudonimo la \"Dissertatio inauguralis metaphysica de universali natur\u00e6 systemate,\" poi tradotta in francese (1754) e inclusa nell'edizione completa delle \"\u0152uvres\" con il nome pi\u00f9 noto di \"Syst\u00eame de la Nature,\"1756), nella quale elabora l'ipotesi di un panpsichismo universale (contenente anche una forma di monismo neutrale), da opporre alle tesi materialistiche d'impianto meccanicistico e riduzionistico, in cui gli elementi, dotati di un potere embrionale di percezione e coscienza, agiscono secondo un fine immanente stabilito da Dio. L'opera sar\u00e0 origine di una diatriba con Diderot, che, in una serie di obiezioni, accuser\u00e0 Maupertuis di spinozismo; accusa tuttavia smentita con veemenza dall'autore stesso, e che appare non del tutto fondata, giacch\u00e9 le idee espresse da Maupertuis nell'opera rappresentano una particolare combinazione dei pensieri di Leibniz, Newton e Malebranche, uniti alle pi\u00f9 recenti scoperte biologiche, in particolare quelle espresse da Buffon nel secondo volume dell'Histoire naturelle (1749) (vedi \"La logica del vivente in Maupertuis: dall'attrazione newtoniana al determinismo psicobiologico\", di Federico Focher). Lo stesso autore, attaccando il meccanicismo deterministico e riduzionistico di Epicuro e Cartesio, si volge indirettamente anche contro Spinoza, e soprattutto contro il contemporaneo e conterraneo La Mettrie che su tale teoria fisico-biologica aveva posto il fondamento del suo sistema metafisico materialistico. In seguito, tuttavia, Diderot rivaluter\u00e0 e riprender\u00e0 le idee di Maupertuis all'interno della celebre opera \"Le R\u00eave de d'Alembert\".\nNel 1751 in uno scritto Johann Samuel K\u00f6nig, altro allievo di Bernoulli fatto nominare da Maupertuis nell'Accademia prussiana, mise in dubbio la paternit\u00e0 dello stesso Maupertuis sul principio di minima azione, sulla base di una presunta lettera di Leibniz a Jakob Hermann (1707) in cui quel concetto sarebbe gi\u00e0 stato espresso; Maupertuis costrinse Eulero (il pi\u00f9 famoso membro dell'Accademia prussiana) a dichiarare che ci\u00f2 era falso, K\u00f6nig fu costretto a dimettersi e la controversia compromise i rapporti di Maupertuis con Voltaire.\nNel 1752 Maupertuis pubblica le \"Lettres\", brevi lettere scientifiche e filosofiche in cui presenta criticamente lo stato dell'arte delle scienze fisiche e naturali alla met\u00e0 del secolo; quelle di carattere medico-biologico sono interessanti per modernit\u00e0 e acutezza: nella spesso citata \"Lettera sulla generazione degli animali\" attraverso uno studio su una famiglia di Berlino rilancia la teoria epigenetica contro il preformismo allora imperante. Nella quarta Lettera espone l'ipotesi della mera esistenza fenomenica del mondo corporeo, facendosi cos\u00ec sostenitore di una forma d'idealismo su base empiristica. L'ultima, la celebre \"Lettre sur le progr\u00e8s des sciences\", propone innovative (a volte fantasiose) linee di ricerca che avrebbero richiesto finanziamenti governativi. le Lettres suscitarono le ironie di Voltaire e la conseguente rottura fra i due.\nSi occup\u00f2 anche di linguistica e glottologia, pubblicando due brevi opuscoli, nei quali aderisce a posizioni non differenti da quelle del vescovo Berkeley.\nTrascorse gli ultimi anni di vita, dapprima nel sud della Francia e infine a Basilea dove mor\u00ec nel 1759, ospite della famiglia Bernoulli. Venne sepolto a Dornach, nella chiesa cattolica nella quale si pu\u00f2 ancora vedere, sul pavimento in cotto, la pietra tombale con la sola scritta \u00abMAUPERTUIS\u00bb e, sulla parete, una lapide celebrativa (non originale).\nIl finalismo e il principio di Maupertuis.\nMaupertuis, appartenendo alla corrente leibniziana, individu\u00f2 il principio di minima azione generalizzando il principio di Fermat, nell'intento di trovare un'alternativa alle leggi della dinamica di Newton, viste come insufficienti, poich\u00e9 conducevano ad un universo costituito da un moto casuale di particelle interagenti secondo la sola legge di gravit\u00e0, che non spiegava la presenza di strutture organizzate e della vita nell'Universo, e pi\u00f9 razionale del continuo intervento dell\"'Orologiaio\" creatore del cosmo ipotizzato da Newton.\nRiconoscimenti.\nIn suo onore sono stati intitolati un asteroide, 3281 Maupertuis, e sulla Luna, il cratere Maupertuis e una Rima, Rimae Maupertuis."}
{"id": "1665719", "revid": "66387", "url": "https://it.wikipedia.org/wiki?curid=1665719", "title": "Teoria potenziale", "text": ""}
{"id": "1665721", "revid": "36426", "url": "https://it.wikipedia.org/wiki?curid=1665721", "title": "Tempio di Augusto e Livia (Vienne)", "text": ""}
{"id": "1665722", "revid": "158913", "url": "https://it.wikipedia.org/wiki?curid=1665722", "title": "Sila (apostolo)", "text": "Agiografia.\nSila e Giuda, detto Barsabba, furono scelti per accompagnare Paolo e Barnaba ad Antiochia dove avrebbero dovuto comunicare alla comunit\u00e0 cristiana di quella citt\u00e0 le decisioni che erano state appena prese al concilio di Gerusalemme. Secondo talune versioni, Sila non torn\u00f2 a Gerusalemme con Barsabba, ma si ferm\u00f2 ad Antiochia. \nPaolo, separandosi da Barnaba, prese con s\u00e9 Sila. Sila era a fianco di Paolo in occasione dell'incidente di Filippi in Macedonia: Paolo aveva liberato una schiava da uno spirito che la possedeva, ma i suoi padroni, che traevano profitto dalla sua pazzia che la faceva profetare, fecero gettare in prigione i missionari. Quella notte i detenuti furono miracolosamente liberati, riuscendo anche a convertire i loro carcerieri.\nSila condivise le sofferenze di Paolo anche a Tessalonica dove, dopo avere convertito alcuni ebrei, furono entrambi inseguiti fino alla casa di Giasone, che li ospitava, e a stento riuscirono a sottrarsi ai loro persecutori. Con Paolo, Sila raggiunse Berea e insieme conquistarono numerosi adepti. Ma gli ebrei di Tessalonica continuavano a perseguitarli. Paolo part\u00ec per Atene lasciando a Tessalonica Sila, nel frattempo raggiunto da Timoteo: i due avevano ricevuto l'istruzione di raggiungerlo il pi\u00f9 presto possibile.\nA Corinto Sila si trover\u00e0 ancora a fianco dell'Apostolo: il suo nome compare accanto di quello di Paolo nei saluti da questi indirizzati da Corinto alla Chiesa di Tessalonica. A questo punto, perdiamo le sue tracce. Ricompare parecchi anni pi\u00f9 tardi, intorno al 62-64 a fianco di Pietro apostolo come latore e probabilmente segretario redattore della lettera che Pietro indirizz\u00f2 alle comunit\u00e0 dell'Asia Minore. Adolf von Harnack ha avanzato l'ipotesi che possa essere l'autore della \"Lettera agli Ebrei\".\nCulto.\n\u00c8 commemorato 13 luglio dalla Chiesa cattolica, il 26 gennaio da quella luterana, il 30 luglio da quella ortodossa."}
{"id": "1665724", "revid": "1318658", "url": "https://it.wikipedia.org/wiki?curid=1665724", "title": "X12", "text": ""}
{"id": "1665726", "revid": "108210843", "url": "https://it.wikipedia.org/wiki?curid=1665726", "title": "Parco nazionale di Mikumi", "text": "Il parco nazionale di Mikumi (Mikumi National Park in inglese) \u00e8 un'area naturale protetta della Tanzania centro-orientale. Il parco fu istituito nel 1967; attualmente copre un'area di 3230 km\u00b2, ed \u00e8 il quarto pi\u00f9 grande parco del paese dopo il Serengeti, il Ruaha e il Katavi. \nTerritorio.\nIl Mikumi confina a sud con la riserva di caccia del Selous (uno dei pi\u00f9 grandi parchi faunistici al mondo); le due aree formano un unico ecosistema, noto come ecosistema di Selous-Mikumi, il pi\u00f9 vasto dell'intero continente africano. Altre due aree naturali confinanti sono il parco nazionale dei monti Udzungwa e i monti Uluguru. \n\u00c8 attraversato dalla strada che congiunge Dar es Salaam (a 283 km dal parco) e Iringa; lo si pu\u00f2 raggiungere da Dar es Salaam anche con voli charter e in pullman.\nFlora.\nIl paesaggio del Mikumi viene spesso paragonato a quello del Serengeti. La strada che attraversa il parco lo divide in due aree con ambienti parzialmente distinti. La zona nord-occidentale \u00e8 caratterizzata dalla pianura alluvionale del bacino del fiume Mkata, pi\u00f9 ricca di pozze e di fauna. La vegetazione di questa zona \u00e8 costituita da savana punteggiata da acacie, baobab, alberi delle salsicce, tamarindi e qualche rara palma. In quest'area, nella parte pi\u00f9 lontana dalla strada, si trovano le spettacolari formazioni rocciose dei monti Rubeho e Uluguru. La parte sudorientale del parco \u00e8 meno ricca di fauna, e poco accessibile.\nFauna.\nLa fauna comprende numerose delle specie caratteristiche della savana africana. Secondo le guide locali, a Mikumi le probabilit\u00e0 di vedere un leone che si arrampica su un tronco d'albero sono maggiori che nel Manyara (celebre per essere uno dei pochi posti dove i leoni esibiscono questo comportamento). Nel parco si trova anche una sottospecie endemica di giraffa, che i biologi considerano l'anello di congiunzione fra la giraffa masai (\"Giraffa tippelskirchi\") e la giraffa reticolata (\"Giraffa reticulata\"). Altri animali presenti nel parco sono elefanti, zebre, gnu, impala, eland, kudu, antilopi nere, iene maculate, facoceri, babbuini, coccodrilli, leopardi e bufali. A circa 5 km dall'ingresso settentrionale del parco ci sono due pozze abitate da ippopotami. Sono state contate nel parco oltre 400 specie di uccelli.\nTurismo.\nIl Mikuni appartiene al circuito dei parchi faunistici della tanzania meridionale, meno battuti dal turismo internazionale e maggiormente protetti dal punto di vista ambientale. La maggior parte degli itinerari che attraversano il Mikuni procedono in direzione del Parco nazionale di Ruaha e del Selous. I safari hanno luogo soprattutto nella zona nord-occidentale, dove sono tracciate le piste per i fuoristrada. La stagione consigliata per la visita al parco \u00e8 quella secca compresa fra maggio e novembre.\nAll'interno del campo si trovano due lodge, due campi tendati fissi, e tre campeggi. Nella cittadina di Mikumi, ai bordi del parco, ci sono diverse guesthouse."}
{"id": "1665728", "revid": "810736", "url": "https://it.wikipedia.org/wiki?curid=1665728", "title": "Tempio di Ercole Invitto", "text": ""}
{"id": "1665733", "revid": "599013", "url": "https://it.wikipedia.org/wiki?curid=1665733", "title": "Jean-Luc Cr\u00e9tier", "text": "Fu uno dei punti di forza della nazionale francese negli anni 1990; pur non avendo ottenuto vittorie in Coppa del Mondo, conquist\u00f2 la medaglia d'oro olimpica nella discesa libera a distanza di trent'anni dall'ultimo titolo vinto da uno sciatore francese, Jean-Claude Killy a .\nBiografia.\nCr\u00e9tier, specialista delle prove veloci originario di Bourg-Saint-Maurice, debutt\u00f2 in campo internazionale in occasione dei Mondiali juniores di Sestriere 1983; esord\u00ec ai Giochi olimpici invernali a , classificandosi 6\u00ba nella combinata e non concludendo lo slalom speciale. In Coppa del Mondo ottenne il primo risultato di rilievo il 22 dicembre 1988 a Sankt Anton am Arlberg (7\u00ba in combinata); l'esordio iridato avvenne a Saalbach-Hinterglemm 1991, dove fu 11\u00ba nel supergigante.\nAi XVI Giochi olimpici invernali di fu 24\u00ba nel supergigante e 4\u00ba nella combinata; due stagioni dopo conquist\u00f2 il primo podio in Coppa del Mondo, chiudendo al 3\u00ba posto la discesa libera della Val Gardena del 18 dicembre 1993. 24\u00ba nella discesa libera e non classificato nella combinata ai XVII Giochi olimpici invernali di , ai successivi Mondiali di Sierra Nevada 1996 fu, nelle stesse specialit\u00e0, rispettivamente 35\u00ba e 16\u00ba.\nAnche ai Mondiali di Sestriere 1997, sua ultima presenza iridata, gareggi\u00f2 nella discesa libera e nella combinata, piazzandosi rispettivamente 15\u00ba e 13\u00ba; nel 1998 sal\u00ec per l'ultima volta sul podio in Coppa del Mondo, il 23 gennaio a Kitzb\u00fchel in discesa libera (3\u00ba), e ai successivi XVIII Giochi olimpici invernali di , sua ultima presenza olimpica, vinse la medaglia d'oro nella discesa libera e si classific\u00f2 25\u00ba nel supergigante. Cr\u00e9tier fu costretto a chiudere prematuramente la carriera a causa di un grave infortunio occorsogli in Val Gardena durante la discesa libera di Coppa del Mondo del 19 dicembre 1998."}
{"id": "1665740", "revid": "287204", "url": "https://it.wikipedia.org/wiki?curid=1665740", "title": "Federal Open Market Committee", "text": "Il Federal Open Market Committee (italiano \"Comitato federale del mercato aperto\", FOMC) \u00e8 un organismo della Federal Reserve incaricato di sorvegliare le operazioni di mercato aperto negli Stati Uniti e ne \u00e8 il principale strumento di politica monetaria. \nIl FOMC regola la politica monetaria specificando l'obiettivo a breve termine e cio\u00e8 decidendo il federal funds rate, ovvero il livello dei tassi d'interesse negli USA.\nComponenti del FOMC.\nSono membri del FOMC di diritto i 7 appartenenti al Board of Governors, il Presidente della Federal Reserve di New York e 4 degli 11 altri Presidenti delle altre Federal Reserve Bank, che sono suddivisi a loro volta in 4 gruppi e su base annuale. I Presidenti non membri partecipano e contribuiscono alle riunioni, ma senza diritto di voto.\nRotazioni previste.\nLa rotazione annuale viene definita alla prima riunione annuale del comitato. Le rotazioni previste per gli anni 2018, 2019 e 2020 sono le seguenti:\nLa Federal Reserve di New York, membro di diritto indipendentemente dalla rotazione, non \u00e8 menzionata nella tabella. Il Primo vicepresidente della Federal di New York \u00e8 di diritto il membro alternativo in sostituzione del Presidente."}
{"id": "1665741", "revid": "123567", "url": "https://it.wikipedia.org/wiki?curid=1665741", "title": "Tassi d'interesse", "text": ""}
{"id": "1665743", "revid": "287204", "url": "https://it.wikipedia.org/wiki?curid=1665743", "title": "Basketbola klubs ASK R\u012bga", "text": "Il Basketbola klubs ASK R\u012bga (in italiano \"Club cestistico dell'ASK Riga\"), noto anche come ASK R\u012bga, \u00e8 stata la sezione di pallacanestro maschile della societ\u00e0 polisportiva lettone Armijas Sporta Klubs R\u012bga di Riga.\nL'ASK partecip\u00f2 alla massima divisione del campionato lettone, giocando le partite casalinghe al Daugavas Sporta nams; i suoi colori sociali furono il blu e il giallo.\nStoria.\nLa societ\u00e0 visse il suo periodo migliore alla fine degli anni cinquanta, conquistando tre titoli nazionali dell'Unione Sovietica e tre Coppe dei Campioni.\nDopo la caduta dell'impero sovietico, la societ\u00e0 cess\u00f2 l'attivit\u00e0 sportiva. Nel 1995, per\u00f2, si fuse con il BK Broc\u0113ni dando origine al'ASK/Broc\u0113ni e partecip\u00f2 al campionato lettone. Dopo il fallimento del 2001 la squadra rinacque come Skonto R\u012bga, ma fall\u00ec nuovamente nel 2004. Rifondato come BK R\u012bga, il club riprese il nome originario nel 2006, conquistando l'anno successivo il suo ultimo titolo nazionale. Nella stagione 2007-08 ha perso in finale contro il Barons.\nIn seguito a gravi problemi finanziari il club \u00e8 fallito nel settembre 2009, cessando ogni attivit\u00e0 sportiva."}
{"id": "1665748", "revid": "287204", "url": "https://it.wikipedia.org/wiki?curid=1665748", "title": "Ca\u00e7apava", "text": "Ca\u00e7apava \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di S\u00e3o Jos\u00e9 dos Campos."}
{"id": "1665749", "revid": "4711", "url": "https://it.wikipedia.org/wiki?curid=1665749", "title": "ASK Riga", "text": ""}
{"id": "1665751", "revid": "400694", "url": "https://it.wikipedia.org/wiki?curid=1665751", "title": "Specchio nella cultura di massa", "text": "Lo specchio \u00e8 un oggetto che, per le sue caratteristiche, ha colpito e stimolato l'immaginario umano, entrando nel folklore e nella mitologia di vari popoli. \u00c8 spesso legato al tema del doppio, dell'universo alternativo o del mondo alla rovescia, della bellezza e della divinazione. Tra le numerose attestazioni, spiccano in particolare lo specchio magico, quello di Alice ideato da Carroll, il mito di Narciso e alcune rappresentazioni della \"vanitas\".\nNelle credenze popolari, gli specchi, duplicando la realt\u00e0, sarebbero in grado di imprigionare l'anima nell'immagine riflessa. Di qui l'usanza, oggi non molto diffusa, di coprire gli specchi alla morte di qualcuno per permettergli di raggiungere l'aldil\u00e0. La connessione specchio/anima \u00e8 anche all'origine di caratteristiche tipiche delle creature demoniache: alcune, tra cui i vampiri secondo talune versioni, non riflettono la propria immagine poich\u00e9 prive di anima; altre, come il basilisco, muoiono all'istante nel vedersi in uno specchio o in una qualunque superficie riflettente.\nIn generale, lo specchio rimanda all'occhio e alla vista, intesi soprattutto come strumento di conoscenza del mondo esteriore e interiore come nel ciclo di arazzi fiamminghi \"La dama e l'unicorno\". Per questo \u00e8 spesso legato all'iconografia della Verit\u00e0 e della Prudenza (in latino \"Veritas\" e \"Prudentia\"), rappresentate nell'atto di tenere in mano questo oggetto e contemplarlo. Gli occhi stessi sono definiti popolarmente gli \"specchi dell'anima\" poich\u00e9 rifletterebbero - o tradirebbero - il carattere, l'umore e le intenzioni di una persona. Tuttavia, se lo sguardo \u00e8 rivolto esclusivamente su di s\u00e9, l'autocontemplazione porta a narcisismo e vanit\u00e0 (in latino \"Vanitas\").\nLo specchio, dunque, incarna una valenza negativa o positiva secondo i casi: in esso ci si perde e ci si riconosce, si scopre ci\u00f2 che \u00e8 fugace (la bellezza) e ci\u00f2 che \u00e8 eterno (l'essere), si distingue il dissimile dal simile.\nLa credenza secondo cui rompere tale oggetto porterebbe sfortuna, causando sette anni di disgrazia, \u00e8 amplificata dal potere talvolta sinistro attribuito agli specchi, sebbene derivi probabilmente da una constatazione pi\u00f9 pragmatica: lo specchio, infatti, era un tempo un bene prezioso, la cui distruzione significava un'ingente perdita economica; una volta infranto, e dunque inservibile, era arduo per le famiglie popolari sostituirlo con un altro.\nLo specchio come duplicatore del mondo.\nGli specchi replicano il mondo, lo duplicano invertendo destra e sinistra; mostrano un ambiente che appare reale ma \u00e8 invece, secondo la definizione di Foucault, uno spazio eterotopico. Tale spazio, infatti, pur coincidendo con un luogo (o non luogo) nel quale chi si specchia non si trova effettivamente, \u00e8 tuttavia un posto connesso a tutti gli altri spazi che lo circondano.\nPer la sua fedelt\u00e0 nel riflettere le immagini, lo specchio \u00e8 inoltre utilizzato nei cosiddetti test di realt\u00e0 da eseguire durante un sogno lucido. Guardandosi allo specchio nel corso di un sogno, infatti, pu\u00f2 dare come esito un'immagine deformata, sostituita o persino assente, indice che il soggetto non \u00e8 in stato di veglia.\nLa dimensione illusoria dello specchio che moltiplica la realt\u00e0 \u00e8 un tema ricorrente nella letteratura e nell'arte del Barocco.\nLo specchio e il doppio.\nNonostante l'uomo sia tra i pochi esseri viventi capaci di riconoscere la propria immagine in uno specchio, il riflesso pone comunque il soggetto davanti a un altro s\u00e9 stesso. Lo specchiarsi diviene dunque l'occasione per riconoscersi, scorgere un dettaglio inatteso, persino disconoscersi.\nIl tema del doppio e della specularit\u00e0, presente in varie opere letterarie e cinematografiche (da \"Cuore di tenebra\" di Conrad a \"Paura e desiderio\" di Kubrick, da \"Uno, nessuno e centomila\" di Pirandello a \"Lo specchio nello specchio\" di Ende), \u00e8 difatti uno dei concetti fondamentali della psicologia e della psicoanalisi.\nIl riconoscersi nello specchio vale tanto per l'individuo quanto per la societ\u00e0. Un caso significativo \u00e8 quello del cosiddetto Specchio Sassone, la pi\u00f9 rilevante raccolta normativa del Medioevo tedesco, il cui nome ha un significato analogico: come si pu\u00f2 osservare il proprio volto in uno specchio, cos\u00ec i Sassoni avrebbero potuto vedere ci\u00f2 che era giusto e lecito e ci\u00f2 che non lo era nello Specchio.\nLo specchio come porta.\nIl mondo rovesciato \"dentro\" o \"oltre\" lo specchio \u00e8 uno dei temi topici della letteratura e cinematografia fantastica. Attraversando tale oggetto, i personaggi si ritrovano in una realt\u00e0 dove le leggi fisiche sono spesso sovvertite, invertire, deformate. Lo specchio \u00e8 dunque una porta (o un vero e proprio portale) tra due mondi, di cui uno \u00e8 quello conosciuto, l'altro un universo parallelo talvolta legato al regno dei sogni, dei morti o degli inferi. Non \u00e8 un caso che alcune pratiche esorcistiche prevedano la possibilit\u00e0 di liberare un posseduto riflettendolo in uno specchio e imprigionando il demone di l\u00e0 dalla superficie.\nFrequente, nella fantascienza, \u00e8 anche il tema della dimensione parallela in senso ucronico o distopico. In questo caso, il mondo alternativo replica quello d'origine quanto a luoghi e personaggi, ma differisce da esso nello svolgimento dell'azione: eventi che non si sono verificati al di qua dello specchio, si verificano invece - nel bene e pi\u00f9 spesso nel male - al di l\u00e0. Ne \u00e8 un esempio l'universo dello specchio presente nella saga di \"Star Trek\".\nLo specchio, il sogno e le favole.\nAttraversare lo specchio equivale sovente ad entrare nel mondo dei sogni, un mondo in cui le leggi fisiche o non valgono o funzionano secondo meccanismi differenti rispetto al mondo reale, come avviene per Alice in \"Attraverso lo specchio\" (seppure in stato di veglia).\nIl nesso specchio-sogno ricorre nella filmografia di Ingmar Bergman, in particolare \"La prigione\" e \"Il posto delle fragole\".\nTra gli esempi pi\u00f9 recenti di specchio magico che conduce a una dimensione parallela, la miniserie TV fantasy \"Decimo regno\" (2000) e il film di Terry Gilliam \"Parnassus - L'uomo che voleva ingannare il diavolo\", dove il protagonista (interpretato da Heath Ledger, morto prima della fine delle riprese) muta anche sembianze nell'attraversarlo.\nLo specchio, l'invisibile e gli inferi.\nUn t\u00f2pos letterario e cinematografico \u00e8 l'apparizione nello specchio di creature altrimenti invisibili come fantasmi e demoni, la cui immagine \u00e8 resa pi\u00f9 inquietante dal fatto che, all'atto di voltarsi, non trova corrispondenza nel mondo reale: sono, cio\u00e8, riflessi di corpi visibili solo al di l\u00e0 dello specchio. Ci\u00f2 vale anche per il \"materializzarsi\" di oggetti, lati nascosti della personalit\u00e0 di chi guarda, volti sconosciuti, come - per quest'ultimo caso - nel film \"Il volto\" di Bergman.\nSecondo alcune credenze popolari, gli specchi sarebbero inoltre un portale attraverso cui i morti e gli esseri demoniaci potrebbero passare dal loro mondo a quello umano. Un caso particolare di specchio magico si legge nel romanzo Harry Potter e la pietra filosofale.\nLo specchio come oggetto divinatorio.\nLe credenze popolari attribuiscono allo specchio e alle superfici riflettenti in generale (fra tutte l'acqua ferma), il potere di materializzare il passato e il futuro, eventi presenti ma lontani dal luogo in cui ci si trova, oggetti o esseri nascosti; tutto ci\u00f2, dunque, che gli occhi non potrebbero vedere senza il suo ausilio.\nNella mitologia cinese, ad esempio, i morti osservano la forma in cui rinasceranno in uno specchio magico chiamato \"Yeh Ching\" (\"specchio del destino\" in cinese).\nNel \"Roman de la Rose\", invece, il poeta vede riflessa la sua rosa, ovvero la donna di cui s'innamorer\u00e0, nello specchio di Narciso. Mentre nell'opera seicentesca in latino \"Speculum imaginum veritatis occultae, exhibens symbola, emblemata, hieroglyphica, aenigmata, omni tam materiae, quam formae varietate\" del gesuita Jacob Masen, l'immagine (riflessa) diviene simbolo, emblema, glifo, riferendosi direttamente al Creato e al suo Creatore. Secondo la studiosa Angela Deutsch, il termine \"speculum\" adoperato nel titolo deriverebbe inoltre dall'espressione di San Paolo nella \"Prima lettera ai Corinzi\": \"ma ora vediamo come in uno specchio, in maniera confusa\".\nLo specchio come oggetto magico e fantascientifico.\nOltre a quelle divinatorie, allo specchio vengono attribuite propriet\u00e0 straordinarie di vario genere, sia nel folklore sia in letteratura, nei fumetti, al cinema, nei videogiochi e nei giochi di ruolo. La pi\u00f9 comune consiste nel condurre a una dimensione parallela (per la quale si rimanda al paragrafo \"#Lo specchio come porta\"); altre prendono spunto dalla capacit\u00e0 degli specchi di:\nLo specchio, i vizi e le virt\u00f9.\nLo specchio e la \"Vanitas\".\nLo specchio permette di vedere s\u00e9 stessi, scoprire il proprio aspetto, ammirare la propria bellezza. Quest'ultima, se intesa in chiave positiva, spinge alla contemplazione e conoscenza di s\u00e9; intesa in chiave negativa, invece, al narcisismo e all'attaccamento a beni fugaci e terreni. Il tema della \"Vanitas\", gi\u00e0 presente nell'Antico Testamento (\"vanitas vanitatum\", \"vanit\u00e0 di vanit\u00e0\"), \u00e8 rappresentato di frequente da donne colte nell'atto di guardarsi allo specchio per pura vanit\u00e0.Le stesse sirene, che incarnano una bellezza fatale, sono raffigurate con pettine e specchio, sebbene solo a partire dal II secolo quando, cio\u00e8, le loro sembianze divengono quelle di mostri met\u00e0 donne e met\u00e0 pesci invece che met\u00e0 donne e met\u00e0 uccelli. In araldica, in particolare, ricorre la sirena con lo specchio che, tuttavia, perde la negativit\u00e0 della \"Vanitas\" incarnando al contrario \"Eloquenza\" e \"Persuasione\".Gli specchi, considerati peccaminosi dai seguaci di Girolamo Savonarola, furono tra gli oggetti distrutti in un rogo pubblico a Firenze durante il Fal\u00f2 delle vanit\u00e0, nella festa di marted\u00ec grasso del 7 febbraio 1497. Erano ritenuti inoltre un simbolo della Superbia, assieme al pavone e al pipistrello.Come strumento del demonio, lo specchio compare anche nell'incisione di Max Klinger \"Il serpente\" dalla serie \"Eva e il futuro\". Qui l'episodio biblico della tentazione di Eva e del peccato originale consiste non solo nel cogliere il frutto proibito (che la \"madre degli uomini\" tiene nella mano destra) ma anche nell'ammirarsi cedendo alla vanit\u00e0. La superficie riflettente, inoltre, \u00e8 incastonata in un ramo sviluppatosi in modo innaturale dell'Albero della Conoscenza.\nPur restituendo a chi lo guarda la sua immagine presente, quest'oggetto \u00e8 in realt\u00e0 un monito nei confronti del futuro, del finito, della morte; ricorda, cio\u00e8, che la vita non dura in eterno e che la bellezza deve morire. Celebre, a tale proposito, \u00e8 l'illusione ottica in cui una donna vestita di bianco, che si guarda allo specchio davanti a vari cosmetici, \u00e8 al contempo un teschio: la testa della donna - doppia perch\u00e9 riflessa - si muta nelle orbite, i cosmetici nei denti. Anche il dipinto \"Ragazza davanti allo specchio\" di Pablo Picasso \u00e8 un modo di rappresentare la \"vanitas vantitatum\": lo specchio, strumento del diavolo, restituisce non l'immagine del presente, ma quella drammatica del futuro.\nNel film \"Il posto delle fragole\" di Ingmar Bergman, Sara appare giovane in un incubo del vecchio cugino Isak Borg, il quale un tempo l'amava. Nel sogno, lei lo costringe a guardare il proprio volto invecchiato in uno specchio, dicendogli che presto dovr\u00e0 morire. In \"L'uovo del serpente\", invece, il protagonista Verg\u00e9rus si guarda spirare allo specchio dopo aver assunto del veleno.Di contro, il patto col diavolo di Dorian Gray \u00e8 il vano tentativo dell'uomo di sfuggire alla morte uccidendo il proprio doppio o, meglio, proiettando la morte nella propria immagine, sebbene in questo caso grazie ad un ritratto.\nLo specchio e la \"Veritas\".\nOltre ad essere un simbolo dell\"inganno\", della \"fugacit\u00e0\" e della \"vanit\u00e0\", lo specchio rappresenta anche il loro contrario: \"verit\u00e0\", \"eternit\u00e0\", \"realt\u00e0\". Ci\u00f2 avviene per due motivi: da una parte, questo oggetto \u00e8 un monito verso ci\u00f2 che \u00e8 fasullo ed invita, quindi, a vedere il mondo e s\u00e9 stessi per ci\u00f2 che sono; dall'altra, \u00e8 in grado di mostrare i lati nascosti del mondo, soprattutto ci\u00f2 che esso nasconde alle sue spalle. Collegata a questa visione \u00e8 anche la credenza che i vampiri non siano visibili riflessi in uno specchio. In questo caso, lo specchio sarebbe in grado di distinguere tra vivi e \"morti viventi\".\nIl legame tra specchio e \"Veritas\" \u00e8 attestato gi\u00e0 in due passi nel Nuovo Testamento, ovvero la \"Lettera di Giacomo\" e, ancor pi\u00f9, la seconda lettera ai Corinzi, dove San Paolo afferma che i credenti potranno vedere la gloria del Signore \"come in uno specchio\" e trasformarsi nella sua stessa immagine.Il tema dello \"specchio rivelatore\" avr\u00e0 particolare fortuna nel corso del Medioevo, sia in arte sia in letteratura, dove fior\u00ec un vero e proprio genere letterario, lo \"specchio\" (lat. \"speculum\"), a intento didattico-moraleggiante. Nel XII secolo, ad esempio, Vincent de Beauvais compose un'opera sull'universo, con spirito enciclopedico, dal titolo \"Speculum majus\" (\"Specchio maggiore\") e divisa in quattro parti che descrivono, ciascuna, un aspetto dell'universo stesso: \"Speculum naturale\" (\"Specchio della Natura\"), \"Speculum doctrinale\" o \"Speculum Sapientiae\" (\"Specchio dottrinale\" o \"della Sapienza\"), \"Speculum morale\" (\"Specchio della Morale\"), \"Speculum historiale\" (\"Specchio della Storia\").\nQuesta visione dello specchio come fonte di verit\u00e0 \u00e8 probabilmente collegata anche alla trasparenza e limpidezza del vetro o del cristallo di cui esso \u00e8 fatto (accessorio tipico degli indovini \u00e8 la sfera di cristallo). A questa visione si rif\u00e0 lo \"specchio magico\" di alcune fiabe, come quello cui si rivolgeva la matrigna di Biancaneve, non senza legami con il tema sopra accennato della Vanitas.\nLo specchio e la \"Prudentia\".\nLo specchio, poich\u00e9 permette di conoscere s\u00e9 stessi, invita ad essere virtuosi e - in particolare - autocritici e prudenti. L'oggetto diviene un simbolo, oltre che un \"exemplum\", in tal senso gi\u00e0 ai tempi in cui fu steso il libro della Sapienza.\nNel Medioevo, lo \"speculum perfectionis\" (\"specchio di perfezione\") diede il titolo a un'opera anonima, scritta attorno al 1318 e erroneamente attribuita a frate Leone, sulla vita virtuosa di San Francesco. La vera perfezione, tuttavia, spetta a Dio secondo Dante che fa dire a Adamo \"perch'io la veggio nel verace speglio / che fa di s\u00e9 pareglio a l'altre cose, / e nulla face lui di s\u00e9 pareglio\" (\"perch\u00e9 io vedo [la tua volont\u00e0] nel vero specchio che contiene in s\u00e9 l'immagine perfetta di tutte le realt\u00e0, mentre nessuna [di queste realt\u00e0] pu\u00f2 rendersi immagine perfetta di esso\", \"Par.\" XXVI 106-108). In altre parole, il mondo pu\u00f2 rispecchiarsi interamente in Dio ma non \u00e8 in grado di rispecchiarlo perch\u00e9 finito, limitato, insufficiente; il che, nell'ottica della morale cristiana medievale (o almeno in quella espressa da Dante), dovrebbe spingere a umilt\u00e0 e prudenza, a non \"trapassar del segno\" (\"ibid.\" 118) peccando di superbia.\nLa \"Prudentia\", intesa come virt\u00f9 personificata, fu rappresentata in incisioni del Seicento come una donna che tiene uno specchio nella mano sinistra, nel quale osserva le cose passate e future. In altre incisioni coeve si vede invece un uomo che guarda s\u00e9 stesso in uno specchio (sempre nella mano sinistra), con l'invito a usare cautela, scritto in un nastro in stile araldico: \"INSPICE CAVTVS ERIS\" (\"Guarda, sarai prudente\").\nIn una datata 1640 compare invece solo lo specchio, nella consueta forma ovale, con all'interno altri due piccoli specchi situati ai lati. Al centro di tutti e tre gli specchi, quello maggiore e i due minori, vi \u00e8 un serpente attorcigliato e coronato; il pi\u00f9 grande dei tre ha come piedistallo una clessidra. Sulla fascia superiore dell'ovale campeggia infine il motto latino \"QU\u00c6 FUERINT / QU\u00c6 SINT / QU\u00c6 MOX VENTURA TRAHANTUR\" (\"[Le cose] che potrebbero essere state / Che potrebbero essere / Che stiano per avvenire\").\nLo specchio e le fobie.\nLo specchio \u00e8 anche correlato a una specifica fobia denominata Spettrofobia o Eisoptrofobia, riconosciuta ufficialmente nel 1915. Essa \u00e8 una fobia isterica degli specchi e di vedere allo specchio il riflesso del proprio viso. Gli spettrofobici hanno una costante paura degli specchi e di specchiarsi, pur rendendosi conto dell'irrazionalit\u00e0 di tale paura."}
{"id": "1665752", "revid": "287204", "url": "https://it.wikipedia.org/wiki?curid=1665752", "title": "Igarat\u00e1", "text": "Igarat\u00e1 \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di S\u00e3o Jos\u00e9 dos Campos."}
{"id": "1665754", "revid": "2108263", "url": "https://it.wikipedia.org/wiki?curid=1665754", "title": "Cornelio (Bibbia)", "text": "La conversione di Cornelio \u00e8 narrata nel capitolo 10 e nella prima parte del capitolo 11 degli \"Atti degli apostoli\"; l'evento riveste un'importanza fondamentale nella storia delle prime comunit\u00e0 cristiane, che si aprivano ad accogliere i non circoncisi come i circoncisi, liberandosi dall'antico formalismo. La vicenda avr\u00e0 un peso considerevole nelle decisioni prese nel concilio di Gerusalemme.\nSecondo la tradizione, Cornelio \u00e8 succeduto a Zaccheo come secondo vescovo di Cesarea di Palestina.\nViene venerato come santo.\nRacconto evangelico.\nCornelio era un centurione della coorte romana detta \"Cohors italica\", di stanza a Cesarea, nella provincia romana della Giudea. Fin dai primi versetti del capitolo 10, viene messa in chiaro la singolarit\u00e0 del personaggio, di cui vengono sottolineate le origini estranee al giudaismo e che, tuttavia, viene definito religioso e timorato di Dio. Secondo il racconto biblico, Dio invi\u00f2 a Cornelio un angelo che gli ordin\u00f2 di mandare a chiamare Simon Pietro, il quale in quel momento si trovava a Giaffa. Subito dopo aver ricevuto la visione, il centurione chiam\u00f2 due dei suoi servitori e un soldato che era ai suoi ordini e, dopo aver spiegato loro ogni cosa, li mand\u00f2 a Giaffa.\nLa conversione di Cornelio avviene, tuttavia, solo dopo il racconto di un'altra visione, questa volta indirizzata a Pietro. Nella visione, l'Apostolo vede un oggetto scendere dal cielo, simile a una grande tovaglia, sulla quale si trovavano animali di ogni tipo. Al risuonare di una voce che lo invita a uccidere e mangiare gli animali, Pietro rifiuta poich\u00e9, in accordo con la legislazione biblica, ritiene tali cibi profani e impuri. Al rifiuto dell'Apostolo, la voce risponde dicendo: \"ci\u00f2 che Dio ha purificato, tu non chiamarlo profano\".\nAll'arrivo degli uomini di Cornelio, Pietro capisce il significato della visione: Dio gli aveva mostrato che non si deve chiamare profano o impuro nessun uomo; decide quindi di recarsi a Cesarea. Arrivato a casa del centurione, Pietro pronuncia un discorso in cui racconta il ministero di Ges\u00f9 e la sua resurrezione, ma viene interrotto dall'improvvisa discesa dello Spirito Santo sugli astanti. I fedeli circoncisi venuti con Pietro si stupirono che anche sui pagani si fosse effuso il dono dello Spirito Santo, dal momento che li sentivano parlare in altre lingue e glorificare Dio. Il capitolo 10 si conclude con l'ordine, da parte di Pietro, di battezzare Cornelio e i non circoncisi in sua compagnia.\nIl racconto della vicenda continua nel capitolo 11 deli Atti, fino al versetto 18. Una volta tornato a Gerusalemme, infatti, Pietro viene rimproverato dai fedeli circoncisi che lo accusano di essere entrato in casa e aver mangiato insieme a uomini non circoncisi. Tuttavia, dopo aver udito l'accaduto e la visione ricevuta da Dio, gli astanti si calmarono e riconobbero che Dio aveva concesso anche ai pagani il dono della conversione.\nSignificato.\nIl racconto affronta due temi di fondamentale importanza per il cristianesimo delle origini: l'apertura della missione evangelica ai pagani e la loro impurit\u00e0, da cui derivava il divieto della condivisione della mensa con i fedeli circoncisi. La narrazione tratta entrambe le tematiche, inserendo nella pi\u00f9 ampia cornice della conversione del centurione Cornelio, il tema della comunione di mensa con i pagani. Quest'ultima tematica viene richiamata per tre volte all'interno del testo: essa \u00e8 anticipata dalla visione di Pietro; resa esplicita nelle prime battute di Pietro a casa di Cornelio Cornelio; ribadita nel discorso di difesa di Pietro a Gerusalemme, nel capitolo 11 degli Atti.\nStoricamente il racconto di Pietro e Cornelio mette in luce una forte polemica all\u2019interno della Chiesa degli inizi, che probabilmente aveva coinvolto Simon Pietro in prima persona. Il dibattito riguardava la prassi della circoncisione all'interno della comunit\u00e0 dei fedeli cristiani e, quindi, il rispetto totale dei precetti della tradizione levitica. Fino a quel momento, infatti, il movimento cristiano era composto quasi interamente da Ebrei, per i quali l'accoglienza di pagani non circoncisi all'interno della propria comunit\u00e0 suscitava problemi in quanto, per ragioni di purit\u00e0 rituale, essi erano tenuti a limitare le relazioni con i non Ebrei. Secondo la narrazione evangelica, la questione verr\u00e0 risolta all'interno del concilio di Gerusalemme. In quell'occasione Pietro, chiamato a presiede il consiglio insieme a Giacomo, comincia il proprio discorso con un riferimento all'episodio di Cornelio, ribadendo ancora una volta che l'apertura del Cristianesimo ai pagani rispecchiava pienamente la volont\u00e0 di Dio. Durante il concilio di Gerusalemme si decreta, quindi, l'accoglienza nella Chiesa dei Gentili non circoncisi a cui, tuttavia, viene richiesta un'osservanza parziale di regole alimentari e sessuali.\nCulto.\nViene ricordato come santo dalla Chiesa cattolica e festeggiato il 20 ottobre, mentre la tradizione ortodossa lo commemora il 13 settembre. Cornelio, inoltre, \u00e8 onorato con una festivit\u00e0 minore nel calendario liturgico della Chiesa Episcopale degli Stati uniti d'America, il 4 gennaio."}
{"id": "1665756", "revid": "287204", "url": "https://it.wikipedia.org/wiki?curid=1665756", "title": "Jacare\u00ed", "text": "Jacare\u00ed \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di S\u00e3o Jos\u00e9 dos Campos."}
{"id": "1665758", "revid": "110157", "url": "https://it.wikipedia.org/wiki?curid=1665758", "title": "William Robert Alford", "text": "Serv\u00ec nella United States Air Force; nel 1994 dimostr\u00f2 insieme a Carl Pomerance e Andrew Granville l'esistenza di infiniti numeri di Carmichael.\nMor\u00ec nel 2003 a causa di un tumore al cervello.\nIl suo numero di Erd\u0151s \u00e8 2."}
{"id": "1665760", "revid": "287204", "url": "https://it.wikipedia.org/wiki?curid=1665760", "title": "Santa Branca", "text": "Santa Branca \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di S\u00e3o Jos\u00e9 dos Campos."}
{"id": "1665763", "revid": "143369", "url": "https://it.wikipedia.org/wiki?curid=1665763", "title": "Anice stellato", "text": ""}
{"id": "1665768", "revid": "466539", "url": "https://it.wikipedia.org/wiki?curid=1665768", "title": "Musica romantica", "text": "La musica romantica \u00e8 la musica composta secondo i principi dell'estetica del Romanticismo. Si sviluppa nell'arco di tempo che va dal 1830 (anno della \"Sinfonia fantastica\" di Hector Berlioz) al 1890 (anno di \"Cavalleria rusticana\" di Pietro Mascagni) e si colloca tra il classicismo e la musica moderna.\nUn grande autore preromantico fu Ludwig van Beethoven, che inizi\u00f2 a scrivere musica secondo la linea sentimentale del Romanticismo gi\u00e0 durante la fine del '700. Con l\"'Inno alla gioia\" di Schiller, nella Nona sinfonia, la sua concezione super\u00f2 le forme allora in uso del linguaggio sinfonico e proiett\u00f2 il musicista in una dimensione inesplorata: da semplice artigiano egli divent\u00f2 poeta e ideologo, creatore di miti e profeta di una speranza nuova.\nFurono diversi i rappresentanti della corrente romantica celeberrimi per le loro composizioni, ognuno distintosi per aver portato novit\u00e0 alla musica classica: per esempio Franz Schubert, Hector Berlioz, Robert Schumann, Fryderyk Chopin, Carl Maria von Weber, Felix Mendelssohn, Michail Ivanovi\u010d Glinka, Johannes Brahms, Isaac Alb\u00e9niz, Anton Bruckner, Edward Elgar, Richard Strauss, Horatio Parker, Modest Petrovi\u010d Musorgskij, Gustav Mahler, P\u00ebtr Il'i\u010d \u010cajkovskij, Edvard Grieg, C\u00e9sar Franck, Jean Sibelius, Anton\u00edn Dvo\u0159\u00e1k, Camille Saint-Sa\u00ebns, Sergei Rachmaninov; in Italia Niccol\u00f2 Paganini, Gioachino Rossini, Vincenzo Bellini, Gaetano Donizetti e Giuseppe Verdi.\nFondamentale per l'evoluzione musicale del romanticismo fu anche Franz Liszt, il quale ader\u00ec sin dall'inizio alla nascente musica a programma, rivoluzionandone la tipologia compositiva, e portando ad affermare sul grande palcoscenico un pianismo romantico imponente in grado di sostituire l'orchestra. Oltre a ci\u00f2, si impegn\u00f2 enormemente nella creazione di nuove forme musicali (come il poema sinfonico) e nella modernizzazione di altre gi\u00e0 superate.\nMa fu soprattutto Richard Wagner che partendo dall'esperienza di Beethoven condusse melodia e armonia verso i principi del tonalismo romantico pi\u00f9 evoluto, elaborando un nuovo linguaggio musicale che in seguito avrebbe portato alla dissoluzione della tonalit\u00e0. In Wagner, pi\u00f9 che in altri musicisti, vi fu anche uno stretto legame con la poetica, la filosofia e la politica dell'epoca romantica, in cui l'aspirazione al titanismo o l'ideale della notte e della morte come strumento di salvazione pone i suoi drammi tra gli esempi pi\u00f9 alti del Romanticismo e del decadentismo.\nCon l'avvento del Romanticismo i compositori superarono l'epoca del classicismo avutosi con Haydn e Mozart per approdare ad un'espressione concreta e diretta del sentimento. Furono apportate numerose novit\u00e0: l'orchestra conobbe l'aumento dei fiati e delle percussioni e l'introduzione definitiva come componenti stabili degli ottoni gravi, fra cui il trombone e il bassotuba. Nacque cos\u00ec la figura del direttore d'orchestra, impegnato a dirigere un numero di strumenti sempre pi\u00f9 elevato.\nLa musica ha la capacit\u00e0 di parlare direttamente al cuore ed \u00e8 il mezzo migliore per esprimere emozioni pure. Il pianoforte ebbe una rapida evoluzione tecnica, per questo fatto fu l'elemento preferito degli artisti romantici. Ebbero molto successo il poema sinfonico e la sinfonia programma. \nIl nuovo linguaggio musicale.\nIn questo periodo il linguaggio musicale subisce una rapida evoluzione. Il musicista romantico muta infatti la sua posizione sociale: da un dipendente al servizio di chiese o corti diventa un libero professionista. Per il musicista romantico la ricerca della libert\u00e0 professionale signific\u00f2 la possibilit\u00e0 di esprimere i propri sentimenti e le proprie sensazioni senza dover obbedire alle rigide, aride regole formali che vigevano nel classicismo.\nSi impose dunque una nuova libert\u00e0 formale: alla melodia fu affidato un ruolo-chiave come veicolo dell'espressione, ora frenetica ora malinconica, anche grazie al frequente uso del modo minore. Le dinamiche si fecero pi\u00f9 irregolari, costellate dalle variazioni (agogica-agogiche) (accelerando-accelerandi), (rallentando-rallentandi), (rubato-rubati). Notevole importanza ed autonomia acquisirono i timbri strumentali. Lo strumento musicale prediletto di quest'epoca fu il pianoforte per la quantit\u00e0 di gradazioni d'intensit\u00e0 e timbro di cui \u00e8 capace e per l'elemento lirico e soggettivo legato alla presenza di un unico esecutore.\nNacquero in questo periodo nuove forme musicali caratterizzate dalla concisione, quali il notturno, la romanza senza parole, foglio d'album e il \"Lied\", finalizzate ad un'espressione immediata dei sentimenti e dei moti pi\u00f9 intimi dell'animo umano. Brani che talvolta erano scritti \"di getto\" (da cui il nome di un'altra forma tipica della letteratura pianistica di questo periodo: l'improvviso), sotto l'impulso dell'ispirazione.\nIn quest'ambito si svilupparono due tendenze opposte: l'intimismo e il virtuosismo. Il primo cercava suoni perlati, soffici e raffinati, evitava le folle, si rifugiava nei salotti ed emergeva d'innanzi a pochi amici. Il virtuosismo invece scatenava sonorit\u00e0 imponenti, tempeste di note e di arpeggi. Era alla ricerca della folla e voleva mandarla in delirio, trionfando su di essa.\nSolitamente questo tipo di composizioni erano eseguite nei salotti di signori facoltosi, mecenati delle arti e donne di cultura. I compositori avevano modo di conoscersi fra loro ed \u00e8 questa l'epoca dei grandi scambi culturali, ad esempio tra Franz Liszt e Fryderyk Chopin, Felix Mendelssohn e Robert Schumann. Quest'ultimo, insieme a Franz Schubert si dedic\u00f2 molto al \"Lied\", una forma musicale tedesca da camera per voce e pianoforte, basata su testi poetici sia d'autori romantici, sia della tradizione popolare.\nVirtuosismo e nazionalismo.\nUno degli aspetti pi\u00f9 particolari del Romanticismo musicale fu quello del virtuosismo, cio\u00e8 della tecnica esecutiva dei musicisti. Ricordiamo ad esempio il virtuoso del violino Niccol\u00f2 Paganini e il virtuoso del pianoforte Franz Liszt. Liszt \u00e8 anche considerato l'inventore del poema sinfonico, una composizione per orchestra di forma libera ispirata a suggestioni letterarie e naturalistiche, esplicitate nel titolo. La musica aveva cos\u00ec il compito di tradurre in suoni i contenuti di un testo.\nInoltre, come gi\u00e0 accennato in precedenza, in questo periodo accrebbe la coscienza dell'identit\u00e0 nazionale e quindi anche l'interesse per le tradizioni folkloristiche e per la storia, con la conseguente nascita della storiografia musicale. I compositori studiavano il patrimonio di musiche e canti popolari del loro paese, creando uno stile tipico e unico in cui l'elemento popolare rinnovava lo stile e la struttura della musica. In Repubblica Ceca, Spagna, Norvegia, Finlandia, Russia, Regno Unito e Stati Uniti si svilupparono perci\u00f2 le cosiddette \"Scuole Nazionali\", delle correnti musicali che cercavano di affermare uno stile tradizionale libero dall'influenza tedesca, francese e italiana. In particolare in Russia nacque il Gruppo dei Cinque formato da Aleksandr Porfir'evi\u010d Borodin, Modest Mussorgskij, C\u00e9sar Cui, Mili Balakirev e Nikolaj Rimskij-Korsakov.\nL'opera romantica.\nIn Italia e in Francia, l'et\u00e0 romantica fu un periodo di cambiamento anche per l'opera, i cui argomenti non furono pi\u00f9 tratti dalla mitologia e classici, bens\u00ec furono per lo pi\u00f9 ispirati a soggetti storici.\nParigi fu la culla del \"grand-op\u00e9ra\", una sfarzosa miscela di spettacolo, azione, balletto e musica, i cui autori furono inizialmente soprattutto compositori stranieri stabilitisi in Francia, tra cui Gioachino Rossini (\"Guillaume Tell\", 1829) e soprattutto Giacomo Meyerbeer. Sempre a Parigi si svilupparono i generi dell'\"op\u00e9ra-comique\" e pi\u00f9 tardi - nel periodo tardoromantico - dell'\"op\u00e9ra-lyrique\".\nIn Italia, l'opera continu\u00f2 a porre l'accento principalmente sull'uso della voce. Agli albori del romanticismo italiano si collocano le figure di Vincenzo Bellini e Gaetano Donizetti. In seguito, l'autore simbolo del melodramma italiano dell'Ottocento, Giuseppe Verdi, prosegu\u00ec sulla strada tracciata dai suoi predecessori ma le sue opere mostrano un sensibile incremento della componente realistica, tanto che l'aggettivo \"romantico\" vi si lascia applicare con difficolt\u00e0 e in modo comunque parziale.\nPi\u00f9 direttamente legata al filone tardoromantico fu l'opera italiana degli anni Settanta e Ottanta dell'Ottocento. Il compositore italiano che seppe far propri i temi e le ambientazioni fantastiche proprie del romanticismo tedesco fu Alfredo Catalani.\nAspetti romantici si registrano ancora nei compositori della \"Giovane scuola\": Pietro Mascagni, Ruggero Leoncavallo, Francesco Cilea, Umberto Giordano e soprattutto Giacomo Puccini, che, in particolare con \"Manon Lescaut\" (1893), diede vita ad una delle poche opere italiane pienamente ascrivibili al filone tardoromantico.\nL'opera romantica si afferm\u00f2 tuttavia soprattutto in Germania, grazie a Ernst Theodor Amadeus Hoffmann, Ludwig Spohr e soprattutto Carl Maria von Weber, l'autore del \"Franco cacciatore\" (1821). Sulla scia di Weber, Richard Wagner dedic\u00f2 la prima parte della sua attivit\u00e0 di musicista allo sviluppo dell'opera romantica tedesca. La sua ultima opera considerata dall'autore stesso come \"opera romantica\" \u00e8 \"Lohengrin\" (1850), mentre il successivo \"Tristano e Isotta\" (1865) abbandona la definizione di \"opera\" collocandosi nella sfera particolare del \"dramma musicale\" (o \"gesta della musica divenute visibili\", secondo le parole dello stesso Wagner) e ponendosi a cavallo tra romanticismo e decadentismo."}
{"id": "1665771", "revid": "287204", "url": "https://it.wikipedia.org/wiki?curid=1665771", "title": "Emergency Banking Act", "text": "Tra le numerose riforme del new deal, il piano economico statunitense degli anni '30 in cui si doveva far fronte alla crescente e dilagante crisi del 1929, Roosevelt present\u00f2 al Congresso lEmergency Banking Act, una legge di stampo conservatore, stilata in gran parte dal funzionari rimasti della vecchia amministrazione Hoover, designata principalmente per proteggere le grosse banche dall'essere trascinate in basso dal fallimento di quelle pi\u00f9 piccole. La legge stabiliva ispezioni del Dipartimento del Tesoro in tutte le banche, prima che avessero il permesso di riaprire, assistenza federale per i grandi istituti in bilico, e una profonda riorganizzazione di quelli in grande difficolt\u00e0. Un congresso confuso e spaventato approv\u00f2 la legge nel giro di quattro ore dalla sua presentazione."}
{"id": "1665774", "revid": "287204", "url": "https://it.wikipedia.org/wiki?curid=1665774", "title": "Adolfo (Brasile)", "text": "Adolfo \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1665777", "revid": "767487", "url": "https://it.wikipedia.org/wiki?curid=1665777", "title": "Insieme (Christian)", "text": "Insieme \u00e8 un album di Christian, pubblicato dall'etichetta discografica PolyGram nel 1986."}
{"id": "1665778", "revid": "28592", "url": "https://it.wikipedia.org/wiki?curid=1665778", "title": "Visto d'Ingresso", "text": ""}
{"id": "1665779", "revid": "287204", "url": "https://it.wikipedia.org/wiki?curid=1665779", "title": "Altair (Brasile)", "text": "Altair \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1665780", "revid": "28592", "url": "https://it.wikipedia.org/wiki?curid=1665780", "title": "Servizio elettorale", "text": ""}
{"id": "1665788", "revid": "287204", "url": "https://it.wikipedia.org/wiki?curid=1665788", "title": "B\u00e1lsamo", "text": "B\u00e1lsamo \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1665791", "revid": "167080", "url": "https://it.wikipedia.org/wiki?curid=1665791", "title": "Caio Giulio Igino", "text": ""}
{"id": "1665792", "revid": "1318658", "url": "https://it.wikipedia.org/wiki?curid=1665792", "title": "\u015aambhala", "text": "\u015aambhala (sanscrito, devan\u0101gar\u012b: \u0936\u092e\u094d\u092d\u0932; tibetano: \u0f56\u0f51\u0f7a\u0f0b\u0f60\u0f56\u0fb1\u0f74\u0f44, \"bde \u2019byung\"; anche \"sham bha la\", \u0f64\u0f58\u0f0b\u0f56\u0fb7\u0f0b\u0f63; anche Sambhala o adattato come Shambhala) \u00e8, secondo il \"K\u0101lacakratantra\", e quindi per la tradizione del buddhismo tibetano, il nome di un regno mitico e segreto situato a nord dell'India, o a nord della regione himalayana.\nIl toponimo \"\u015aambhala\" ha origine nella tradizione hind\u016b dove, nel \"Mah\u0101bh\u0101rata\" e in alcuni \"Pur\u0101\u1e47a\", indica un villaggio di brahmani, collocato in luogo imprecisato, nel quale, secondo le profezie l\u00ec riportate, alla fine di questa era oscura detta del \"kali-yuga\" nascer\u00e0 l'ultimo \"avat\u0101ra\" di Vi\u1e63\u1e47u, Kalki, al fine di ristabilire la giustizia e il dominio dei brahmani.\nNella religione tibetana non-buddhista detta Bon, la localit\u00e0 mitica di Tazik (anche Wolmo Lungrig, \"'Olmo lung ring\") sarebbe un corrispettivo allo \u015aambhala buddhista.\nOrigini e contenuti del mito buddhista tibetano di \u015aambhala.\nIl mito inerente al regno segreto di \u015aambhala attiene a quella scrittura, databile intorno al X secolo, conservata nel Canone buddhista tibetano (al Toh. 362 con il titolo \u0f51\u0f74\u0f66\u0f0b\u0f40\u0fb1\u0f72\u0f0b\u0f60\u0f41\u0f7c\u0f62\u0f0b\u0f63\u0f7c\u0f0b\u0f62\u0f92\u0fb1\u0f74\u0f51, \"dus kyi \u2019khor lo rgyud\") avente il titolo comune in lingua sanscrita di \"K\u0101lacakratantra\". \nIn tale testo, introdotto nel Tibet intorno all'XI secolo con l'arrivo di \"pa\u1e47\u1e0dita\" indiani di fede buddhista, viene narrato che il Buddha \u015a\u0101kyamuni (in tibetano: \u0f66\u0f44\u0f66\u0f0b\u0f62\u0f92\u0fb1\u0f66\u0f0b\u0f64\u0f0b\u0f40\u0fb1\u0f0b\u0f50\u0f74\u0f56\u0f0b\u0f54, \"Sangs rgyas sha kya thub pa\"'), il 15\u00ba giorno del terzo mese dall'illuminazione si trovava sul G\u1e5bdhrak\u016b\u1e6daparvata (tibetano: \u0f56\u0fb1\u0f0b\u0f62\u0f92\u0f7c\u0f51\u0f0b\u0f55\u0f74\u0f44\u0f0b\u0f54\u0f7c\u0f60\u0f72\u0f0b\u0f62\u0f72\u0f0b, \"Bya rgod phung po\u2019i ri\"), ove stava insegnando lo \"\u015aatas\u0101hasrik\u0101praj\u00f1\u0101p\u0101ramit\u0101\" (tibetano: \u0f62\u0f0b\u0f55\u0fb1\u0f72\u0f53\u0f0b\u0f66\u0f9f\u0f7c\u0f44\u0f0b\u0f55\u0fb2\u0f42\u0f0b\u0f56\u0f62\u0f92\u0fb1\u0f0b\u0f54\u0f0d, \"Sher phyin stong phrag brgya pa\", al Toh. 8) quando, su richiesta di Sucandra (tibetano: \u0f5f\u0fb3\u0f0b\u0f56\u0f0b\u0f56\u0f5f\u0f44\u0f0b\u0f54\u0f7c Zla ba bzang po), il re del Dharma (\"dharmar\u0101ja\") del mitico regno di \u015aambhala, il quale voleva conseguire il \"Dharma\" senza abbandonare il mondo, si manifest\u00f2 nello \"st\u016bpa\" di \u015ar\u012b Dh\u0101nyakataka (\u0f51\u0f54\u0f63\u0f0b\u0f63\u0fa1\u0f53\u0f0b\u0f60\u0f56\u0fb2\u0f66\u0f0b\u0f66\u0fa4\u0f74\u0f44\u0f66\u0f0b\u0f40\u0fb1\u0f72\u0f0b\u0f58\u0f46\u0f7c\u0f51\u0f0b\u0f62\u0f9f\u0f7a\u0f53, \"dPal ldan \u2019bras spungs kyi mchod rten\"; nei pressi di Am\u0101rvati, Sud dell'India), insegnando il \"K\u0101lacakratantra\" al re e a una vasta assemblea di devoti divini e umani.. \nRientrato nel segreto regno di \u015aambhala, Sucandra comporr\u00e0 questo \"m\u016blatantra\" in dodicimila versi insegnandolo ai suoi sudditi, insieme a un commentario in sessantamila versi. Ambedue questi testi sarebbero andati perduti. Sucandra avrebbe anche eretto un gigantesco \"ma\u1e47\u1e0dala\" tridimensionale trasformando \u015aambhala in un regno buddhista ideale con 960 milioni di villaggi.\nSecondo questa tradizione religiosa il regno segreto di \u015aambhala dovrebbe collocarsi a nord del fiume Sita (oggi fiume Tarim, nel Turkestan orientale).\nDescrizione del regno buddhista di \u015aambhala.\nUna delle descrizione pi\u00f9 esaustive di questo regno segreto viene riportata nel \"Dang po'i sangs rgyas dpal dus kyi 'khor lo'i lo rgyus dang ming gi rnam grangs\", opera del dotto poligrafo tibetano del XVIII secolo KLong rdol bla ma Ngag dbang blo bzang.\nEssendo un regno di seguaci del tantrismo, le sue caratteristiche fisiche riflettono i simboli questa via spirituale: la sua forma \u00e8 quella di un gigantesco fiore di loto, circondato da gigantesche montagne innevate, presenti, unitamente a splendidi boschi e laghi, anche negli interstizi dei petali di loto che costituiscono il regno. \nLa parte centrale del fiore di loto si eleva leggermente e l\u00ec si colloca la capitale di questo regno, Kalapa, che possiede un diametro di dodici leghe e su cui sono stati eretti palazzi costruiti con l'oro, l'argento, con pietre preziose di ogni genere che rendono a tal punto splendente la capitale che la Luna piena al suo confronto emette un pallido bagliore. Per questa ragione la notte, a Kalapa, non pu\u00f2 essere distinta dal giorno.\nAll'interno di questi palazzi sono collocati degli specchi di cristallo che consentono di vedere ci\u00f2 che accade lontano. Allo stesso modo sui soffitti sono collocati dei lucernari che consentono di osservare i corpi celesti e la vita che l\u00ec si conduce. Tutti i palazzi della capitale sono circondati da alberi dai legni aromatici che profumano l'aria per miglia. Gli arredamenti dei palazzi di Kalapa sono preziosi e di perfetta fattura. \nA nord della capitale sorgono dei picchi in cui sono raffigurati migliaia di volti di \"buddha\", \"bodhisattva\" e \"deva\". Mentre a sud di Kalapa si collocano profumate foreste di sandalo, con, ai loro lati, due laghi di dodici leghe di diametro dove uomini e \"n\u0101ga\" trascorrono il tempo in piacevoli attivit\u00e0 su barche adornate di gioielli.\nAl centro del bosco, questo posto tra i due laghi, si colloca il \"ma\u1e47\u1e0dala\" tridimensionale eretto da Sucandra. Questo mandala, costruito con i cinque metalli preziosi (oro, argento, turchese, corallo e perle) si sviluppa per quattrocento cubiti di ampiezza.\nOgni petalo di cui si compone \u015aambhala contiene 120 milioni di villaggi, essendo otto i petali complessivamente il regno segreto ospita 960 milioni di villaggi. Su dieci milioni di villaggi vigila un governatore sottomesso al re, quindi vi sono 96 di questi governatori che insegnano al popolo le dottrine del \"K\u0101lacakratantra\".\nLe case di \u015aambhala sono piacevoli a vedersi, erette su due piani ospitano i loro ricchi abitanti dai corpi sottili. I pi\u00f9 poveri di \u015aambhala posseggono comunque centinaia di forzieri ricolmi di gioielli. Gli uomini indossano abiti di cotone dal colore bianco o rosso, mentre le donne vestono meravigliosi abiti di colore bianco o blu riccamente disegnati. \nNon esistono rei, punizioni o prigioni a \u015aambhala in quanto i suoi abitanti sono naturalmente virtuosi. Gli abitanti del regno non soffrono di alcuna malattia o sofferenza e ottengono l'illuminazione in questo corpo e in questa vita mediante le corrette pratiche religiose.\nLe profezie.\nIntorno al XII secolo, secolo in cui numerosi buddhisti abbandonano l'India oggetto della conquista islamica, si attestano delle leggende tibetane che profetizzano degli accadimenti lungo i secoli che riguardano questo regno segreto. Il mito vuole che tra il primo re Sucandra, autore del \"Param\u0101dibuddhatantra\" e l'ottavo re Ma\u00f1ju\u015br\u012bk\u012brti, autore della sua sintesi che corrisponde al noi pervenuto \"K\u0101lacakratantra\" si collochino altri sei re, ognuno con la durata del proprio regno di cento anni: Candra, Devendra, Tejavsi, Candradatta, Deve\u015bvara, Vi\u015bvarupa e Deve\u015ba. Il successore di Deve\u015ba sar\u00e0 il primo a vedersi assegnato l'appellativo di \"kulika\" (\"detentore del lignaggio; \u0f62\u0f72\u0f42\u0f66\u0f0b\u0f63\u0fa1\u0f53, \"rigs ldan\").\nAnche i \"kulika\" si avvicenderanno al trono di \u015aambhala ogni cento anni. Cos\u00ec il secondo \"kulika\" risulter\u00e0 Pu\u1e47\u1e0dar\u012bka (\u0f54\u0f51\u0f0b\u0f58\u0f0b\u0f51\u0f40\u0f62\u0f0b\u0f54\u0f7c, Pad ma dkar po) autore del commentario al \"K\u0101lacakratantra\" indicato con il titolo \"Vimalaprabh\u0101\" (\"Luce immacolata\", \"Vimalaprabh\u0101n\u0101mak\u0101lacakratantra\u1e6d\u012bk\u0101 \"\u0f51\u0f74\u0f66\u0f0b\u0f60\u0f41\u0f7c\u0f62\u0f0b\u0f60\u0f42\u0fb2\u0f7a\u0f63\u0f0b\u0f56\u0f64\u0f51\u0f0b\u0f51\u0fb2\u0f72\u0f0b\u0f58\u0f7a\u0f51\u0f0b\u0f60\u0f7c\u0f51\u0f0d \"dus 'khor 'grel bshad dri med 'od\", ai Toh. 845/1347).\nAttualmente a \u015aambhala regnerebbe il XXI \"kulika/kalkin\" Aniruddha (\u0f58\u0f0b\u0f60\u0f42\u0f42\u0f66\u0f0b\u0f54, Ma 'gags pa; regno 1927-2027), mentre il suo successore sar\u00e0 Narasi\u1e43ha (\u0f58\u0f72\u0f0b\u0f61\u0f72\u0f0b\u0f66\u0f7a\u0f44\u0f0b\u0f42\u0f7a Mi yi seng ge, regno: 2027-2127).\nSecondo il mito, quando il XXV \"kulika/kalkin\", Rudracakr\u012b (\u0f51\u0fb2\u0f42\u0f0b\u0f54\u0f7c\u0f0b\u0f60\u0f41\u0f7c\u0f62\u0f0b\u0f63\u0f7c\u0f0b\u0f45\u0f53 Drag po 'khor lo can) salir\u00e0 al trono di \u015aambhala nell'anno 2327, il re dei miscredenti (detti \"mleccha\", \"barbari\"; tibetano: \u0f40\u0fb3\u0f0b\u0f40\u0fb3\u0f7c, \"kla klo\", Lalo; intende qui i musulmani) scoprir\u00e0 l'esistenza di \u015aambhala e condurr\u00e0 le sue truppe oltre il fiume S\u012bt\u0101 per il tentativo della sua conquista prevista per il 2425. \nAllora Rudracakr\u012b, riunito un esercito e con l'aiuto di dodici grandi divinit\u00e0, lo annienter\u00e0, ristabilendo sulla Terra il Dharma del \"K\u0101lacakratantra\" per altri diciotto secoli.\nIl mito di Shamballa in Occidente.\nOltre che presso i tibetani, il mito di Shamballa ha goduto di particolare fortuna anche in Occidente, in cui analogamente \u00e8 stata ritenuta la dimora di uomini e donne perfetti, capaci di vivere in una condizione di costante armonia e di recepire energie da altri mondi.\nGi\u00e0 agli inizi del I secolo Apollonio di Tiana, a seguito del suo viaggio in India come riportato nella sua biografia \"Vita di Apollonio di Tiana\" di Flavio Filostrato, aveva fornito una testimonianza riguardo ad un paese trans-himalayano, nel quale, secondo questi resoconti, egli si sarebbe trattenuto per diversi mesi. Qui sarebbe venuto in contatto con \u00abuomini estremamente saggi che hanno il dono della preconoscenza\u00bb e dai quali rimase particolarmente colpito per i traguardi scientifici e mentali raggiunti dai suoi abitanti, a punto che si limit\u00f2 ad annuire quando il loro re gli disse: \u00abchiedici quel che vuoi, poich\u00e9 ti trovi tra persone che sanno tutto\u00bb.\nNel 1626 due membri portoghesi della gesuiti, Jo\u00e3o Cabral ed Est\u00eav\u00e3o Cacella, partirono dall'India per cercare la mitica Shambhala, senza per\u00f2 riuscire a trovarla. Il loro viaggio si rivel\u00f2 comunque fruttuoso per le conoscenze che essi riportarono, diventando inoltre i primi europei a raggiungere il Bhutan, ed a soggiornarvi per parecchi mesi.\nPresso la Societ\u00e0 Teosofica sorta sul finire del XIX secolo, Shamballa fu identificata come la dimora di esseri spirituali particolarmente evoluti, membri della cosiddetta Fratellanza Bianca, proveniente da Venere, e qui residenti in forme invisibili in una dimensione eterica inaccessibile a chi non sia dotato di chiaroveggenza. Il Re del mondo, Sanat Kumara, dirigerebbe i destini del mondo da questo rifugio chiamato anche \u00abIsola Bianca\u00bb. Da allora il mito di Sahamballa si fuse in Occidente con quello di Agarthi.\nShamballa divenne quindi un tema ricorrente nell'esoterismo che and\u00f2 ad alimentare anche il misticismo nazista. Tra il maggio 1938 e l'agosto 1939, cinque membri delle Waffen-SS, guidati dall'ufficiale e zoologo Ernst Sch\u00e4fer, parteciparono ad una spedizione in Tibet finanziata dall'organizzazione Ahnenerbe per studiare la mitologia e i costumi locali al fine di trovare indizi che indicassero una parentela tra l'antico popolo tedesco e gli abitanti di Shambala. Nel videogioco d'avventura dinamica \"\", questa spedizione riveste un ruolo importante all'interno della trama, incentrata per l'appunto sulla ricerca dell'accesso a Shambala, e un personaggio di nome Karl Sch\u00e4fer, presumibilmente pi\u00f9 giovane di Ernst, compare come personaggio secondario."}
{"id": "1665794", "revid": "107909012", "url": "https://it.wikipedia.org/wiki?curid=1665794", "title": "Ubi Arcano Dei Consilio", "text": "Ubi Arcano Dei Consilio \u00e8 la prima enciclica di papa Pio XI, promulgata il 23 dicembre 1922.\nQuesta enciclica manifesta il programma del pontificato del nuovo papa, riassunto nel suo motto \u00abpax Christi in regno Christi\u00bb, la pace di Cristo nel Regno di Cristo; contro la tendenza a ridurre la fede a questione privata, Pio XI sprona i cattolici ad adoperarsi per creare una societ\u00e0 totalmente cristiana, nella quale Cristo regni su ogni aspetto della vita. Questo programma fu completato dalle encicliche \"Quas Primas\" (1925), con la quale istitu\u00ec la festa di Cristo Re, e \"Miserentissimus Redemptor\" (1928), dedicata al culto del Sacro Cuore.\nLa \"Ubi arcano\" prende le mosse dall'amara constatazione che un'\u00abautentica pace\u00bb, pur finito il Primo conflitto mondiale, era ancora lontana. Le tensioni internazionali, infatti, secondo Pio XI, erano causate dal quel processo di laicizzazione delle societ\u00e0 che sembrava non arrestarsi. Unica soluzione, per una pacifica convivenza tra le nazioni, sarebbe stata una nuova loro sottomissione alle direttive ecclesiastiche. Contestuale a tale idea \u00e8 la presa di distanza da parte di papa Pio XI, dopo il possibilismo di Benedetto XV, nei confronti della Societ\u00e0 delle Nazioni."}
{"id": "1665795", "revid": "287204", "url": "https://it.wikipedia.org/wiki?curid=1665795", "title": "Ol\u00edmpia", "text": "Ol\u00edmpia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione omonima."}
{"id": "1665799", "revid": "697352", "url": "https://it.wikipedia.org/wiki?curid=1665799", "title": "Sonor", "text": "La Sonor \u00e8 un'azienda tedesca specializzata nella fabbricazione di strumenti a percussione, con sede legale a Bad Berleburg (Renania Settentrionale-Vestfalia).\nStoria.\nFu fondata da Johannes Link nel 1875 a Wei\u00dfenfels, nella Germania orientale, inizialmente con lo scopo di produrre tamburi militari. Nel 1914, Link venne sostituito dal figlio Otto, che controll\u00f2 gli affari della azienda per tutte e due le guerre mondiali.\nSuccessivamente, la Sonor inizi\u00f2 a produrre set di batteria ed allarg\u00f2 il suo organico, registrando la presenza di 145 lavoratori nel 1925. Al termine della seconda guerra mondiale, la Germania Est fin\u00ec sotto il comunismo russo ed il suo governo statalizz\u00f2 l'impresa di Link. Cos\u00ec nel 1946, il figlio Otto ed il nipote Horst, si spostarono ad Aue, nella Germania Ovest, costruendo una nuova fabbrica Sonor.\nDa quel momento, l'azienda conobbe un grande sviluppo ed entr\u00f2 nel business delle percussioni, concorrendo con i colossi statunitensi e, poco dopo, con quelli giapponesi. Nel 1991, la famiglia Link ha venduto la Sonor alla \"Hohner Company\", che fu il distributore dei suoi prodotti negli Stati Uniti ed in Gran Bretagna negli anni sessanta. Attualmente, l'azienda \u00e8 una delle pi\u00f9 affermate nel mercato, soprattutto in suolo europeo."}
{"id": "1665800", "revid": "446353", "url": "https://it.wikipedia.org/wiki?curid=1665800", "title": "Nagato (nave da battaglia)", "text": "La Nagato (\u9577\u9580) fu una corazzata della Marina imperiale giapponese e fu la prima nave da guerra al mondo dotata di cannoni principali da 406/45\u00a0mm. Prima della \"Yamato\", era la pi\u00f9 grande nave da guerra del Giappone e veniva impiegata come ammiraglia della flotta combinata. Fu l'unica corazzata giapponese a non essere affondata durante la Seconda Guerra Mondiale.\nStoria.\nLa \"Nagato\" fu impostata nell'Arsenale Navale di Kure il 28 agosto 1917, varata il 9 novembre 1919 e completata il 15 novembre 1920; venne sottoposta ad importanti modifiche nel 1936, durante le quali furono eliminate le caldaie per la combustione del carbone, e furono riqualificate la sua corazza e le armi contraeree. La dottrina navale giapponese del periodo, evoluzione di quella teorizzata nel 1907, era denominata \"Hachihachi Kantai\" cio\u00e8 \"otto, otto\" (otto corazzate, otto incrociatori da battaglia) intese come navi necessarie per poter tenere testa ai possibili avversari, che in effetti dopo la battaglia di Tsushima e la distruzione della flotta russa al momento si riducevano agli Stati Uniti.\nLa \"Nagato\" fu la prima nave da battaglia con cannoni pi\u00f9 grandi di 381\u00a0mm,: montava pezzi da 406\u00a0mm (16,1\");; inoltre la \"Nagato\" vantava il primato di velocit\u00e0 massima pari a 25 nodi (circa 49\u00a0km/h), con 26,7 nodi raggiunti durante le prove il 23 novembre 1920. Dopo la stipulazione del trattato navale di Washington nel 1922, la \"Nagato\", con i suoi cannoni da 406\u00a0mm, fu considerata una delle sette navi pi\u00f9 grandi al mondo, insieme alla sua gemella \"Mutsu\", alle 3 americane classe Colorado e alle due inglesi classe Nelson. Esercit\u00f2 sempre il ruolo di ammiraglia, tranne durante il periodo di riparazioni e modifiche, costituendo l'orgoglio del popolo giapponese.\nIl 1\u00ba settembre 1923 insieme alle altre corazzate della Divisione da battaglia 1 partecip\u00f2 alle operazioni di soccorso per il Grande terremoto del Kant\u014d del 1923.\nLe operazioni durante la seconda guerra mondiale.\nAllo scoppio della seconda guerra mondiale, la \"Nagato\", sotto il comando del capitano Yano Hideo, formava, insieme alla sua nave gemella, la \"Mutsu\", la I Divisione da Battaglia. Successivamente fu la nave ammiraglia della flotta combinata, battendo bandiera dell'ammiraglio Isoroku Yamamoto. Il 2 dicembre 1941, dalla baia di Hiroshima, la \"Nagato\" invi\u00f2 il segnale \"Niitakayama nobore 1208\" \"scalare il monte Niitaka 12:08 (ora giapponese)\", che diede il via alle operazioni culminate il 7 dicembre con l'attacco di Pearl Harbor e con l'avvio della guerra nell'Oceano Pacifico.\nIl 12 febbraio 1942, l'ammiraglio Yamamoto trasfer\u00ec la sua bandiera sulla nuova corazzata \"Yamato\".\nLa \"Nagato\" navig\u00f2 con la \"Yamato\", la \"Mutsu\", la , il \"Sendai\", nove cacciatorpediniere e quattro navi ausiliarie, costituendo il corpo principale agli ordini dell'ammiraglio Yamamoto durante la battaglia delle Midway, nel giugno 1942, ma non ebbe occasione di prendere parte ad alcuna azione bellica. Dopo la battaglia riport\u00f2 i sopravvissuti della \"Kaga\" in Giappone.\nNel 1943, sotto il capitano Hayakawa Mikio, la \"Nagato\" era di base a Truk nelle Isole Caroline. Dopo l'evacuazione dell'isola, nel febbraio 1944, fu alla fonda alle isole Lingga, vicino a Singapore.\nLa battaglia del Golfo di Leyte.\nNel giugno 1944, la \"Nagato\" prese parte all'Operazione A-Go, un attacco contro le forze alleate nelle isole Marianne. Durante l'operazione, nella battaglia del Mare delle Filippine, il 19 giugno 1944, si trov\u00f2 sotto attacco aereo ma non riport\u00f2 danni.\nNell'ottobre 1944 prese parte all'Operazione Sh\u014d-1, un attacco contro lo sbarco Alleato sull'isola di Leyte. Il 24 ottobre 1944, nella battaglia del Mare Sibuyan, la \"Nagato\" fu attaccata da varie ondate di bombardieri in picchiata americani. Alle 14:16 fu colpita da due bombe sganciate dagli aerei delle portaerei \"Franklin\" e \"Cabot\". La prima rese inservibili alcuni cannoni e danneggi\u00f2 la presa d'aria della stanza caldaie n\u00ba 1, fermando un'elica per 25 minuti finch\u00e9 la presa d'aria non fu liberata. La seconda bomba colp\u00ec la sala mensa e la sala radio di prua, uccidendo 52 persone e ferendone 106. Il 25 ottobre la Forza Centrale (che comprendeva le corazzate \"Yamato\", \"Nagato\", \"Kongo\" e \"Haruna\"), super\u00f2 lo stretto di San Bernardino e si diresse verso il Golfo di Leyte.\nNella battaglia al largo di Samar, la \"Nagato\" impegn\u00f2 le portaerei di scorta e i cacciatorpediniere dell'US Task Group 77.4.3. Alle 06:01 la corazzata apr\u00ec il fuoco sulla \"St. Lo\", impiegando per la prima volta i suoi cannoni contro una nave nemica, senza colpirla. Alle 06:54 il cacciatorpediniere \"Heermann\" spar\u00f2 una salva di siluri contro la \"Haruna\"; i siluri per\u00f2 mancarono la \"Haruna\" e si diressero verso la \"Yamato\" e la \"Nagato\" su direzioni parallele. Le due corazzate furono costrette ad allontanarsi dall'azione, dirigendosi a nord per 10 miglia (16\u00a0km), fino a quando i siluri finirono la propulsione. Ritornata in azione, la \"Nagato\" continu\u00f2 ad impegnare le portaerei americane, sparando 45 proiettili da 16,1 pollici (406\u00a0mm) e 92 proiettili da 5,5 pollici (140\u00a0mm).\nAlle 09:10 l'ammiraglio Takeo Kurita ordin\u00f2 alla flotta di interrompere lo scontro e dirigersi a nord. Alle 10:20 ordin\u00f2 nuovamente alla formazione di riprendere la rotta verso sud, ma quando la flotta si ritrov\u00f2 sotto attacchi aerei sempre pi\u00f9 pesanti, egli ordin\u00f2 nuovamente il ritiro, alle 12:36. Alle 12:43 la \"Nagato\" fu colpita a prua da due bombe, ma il danno non fu grave.\nDurante la ritirata, il 26 ottobre, la flotta giapponese sub\u00ec continui attacchi aerei. La \"Nagato\" fu attaccata dai bombardieri in picchiata della \"Hornet\" e colpita da quattro bombe, con 38 morti e 105 feriti. Nel corso della giornata la corazzata spar\u00f2 99 proiettili da 16,1 pollici (406\u00a0mm) e 653 da 5,5 pollici (140\u00a0mm).\nIl 25 novembre 1944, la \"Nagato\" rientr\u00f2 a Yokosuka per le riparazioni. A causa della mancanza di carburante e dei materiali necessari, non fu possibile rimetterla in servizio e nel febbraio del 1945 fu riassegnata, come nave da difesa costiera. Nel giugno del 1945 i cannoni secondari e gli armamenti anti-aerei furono sbarcati. Il 18 luglio 1945 fu attaccata, a Yokusuka, da cacciabombardieri e aerosiluranti provenienti dalle portaerei \"Essex\", \"Randolph\", \"Bennington\", \"Shangri-La\" e \"Belleau Wood\" e colpita da tre bombe, una delle quali uccise il comandante, il contrammiraglio Otsuka Miki.\nLa fine della Nagato.\nLa gloriosa storia della corazzata \"Nagato\" ebbe fine con la sconfitta del Giappone, in seguito alla quale venne requisita dalle forze militari statunitensi. Nel 1946 venne utilizzata come nave bersaglio, insieme ad altre navi, fra cui l'incrociatore tedesco \"Prinz Eugen\", nel corso delle esplosioni effettuate sull'atollo di Bikini, nelle Isole Marshall (operazione Crossroads), poligono atomico degli USA.\nL'operazione Crossroads prevedeva tre test di ordigni nucleari, indicati come Able (esplosione in aria), Baker e Charlie (esplosioni sottomarine).\nLa prima prova (Able) ebbe luogo il 1\u00ba luglio 1946; la bomba, della potenza di 20 kton (20000 tonnellate di tritolo), non provoc\u00f2 che danni minimi alla corazzata.\nLa seconda prova (Baker) ebbe luogo il 25 luglio con la \"Nagato\" a soli 200\u00a0m dal punto dell'esplosione. La potenza della bomba era uguale a quella di Able, ma l'esplosione subacquea ebbe effetti devastanti. La \"Nagato\" dimostr\u00f2 la sua elevata capacit\u00e0 difensiva e la validit\u00e0 della tecnologia nipponica: prima di affondare rest\u00f2 a galla 5 giorni; il relitto \u00e8 ancora sui fondali di fronte all'atollo."}
{"id": "1665801", "revid": "205197", "url": "https://it.wikipedia.org/wiki?curid=1665801", "title": "Imathia", "text": ""}
{"id": "1665802", "revid": "287204", "url": "https://it.wikipedia.org/wiki?curid=1665802", "title": "Boituva", "text": "Boituva \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed."}
{"id": "1665806", "revid": "110157", "url": "https://it.wikipedia.org/wiki?curid=1665806", "title": "Cerquilho", "text": "Cerquilho \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed."}
{"id": "1665809", "revid": "287204", "url": "https://it.wikipedia.org/wiki?curid=1665809", "title": "Ces\u00e1rio Lange", "text": "Ces\u00e1rio Lange \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed."}
{"id": "1665820", "revid": "1305772", "url": "https://it.wikipedia.org/wiki?curid=1665820", "title": "Laranjal Paulista", "text": "Laranjal Paulista \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed."}
{"id": "1665821", "revid": "100939309", "url": "https://it.wikipedia.org/wiki?curid=1665821", "title": "Hrunting", "text": "Hrunting \u00e8 una spada magica data a Beowulf da Unferth nel poema epico anglosassone omonimo. Beowulf la utilizz\u00f2 nella sua battaglia contro la Madre di Grendel.\nQui Beowulf \u00e8 descritto nell'atto di ricevere la spada:\nTuttavia, sebbene la spada possedesse un grande potere e si dicesse che non aveva mai fatto fallire colui che la usava, quando Beowulf discese in fondo al lago per combattere la Madre di Grendel, la spada risult\u00f2 inefficace. Quando i \"favolosi poteri di quel cimelio falliron\", Beowulf fu costretto a scartarla.\nIl Fallimento di Hrunting.\nLa ragione dietro il fallimento di Hrunting contro la Madre di Grendel \u00e8 stata oggetto di dibattito di molti studiosi. J. L. Rosier, in \"A Design for Treachery: The Unferth Intrigue\", ipotizz\u00f2 che Unferth avesse dato di proposito a Beowulf una spada che sapeva avrebbe fallito, forse con l'intento di evitare che Beowulf riuscisse dove Unferth stesso aveva fallito. Tuttavia quest'ipotesi \u00e8 stata contestata da J. D. A. Oglivy, che fa notare come il poema stesso offra un'altra spiegazione. In primo luogo, Oglivy fa notare che se Unferth avesse fornito Beowulf di un'arma inferiore allora il poeta non avrebbe descritto dettagliatamente l'infallibilit\u00e0 magica della spada. In secondo luogo, la spada che Beowulf alla fine trova e con cui egli uccide la Madre di Grendel era stata forgiata dai giganti, il che implica che la famiglia di Grendel era invulnerabile alle armi costruite dall'uomo.\nUn'altra spiegazione circolata connette il fallimento di Hrunting al pi\u00f9 generale messaggio celato nel poema, quello del Cristianesimo. Kent Gould, nel suo studio \"\"Beowulf\" and Folktale Morphology: God as Magical Donor\", suggerisce che Hrunting fall\u00ec perch\u00e9 era stata donata a Beowulf da Unferth, un pagano; solo la lama sostitutiva pi\u00f9 potente offertagli da Dio \u00e8 capace di distruggere il male. Secondo Gould, \"il messaggio sarebbe stato abbastanza chiaro al pubblico cristiano del poema: solo Dio pu\u00f2 fornire abbastanza potere da schiacciare i nemici ai quali il poema ha dato altrove una discendenza dalle Sacre Scritture\"; Grendel e sua madre avevano una tale discendenza, poich\u00e9 la linea di Grendel ha come capostipite Caino (versi 106-108)."}
{"id": "1665823", "revid": "287204", "url": "https://it.wikipedia.org/wiki?curid=1665823", "title": "Abovyan", "text": "Abovyan (in armeno \u0531\u0562\u0578\u057e\u0575\u0561\u0576, in russo \u0410\u0431\u043e\u0432\u044f\u043d, \"Abovjan\", 46\u00a0800 ab. nel 2011) \u00e8 una citt\u00e0 dell'Armenia situata nella provincia di Kotayk'.\nSi trova a circa 16 km NE della capitale Erevan.\nStoria.\nIl sito nasce come centro industriale nei pressi dell'antico villaggio di Elar che nel 1961 prende il nome attuale in onore dello scrittore Kha\u010datur Abovjan, per poi acquistare, nel 1963, lo status di citt\u00e0.\nDell'antico villaggio di Elar, gi\u00e0 menzionato dallo storico Stepanos Orbelian nel XIII secolo, che oggi si trova in una zona collinare a sud della citt\u00e0, rimane ormai poco, occupato in gran parte dal cimitero.\nEconomia.\nLa principale industria \u00e8 quella manifatturiera, tra cui spicca quella della birra con il marchio \"Kotayk\"."}
{"id": "1665824", "revid": "287204", "url": "https://it.wikipedia.org/wiki?curid=1665824", "title": "Pereiras", "text": "Pereiras \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed."}
{"id": "1665825", "revid": "767487", "url": "https://it.wikipedia.org/wiki?curid=1665825", "title": "Rerum Omnium Perturbationem", "text": " Rerum Omnium Perturbationem \u00e8 una enciclica di papa Pio XI, promulgata il 26 gennaio 1923, e scritta in occasione del III Centenario della morte di San Francesco di Sales, che il Pontefice dichiara patrono dei giornalisti e degli operatori della comunicazione."}
{"id": "1665826", "revid": "287204", "url": "https://it.wikipedia.org/wiki?curid=1665826", "title": "Porangaba", "text": "Porangaba \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed."}
{"id": "1665829", "revid": "287204", "url": "https://it.wikipedia.org/wiki?curid=1665829", "title": "Quadra (San Paolo)", "text": "Quadra \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed."}
{"id": "1665832", "revid": "287204", "url": "https://it.wikipedia.org/wiki?curid=1665832", "title": "Tatu\u00ed", "text": "Tatu\u00ed \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed.\nTatu\u00ed \u00e8 nota in Brasile come la \"capitale della musica\" per via del suo prestigioso conservatorio Dr. Carlos de Campos."}
{"id": "1665833", "revid": "287204", "url": "https://it.wikipedia.org/wiki?curid=1665833", "title": "Torre de Pedra", "text": "Torre de Pedra \u00e8 un comune del Brasile nello Stato di San Paolo, parte della mesoregione di Itapetininga e della microregione di Tatu\u00ed."}
{"id": "1665834", "revid": "110157", "url": "https://it.wikipedia.org/wiki?curid=1665834", "title": "Castello di Gorzone", "text": "Il castello di Gorzone, che appartenne alla nobile famiglia dei Federici di Valle Camonica, \u00e8 un castello situato a Gorzone, in provincia di Brescia.\nStoria e descrizione.\nIl castello sorge su uno sperone roccioso compreso tra il paese di Gorzone ed il fiume Dezzo, \u00e8 una costruzione spoglia, austera, con finestre ad arco acuto, senza pi\u00f9 torri. In una foto del 1920 si vedono i resti di almeno una torre.\nAll'esterno un ampio parco orientato verso est, mentre sui lati meridionale e occidentale \u00e8 presente una scoscesa scarpata che scende nel fiume Dezzo.\nLa struttura risalirebbe al 1160, ad opera della famiglia Brusati, poi divenuta Federici, ghibellini, alleati di Federico Barbarossa.\nNel 1287, a seguito della grande ribellione camuna, il comune di Brescia, emette un bando contro la famiglia Federici con una ricompensa per la distruzione delle sue rocche. Il castello venne distrutto e saccheggiato nel 1288, ma grazie alla riappacificazione tra la famiglia ghibellina ed il Comune bresciano, grazie all'arbitrato di Matteo Visconti, la rocca venne ricostruita tra la fine del XIII e l'inizio del XIV secolo.\nNegli anni 1490-1495, grazie alla pax veneta, il castello perde la sua funzione di rocca e si trasforma in residenza signorile, ampliandosi e costruendo un loggiato interno in stile veneziano.\nInciso sulla pietra simona del portale d'ingresso, oltre allo stemma dei Federici (scacchi d'argento trasversali in campo azzurro) quello dei signori veronesi Della Scala.\nIl giardino interno, sul quale si affaccia un loggiato con archi e colonne ricchi di stemmi, presenta un pozzo di raccolta d'acqua piovana.\nAll'interno sono presenti sale, pareti finemente decorate, soffitti a cassettone con pregevoli decorazioni.\nAl di sotto del castello vi erano delle gallerie, oggi parzialmente crollate, che comunicavano con l'esterno, verso il Dezzo e la Casa Caffi, che apparteneva ai Federici del ramo cadetto.\nLa struttura del castello.\nL'importante complesso artistico gorzonese \u00e8 l'unico castello in Valcamonica rimasto integro in tutta la sua struttura.\nIl castello \u00e8 separato dal gruppo di case della contrada da un muraglione in pietra viva che ha inizio dal portale d'ingresso e prosegue collegandosi con il fianco esterno della chiesa di S. Giovanni Battista. L'ampio portale trecentesco d'entrata \u00e8 formato da conci in arenaria rossa. Sul muro di cinta alla destra del portale, si trova un concio di pietra disposto orizzontalmente che reca incisa l'iscrizione: 1.6 / 4 / GB.iiioojj\nSuperato il portale, concluso il tratto di rampa a selciato \u00e8 presente sulla destra un secondo muro di cinta, basso e terminato da merli che immette nella spianata antistante al lato sud-est del castello.\nIl lato sud-est.\nIl lato sud-est \u00e8 costituito a destra da una porzione in pietra viva, una centrale dove \u00e8 presente la porta di accesso al cortile principale e a sinistra un corpo su due livelli con l'entrata al cortile minore.\nIl portale di accesso principale \u00e8 a sesto acuto e costituito da conci in pietra simona nella parte superiore, normali conci di pietra come imposta e piedritti in pietra di Sarnico. I tre conci centrali presentano scolpite le insegne dell'aquila imperiale sulla chiave dell'arco e ai lati lo stemma dei Federici a sinistra e quello degli Scaligeri a destra. La decorazione ottocentesca ad affresco che ornava con una fascia a motivi vegetali stilizzati l'estradosso dell'arco \u00e8 nella quasi totalit\u00e0 scomparsa tranne un frammento della fascia decorativa sulla destra e lo stemma araldico della famiglia.\nLa porzione di sinistra della facciata del castello presenta nel primo livello due finestre rettangolari a strombo chiuse con inferriate e sotto di esse vi \u00e8 una bocca di lupo, corrispondente ad uno dei cantinati. Mentre nel secondo livello di questa porzione troviamo quattro finestre, tre con arco a sesto ribasso e una con architrave semplice.\nL'estremit\u00e0 destra non si presenta intonacata ma a conci in pietra viva ed \u00e8 costituita da un aggetto formato da un muro che oggi fa da sostegno a un terrazzo. Questo \u00e8 ci\u00f2 che rimane della torre, che fu eliminata dopo gli interventi di restauro del 1928.\nIl lato sud-ovest.\nSi affaccia sulla forra del fiume Dezzo, presenta le facciate dei due corpi di fabbrica che costituiscono i blocchi formanti il cortile minore del castello. Un muro di cinta a terminazione orizzontale pi\u00f9 basso che chiude il cortile minore del castello e che presenta nel mezzo un ampio arco a pieno centro oggi murato, chiude lo spazio fra i due corpi di fabbrica.\nLa parete destra pu\u00f2 essere divisa in tre fasce cronologiche: quella centrale \u00e8 databile tra la fine del XIII e il primo quarto del XIV; l'estremo lato destro e il lato sinistro possono essere correlate al periodo a cavallo tra la fine del Quattrocento e l'inizio del secolo XVI.\nIl muro della facciata del corpo di fabbrica di sinistra non presenta aperture di particolare rilievo ma nell'angolo in basso a sinistra, \u00e8 presente una piccola apertura trecentesca che immette su una terrazza esterna.\nIl lato nord-ovest.\n\u00c8 diviso in tre settori con differenti altezze, \u00e8 fissato su una scarpata di arenaria rossa e si presenta nella sua totalit\u00e0 composto da varie successioni architettoniche tutte riferibili al XIV secolo.\nIl lato nord-est.\n\u00c8 a tre livelli e mostra anch'esso una successione di varie fasi evolutive susseguitesi nel corso del Trecento. Nell'angolo in basso a destra \u00e8 presente una scaletta con rampa che porta attraverso un pianerottolo ad una porta."}
{"id": "1665838", "revid": "767487", "url": "https://it.wikipedia.org/wiki?curid=1665838", "title": "Takoyaki", "text": " \nI takoyaki ( o , letteralmente: polpo fritto o grigliato) sono polpette fritte giapponesi di forma sferica tipiche della cucina di Osaka.\nPreparazione.\nSi cucinano dopo aver preparato una pastella fatta con una speciale farina di grano, al cui interno viene posto un pezzo di polpo. Altri ingredienti da aggiungere prima della cottura sono i ritagli di tempura (\"tenkasu\"), zenzero marinato e cipolla verde. Quando sono pronti, vengono guarniti con salsa Otafuku per \"takoyaki\" o equivalente, alga \"aonori\" tritata, maionese e \"katsuobushi\" (fiocchi di tonnetto striato essiccato e affumicato). Oltre alla ricetta tipica vi sono altre varianti, specialmente per quanto riguarda la guarnitura finale.\nI \"takoyaki\" si possono fare facilmente in casa con una padella apposita, e la loro preparazione richiede abbastanza tempo. Si utilizza una speciale padella per takoyaki in ghisa con forme semisferiche, che viene leggermente unta di olio con un panno. Il composto va versato all'interno delle forme quando la padella \u00e8 molto calda. Il termine \"yaki\" deriva da che significa \"infornato o grigliato\" in giapponese, e compare nei nomi di altri piatti della cucina giapponese come \"teriyaki\" o \"sukiyaki\". Esiste un piatto dal nome simile chiamato \"ikayaki\", ma \u00e8 un calamaro intero cotto allo spiedo e non ha somiglianza.\nSono considerati solitamente uno spuntino da mangiare velocemente e venduti in appositi negozi, solo alcuni dei quali sono forniti di tavoli e sedie. Il consumo dei \"takoyaki\" \u00e8 molto elevato, anche per il prezzo relativamente basso. Nei negozi sono cucinati a ciclo continuo in grandi padelle e spesso non si deve aspettare per averli. Ci sono anche ristoranti nei quali i clienti possono cuocere i \"takoyaki\" al proprio tavolo. I \"takoyaki\" si mangiano appena cotti, quando sono ancora bollenti. Famosi in tutto il Giappone, sono particolarmente diffusi nella regione del Kansai, dove sono mangiati anche come contorno assieme al riso cotto. Sono in commercio anche i \"takoyaki\" congelati, che i giapponesi consumano dopo averli scaldati con il forno a microonde. \u00c8 abbastanza diffuso nel paese cucinarli con un fornello portatile durante i picnic."}
{"id": "1665844", "revid": "767487", "url": "https://it.wikipedia.org/wiki?curid=1665844", "title": "Studiorum Ducem", "text": " Studiorum Ducem \u00e8 un'enciclica di papa Pio XI, promulgata il 29 giugno 1923 e scritta in occasione del VI centenario della canonizzazione di San Tommaso d'Aquino, il cui pensiero \u00e8 riproposto come centrale nella teologia cattolica. Il testo si conclude con un invito a recitare e divulgare la preghiera Creator Ineffabilis, tradizionalmente attribuita a S. Tommaso, \"perch\u00e9 sotto la guida dell\u2019Angelico Maestro d\u2019Aquino gli studi dei nostri alunni diano sempre maggiori frutti a gloria di Dio e a vantaggio della Chiesa\". "}
{"id": "1665846", "revid": "287204", "url": "https://it.wikipedia.org/wiki?curid=1665846", "title": "Amae", "text": " \u00e8 una parola giapponese oggetto di studio da parte di Takeo Doi ed \u00e8 un sostantivo usato come parola-chiave per spiegare, analiticamente, il comportamento di una persona che cerca di indurre una figura autoritativa, come un genitore, un coniuge, un insegnante o un superiore, a prendersi cura di lei. Il verbo in s\u00e9 \u00e8 usato per descrivere il comportamento di altre persone. La persona che sta esprimendo \"amae\" pu\u00f2 implorare o lamentarsi o, in alternativa, pu\u00f2 agire egoisticamente nella convinzione che la persona che si occupa di lei perdoner\u00e0 e sar\u00e0 condiscendente. Il comportamento dei bambini verso i genitori \u00e8 forse l'esempio pi\u00f9 comune di \"amae\", ma \u00e8 stato suggerito che le pratiche pedagogiche nel mondo occidentale cercano di interrompere questo tipo di dipendenza nei bambini, mentre essa continua fino all'et\u00e0 adulta, nelle relazioni pi\u00f9 strette, in Giappone.\nIn ambito letterario.\n\u00c8 stato soprattutto lo psicoanalista giapponese Takeo Doi a spiegare e descrivere questo tipo di comportamento. Nel suo libro \"Anatomia della dipendenza\", pubblicato per la prima volta nel 1971, Doi afferma che l\u2018\"amae\" non \u00e8 solo un fenomeno giapponese, ma i giapponesi sono l'unico popolo a possedere un ampio vocabolario che lo descriva. Il motivo \u00e8 che l\u2018\"amae\" \u00e8 un fattore importante nell'interazione e nei costumi giapponesi. \nDoi spiega che l\u2018\"amae\" \u00e8 la forma sostantivale di \"amaeru\", un verbo intransitivo che lui definisce come \"dipendere da e presumere la benevolenza di un'altra persona\". Il sostantivo indica \"l'essere indifeso e il desiderio di essere amato\". \"Amaeru\" pu\u00f2 anche essere definito come \"desiderio di essere amato ed elevato grado di dipendenza\". Vari dizionari bilingui definiscono l\u2018\"amae\" come \"contare sulla buona volont\u00e0 di una persona\", \"agire amorevolmente verso qualcuno (come un bambino molto coccolato si comporta verso i suoi genitori)\", \"trarre vantaggio da\", \"comportarsi come un bambino viziato\", \"approfittare di\", \"comportarsi in modo carezzevole con un uomo\", \"parlare in modo civettuolo\", \"approfittare di (della gentilezza, del buon carattere, di qualcuno, ecc.)\", e cos\u00ec via. L\u2018\"amae\" \u00e8 essenzialmente una richiesta di condiscendenza verso i propri bisogni percepiti.\nDoi dice:\nSecondo Doi e altri, in Giappone il tipo di relazione basata su questo prototipo fornisce un modello dei rapporti umani in generale, specialmente (sebbene non esclusivamente) quando una persona \u00e8 pi\u00f9 anziana di un'altra. Come dice un altro scrittore:\n\"Amae\" pu\u00f2 essere usato anche per descrivere il comportamento di un marito che torna a casa ubriaco e dipende dalla moglie per essere messo a letto. In Giappone \"amae\" ha una connotazione di immaturit\u00e0, ma \u00e8 anche riconosciuto come elemento chiave nelle relazioni amorose, forse molto di pi\u00f9 rispetto al concetto di amore romantico cos\u00ec comune in Occidente.\nCritiche.\nPer un'ampia critica dell'opera di Doi, che ritiene la teoria di Doi semplicemente un'altra variante di \"nihonjinron\", vedi Peter Dale pp.116-175.\nL'opera di Doi \u00e8 stata acclamata come contributo particolare alla psicanalisi dallo psichiatra americano Frank Johnson, che ha dedicato uno studio a Doi e ai suoi critici."}
{"id": "1665852", "revid": "1793900", "url": "https://it.wikipedia.org/wiki?curid=1665852", "title": "Hohe Warte Stadion", "text": "L'Hohe Warte Stadion (\"Stadio Hohe Warte\") \u00e8 uno stadio multifunzionale sito in Vienna, Austria. Si trova a Heiligenstadt, quartiere del XIX distretto. In tale impianto gioca le gare casalinghe il First Vienna, squadra di Erste Liga; occasionalmente \u00e8 sede delle gare della Nazionale austriaca di rugby e dei Vienna Vikings, squadra di football americano.\nHa ospitato nove finali della coppa nazionale.\nStoria.\nLo stadio venne inaugurato nel 1921, quando era considerato il miglior impianto in Austria e tra i pi\u00f9 grandi in Europa, in quanto poteva ospitare circa 100.000 spettatori. Autore del progetto era l'ex-calciatore e atleta Eduard Sch\u00f6necker, che aveva gi\u00e0 progettato il Pfarrwiese, lo stadio del Rapid Vienna.\nLa Nazionale austriaca vi gioc\u00f2 numerose volte negli anni venti e trenta del XX secolo, l'epoca del \"Wunderteam\". Il record di affluenza venne raggiunto nel 1923, con ben 80.000 spettatori per un match contro l'.\nOspit\u00f2 anche match di boxe e opere liriche all'aperto.\nL'Hohe Warte perse il suo status di miglior impianto nazionale con la costruzione del Prater nel 1931, tuttavia rimase sede degli incontri del First Vienna. Dopo i lavori del 2005-2006, la sua capienza \u00e8 stata ridotta a 4.600 spettatori.\nDescrizione.\nLo stadio \u00e8 costruito sul lato di una collina, in modo da creare un anfiteatro naturale. Tre delle quattro tribune sono definite da \"banking\" erbosi, piuttosto che in cemento, dando all'impianto una certa immagine \"verde\". La tribuna principale \u00e8 invece una moderna struttura per l'accoglienza degli spettatori. Dalla stagione 2005-2006 solo tale tribuna \u00e8 rimasta aperta al pubblico."}
{"id": "1665856", "revid": "115500184", "url": "https://it.wikipedia.org/wiki?curid=1665856", "title": "Voci di terra lontana", "text": "Voci di terra lontana (\"The Songs of Distant Earth\") \u00e8 un romanzo di fantascienza del 1986 di Arthur C. Clarke, sviluppato dall'omonimo racconto del 1958.\nTrama.\n1800 anni nel futuro, nel distante pianeta oceanico di Thalassa. Thalassa viene popolato da esseri umani tramite una navicella carica di embrioni, partita dalla Terra nel tentativo di salvare la specie umana.\nIl romanzo comincia con un'introduzione sui Thalassiani; Mirissa, un'attraente biologa marina, e il suo partner, Brant, mentre sono in barca vedono l'arrivo di una nave spaziale. \u00c8 cos\u00ec che finisce la loro pacifica esistenza, con l'apparizione della Magellano, un'astronave proveniente dalla Terra che contiene un milione di persone ibernate.\nGli eventi che portarono la Terra a salvare la specie umana sono spiegati nel libro tramite flashback. Gli scienziati nel 1967 scoprirono che l'emissione di neutrini dal Sole, un risultato delle reazioni di fusione nucleare, erano molte meno di quelle che avrebbero dovuto essere. Meno di un decennio dopo venne confermato che non era un errore degli strumenti. Il Sole stava per trasformarsi in una nova nel giro di 1600 anni (anno 3600).\nLa tecnologia era abbastanza avanzata da permettere diverse spedizioni di navicelle contenenti embrioni di esseri umani e di altri mammiferi, oltre a robot per crescerli, verso pianeti che erano considerati abitabili. La spedizione di esseri umani vivi non era stata nemmeno presa in considerazione poich\u00e9, essendo la velocit\u00e0 della luce un limite insuperabile e le distanze dei pianeti molto elevate, la durata del viaggio sarebbe stata comunque di secoli. Si era deciso quindi di inviare navi cariche di embrioni, dette navi inseminatrici, insieme ad un gruppo di robot che arrivato a destinazione si sarebbe occupato di preparare il territorio e allevare gli esseri umani.\nPer velocizzare i viaggi gli scienziati tentarono di inventare un tipo di motore diverso, detto motore quantico, che sfruttasse le energie del vuoto, e che permettesse di viaggiare almeno ad una frazione della velocit\u00e0 della luce. Ma gli scienziati e i matematici provarono che l'invenzione del motore quantico era impossibile. Le navi inseminatrici continuarono a essere spedite attraverso l'Universo, e meno di un secolo prima che il Sole esplodesse in una nova venne scoperto un errore; nell'equazione un meno era stato trasformato in un pi\u00f9, ci\u00f2 avrebbe permesso quindi la costruzione del motore quantico. Il poco tempo rimanente permetteva la realizzazione di un'unica nave: la Magellano.\nL'unica connessione di Thalassa con la Terra era una parabola che venne distrutta da un'eruzione vulcanica e mai pi\u00f9 riparata. La Magellano si doveva fermare a Thalassa per sostituire lo scudo di ghiaccio che la proteggeva da polveri e meteoriti prima di ripartire per la propria destinazione, Sagan 2. Thalassa era la scelta pi\u00f9 ovvia visto che era ricoperto al 95% da acqua.\nAlcuni membri dell'equipaggio della Magellano scesi a terra decidono di ammutinarsi per restare sulla sicura Thalassa senza intraprendere il rischioso viaggio verso Sagan 2.\nIl libro finisce con Mirissa che invia messaggi al proprio amato a bordo della Magellano, che quindi li potr\u00e0 vedere solo alla fine del viaggio, 300 anni pi\u00f9 tardi su Sagan 2, quando Mirissa e il figlio avuto da lei sono ormai polvere. L'ultima cosa che Mirissa vede prima di morire sar\u00e0 la brillante luce nel cielo che il motore quantico della Magellano produce.\nIl romanzo esplora le situazioni che si creano tra l'equipaggio terrestre della Magellano e gli abitanti di Thalassa, oltre all'amore che supera le distanze del tempo e dello spazio. Diversamente da altri lavori di Clarke questo si caratterizza per la personificazione e lo sviluppo delle emozioni, invece dei cambiamenti tecnologici. In un certo senso \u00e8 stato scritto come risposta ai critici che definivano i suoi lavori come freddi ed impersonali.\nAspetti scientifici.\nLa storia cerca di spiegare il problema dei neutrini solari, che era insoluto quando il romanzo \u00e8 stato scritto e che \u00e8 stato risolto solo successivamente. La differenza di quantit\u00e0 di neutrini che raggiungono la Terra \u00e8 dovuta al fatto che i neutrini, oltre ad avere massa, hanno la capacit\u00e0 di variare il proprio tipo. A quel tempo gli scienziati erano alla ricerca di un solo tipo di neutrino, ci\u00f2 spiega la mancata rilevazione degli altri tipi.\nLavori sperimentali sulla sospensione criogenica sono tuttora in corso. Un esperimento sull'animazione sospesa ha dimostrato di indurre un breve stato simile all'ibernazione nei topi. Non \u00e8 stato applicato a mammiferi di dimensioni maggiori.\nL'energia del vuoto \u00e8 un elemento controverso della fisica moderna, e il concetto \u00e8 stato ripetutamente dirottato su teorie pseudoscientifiche. Nei ringraziamenti alla fine del libro, Clarke considerava l'utilizzo dell'energia del vuoto una tecnologia di propulsione scientificamente valida, ma altamente futuribile.\nLa logistica dei viaggi nello spazio a velocit\u00e0 simili a quella della luce \u00e8 esplorata in dettaglio nel romanzo, anche se con alcuni errori per il bene della tensione drammatica. Il romanzo \u00e8 notevole anche per la presenza di un ascensore spaziale. Nelle sue note di introduzione al romanzo, Clarke afferma che ha voluto che fosse un viaggio interstellare realistico, senza l'utilizzo di tecnologie che neghino o contestino i principi della fisica allora conosciuti.\nInfluenza culturale.\nDal romanzo, Mike Oldfield ha tratto un disco omonimo, \"The Songs of Distant Earth\", nel 1994."}
{"id": "1665858", "revid": "804", "url": "https://it.wikipedia.org/wiki?curid=1665858", "title": "Pepe bianco", "text": ""}
{"id": "1665859", "revid": "228587", "url": "https://it.wikipedia.org/wiki?curid=1665859", "title": "Pepe verde", "text": ""}
{"id": "1665861", "revid": "116244297", "url": "https://it.wikipedia.org/wiki?curid=1665861", "title": "Paolo Ciofi", "text": "Economista e saggista, nel PCI fino al suo scioglimento, \u00e8 oggi presidente di Futura Umanit\u00e0 (Associazione per la storia e la memoria del Pci).\nFu deputato alla Camera della Repubblica Italiana (IX legislatura, dal 1983 al 1987).\nBiografia.\nTrascorre la giovinezza e compie gli studi liceali a Roma, dove d\u00e0 vita all'Associazione nazionale studenti medi insieme ad altri giovani di sinistra. Pi\u00f9 volte fermato per manifestazioni antifasciste e contro il Patto atlantico, si iscrive alla Federazione Giovanile Comunista Italiana nel 1950 e al PCI nel 1952.\nDopo aver compiuto gli studi di economia all'Universit\u00e0 Lomonosov di Mosca, sceglie l'impegno politico a tempo pieno, associandolo a un costante lavoro pubblicistico e di ricerca. La sua attivit\u00e0 si svolge prevalentemente a Roma e nel Lazio, ed \u00e8 legata strettamente alla politica e alla figura di Enrico Berlinguer.\nSegretario delle Federazione del Pci di Latina tra il 1966 e il 1969, \u00e8 tra i promotori delle lotte operaie contro le \u201cgabbie salariali\u201d nelle fabbriche di nuova industrializzazione in agro pontino.\nMembro del Comitato centrale del PCI dal 1969 al 1986, \u00e8 segretario regionale del Lazio dal 1970 e successivamente della Federazione di Roma fino al 1979.\nIn questi anni si dedica soprattutto al rafforzamento del Pci, che raggiunge il massimo storico nella capitale dello Stato e nella sua regione: i comunisti, svolgendo i temi della strategia berlingueriana, conquistano prima la Regione Lazio (1975) e poi il Campidoglio (1976, giunte Argan, Petroselli, Vetere) relegando la DC all'opposizione. Inizia una fase cruciale della vita politica italiana segnata dalla violenza e dal terrorismo, che a Roma ha uno dei suoi epicentri, a partire dall'aggressione di Luciano Lama all'Universit\u00e0 fino al rapimento e all'uccisione di Aldo Moro.\nConsigliere regionale dal 1970, e poi deputato della IX Legislatura, in qualit\u00e0 di capogruppo e di vicepresidente della Regione Lazio, Paolo Ciofi partecipa alla costruzione dell'istituto regionale e all'attivit\u00e0 di governo delle giunte di sinistra, che si caratterizzano soprattutto per l'impianto della sanit\u00e0 pubblica a Roma e nel Lazio, nonch\u00e9 di un sistema di trasporti pubblici e di un piano di sviluppo economico-sociale.\nComponente della Commissione Finanze e Tesoro della Camera e dell'Antimafia, l'impegno di Ciofi in Parlamento \u00e8 rivolto in particolare ai problemi e alle funzioni di Roma capitale, con la presentazione di una mozione a firma Enrico Berlinguer e della prima proposta di legge del Parlamento italiano in materia. Negli anni Ottanta Ciofi \u00e8 anche coordinatore del Dipartimento economico della Direzione del Pci, e compie diverse missioni all'estero.\nNel 1989 si oppone allo scioglimento del Pci annunciato da Achille Occhetto e si schiera con la \u201cMozione due\u201d di Aldo Tortorella, Alessandro Natta e Pietro Ingrao. Rimane nel Pds, aderendo alla componente dei \u201ccomunisti democratici\u201d, ma ne esce alla vigilia del II congresso, ritenendo che il partito sia stato sradicato dalla sua base operaia e popolare, e si sia spostato su posizioni neoliberiste vicine alle rivendicazioni della Confindustria.\nDa questo momento \u00e8 impegnato nella ricerca dei fondamenti teorici e sociali di una \u201cnuova sinistra, autonoma e unitaria\u201d, cui dedica numerosi scritti. Nel 2004 esce \"Il lavoro senza rappresentanza, la privatizzazione della politica\", per il manifestolibri, un saggio in cui sono condensate le ricerche di questo periodo. Nel 2006 \u00e8 tra i relatori del convegno di Orvieto sul tema \u201cSinistra nuova, nuovo socialismo\u201d. Nella nuova edizione del 2010 de \"Il lavoro senza rappresentanza\" vengono affrontati gli sviluppi e le conseguenze della privatizzazione della politica, del vuoto legislativo a sostegno del lavoro e dello sviluppo, oltre agli effetti delle leggi \"ad personam\".\nNel gennaio 2012 per gli Editori Riuniti university press esce \"La bancarotta del capitale e la nuova societ\u00e0.\" \u201cSe la crisi finanziaria \u00e8 la manifestazione drammatica della crisi di una intera civilt\u00e0\u201d - sostiene l'A. - \u201cla Costituzione italiana, che fonda sul lavoro l'uguaglianza e la libert\u00e0, apre le porte a una societ\u00e0 di tipo nuovo cui anche i movimenti per i beni comuni alludono\u201d.\nPaolo Ciofi \u00e8 vice presidente dell'Associazione per il rinnovamento della sinistra (Ars) e presidente di Futura Umanit\u00e0, Associazione per la Storia e la Memoria del PCI.\nHa scritto su \"il manifesto\", \"Liberazione\", \"Aprile\", \"Critica marxista\", \"Quale Stato\", \"aideM\", \"il menab\u00f2\" di Etica ed Economia e su diversi siti. Ha collaborato con \"l'Unit\u00e0\" e il \"Paese Sera\", \"Rinascita\", \"Avvenimenti\", \"Politica ed Economia\", la \"Rivista di Sicurezza Sociale\". Ha fondato e diretto i periodici \"Lazio 70\" e \"Impresa e Sviluppo\".\nLibri e Pubblicazioni.\nTra i suoi libri e pubblicazioni:"}
{"id": "1665868", "revid": "161374", "url": "https://it.wikipedia.org/wiki?curid=1665868", "title": "Convento e carcere di San Felice", "text": ""}
{"id": "1665874", "revid": "2093951", "url": "https://it.wikipedia.org/wiki?curid=1665874", "title": "Raffaele Farina", "text": "Biografia.\nNato a Buonalbergo, in provincia ed arcidiocesi di Benevento (ma all'epoca nella diocesi di Ariano), entra nella congregazione dei Salesiani il 25 settembre 1949, prendendo in seguito i voti perpetui il 25 settembre 1954.\nStudia al Pontificio Ateneo Salesiano di Torino fino al 1958, quando ottiene la licenza in Teologia presso la facolt\u00e0 omonima; sempre nello stesso anno diventa presbitero.\nSi iscrive quindi alla Pontificia Universit\u00e0 Gregoriana, dalla quale esce nel 1965 con la laurea in Storia Ecclesiastica; si trasferisce quindi in Germania per tre anni, a Friburgo e Bonn, dove si specializza come borsista della Fondazione tedesca \"Humboldt\"; torna quindi alla Pontificia Universit\u00e0 Salesiana a Roma, dove inizia ad insegnare Storia della chiesa antica e Metodologia nella Facolt\u00e0 di Teologia\nViene nominato decano della facolt\u00e0 stessa per il biennio 1972-1974 e quindi rettore dell'universit\u00e0, carica che mantiene dal 1977 al 1983. Nel 1978 viene nominato anche regolatore del Capitolo Generale 21 dall'allora rettore maggiore padre Egidio Vigan\u00f2.\nLo stesso anno diventa segretario del Pontificio Comitato di Scienze Storiche (lo sar\u00e0 fino al 1988); per sei anni sar\u00e0 anche sottosegretario del Pontificio Consiglio della Cultura.\nNel 1992 viene nominato per la seconda volta rettore dell'Universit\u00e0 Salesiana a Roma, carica che mantiene fino al 25 maggio 1997, quando papa Giovanni Paolo II lo richiama in Vaticano nominandolo prefetto della Biblioteca Apostolica Vaticana.\nIl 15 novembre 2006 papa Benedetto XVI lo nomina vescovo, assegnandogli la sede titolare di Oderzo, rimasta vacante dopo la morte di mons. Charles Franzetta. Riceve la consacrazione episcopale dal cardinale Tarcisio Bertone, S.D.B., il successivo 16 dicembre. Il 25 giugno 2007 \u00e8 elevato alla dignit\u00e0 arcivescovile e nel contempo nominato archivista e bibliotecario di Santa Romana Chiesa. L'8 ottobre 2007 compie la sua prima visita a Oderzo.\n\u00c8 creato cardinale nel concistoro del 24 novembre 2007 da papa Benedetto XVI, ricevendo la diaconia di San Giovanni della Pigna.\nIl 9 giugno 2012 papa Benedetto XVI accoglie la sua rinuncia, per limiti di et\u00e0, agli incarichi di archivista e bibliotecario di Santa Romana Chiesa. Gli succede l'arcivescovo francese Jean-Louis Brugu\u00e8s.\nIl 24 giugno 2013 papa Francesco lo nomina presidente della Pontificia commissione referente sull'Istituto per le opere di religione.\nIl 24 settembre dello stesso anno, al compimento dell'80\u00ba genetliaco, esce dal novero dei cardinali elettori.\nIl 19 maggio 2018 opta per l'ordine presbiterale, mantenendo la titolarit\u00e0 di San Giovanni della Pigna elevata \"pro hac vice\" a titolo.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1665876", "revid": "599013", "url": "https://it.wikipedia.org/wiki?curid=1665876", "title": "Cr\u00e9vin", "text": ""}
{"id": "1665878", "revid": "125875344", "url": "https://it.wikipedia.org/wiki?curid=1665878", "title": "Irena Sendler", "text": "Divenne nota per avere salvato, insieme con una ventina di altri membri della Resistenza polacca, circa 2.500 bambini ebrei, facendoli uscire di nascosto dal ghetto di Varsavia, fornendo falsi documenti e trovando rifugi in case al di fuori del ghetto.\nBiografia.\nAdolescenza.\nIrena Sendler nacque nella periferia operaia di Varsavia, in una famiglia cattolica polacca di orientamento politico socialista. Il padre, Stanis\u0142aw Krzy\u017canowski, era medico; egli mor\u00ec di tifo nel febbraio 1917, avendo contratto la malattia mentre assisteva gli ammalati che altri suoi colleghi si erano rifiutati di curare. Molti di questi ammalati erano ebrei: dopo la sua morte, i responsabili della comunit\u00e0 ebraica di Varsavia si offrirono di pagare gli studi di Irena come segno di riconoscenza. Di confessione cattolica, la ragazza speriment\u00f2 fin dall'adolescenza una profonda vicinanza ed empatia con il mondo ebraico. All'universit\u00e0, per esempio, si oppose alla ghettizzazione degli studenti ebrei, e come conseguenza venne sospesa dall'Universit\u00e0 di Varsavia per tre anni.\nTerminati gli studi, cominci\u00f2 a lavorare come assistente sociale nelle citt\u00e0 di Otwock e Tarczyn.\nDurante la Seconda guerra mondiale.\nTrasferitasi a Varsavia, gi\u00e0 da quando i nazisti occuparono la Polonia (1939) cominci\u00f2 a lavorare per salvare gli Ebrei dalla persecuzione: con altri collaboratori, riusc\u00ec a procurare circa 3.000 falsi passaporti per aiutare famiglie ebraiche.\nNel 1942 entr\u00f2 nella resistenza polacca, che al suo interno presentava forti contrasti fra la componente nazionalista e cattolica e la componente minoritaria comunista, contrasti che a volte si ripercuotevano anche nelle fasi decisionali. Il movimento clandestino, in prevalenza cattolico, di cui faceva parte la Sendler, la \"\u017begota,\" incaric\u00f2 la donna delle operazioni di salvataggio dei bambini ebrei del ghetto.\nCome dipendente dei servizi sociali della municipalit\u00e0, la Sendler ottenne un permesso speciale per entrare nel ghetto alla ricerca di eventuali sintomi di tifo (i tedeschi temevano che una epidemia di tifo avrebbe potuto spargersi anche al di fuori del ghetto stesso). Durante queste visite, la donna portava sui vestiti una Stella di Davide come segno di solidariet\u00e0 con il popolo ebraico, come pure per non richiamare l'attenzione su di s\u00e9.\nIrena, il cui nome di battaglia era \"Jolanta\", insieme ad altri membri della Resistenza, organizz\u00f2 cos\u00ec la fuga dei bambini dal ghetto. I bambini pi\u00f9 piccoli vennero portati fuori dal Ghetto dentro ambulanze o altri veicoli.\nIn altre circostanze, la donna si spacci\u00f2 per un tecnico di condutture idrauliche e fognature: entrata nel ghetto con un furgone, riusc\u00ec a portare fuori alcuni neonati nascondendoli nel fondo di una cassa per attrezzi, o alcuni bambini pi\u00f9 grandi chiusi in un sacco di juta. Nel retro del furgone, alcune volte aveva tenuto anche un cane addestrato ad abbaiare quando i soldati nazisti si avvicinavano, coprendo cos\u00ec il pianto dei bambini.\nFuori dal ghetto, la Sendler forniva ai bambini dei falsi documenti con nomi cristiani, e li portava nella campagna, dove li affidava a famiglie cristiane, oppure in alcuni conventi cattolici come quello delle Piccole Ancelle dell'Immacolata a Turkowice e Chotom\u00f3w. Altri bambini vennero affidati direttamente a preti cattolici che li nascondevano nelle case canoniche. Come lei stessa ricordava \nIrena Sendler annot\u00f2 i veri nomi dei bambini accanto a quelli falsi e seppell\u00ec gli elenchi dentro bottiglie e vasetti di marmellata sotto un albero del suo giardino, nella speranza di poter un giorno riconsegnare i bambini ai loro genitori.\nNell'ottobre 1943 la Sendler venne arrestata dalla Gestapo: fu sottoposta a pesanti torture (le vennero fratturate le gambe, tanto che rimase inferma a vita), ma non rivel\u00f2 il proprio segreto. Condannata a morte, venne salvata dalla rete della resistenza polacca attraverso l'organizzazione clandestina \"\u017begota\", che riusc\u00ec a corrompere con denaro i soldati tedeschi che avrebbero dovuto condurla all'esecuzione. Il suo nome venne cos\u00ec registrato insieme con quello dei giustiziati, e per i mesi rimanenti della guerra visse nell'anonimato, continuando per\u00f2 a organizzare i tentativi di salvataggio di bambini ebrei.\nTerminata la guerra e l'occupazione tedesca, i nomi dei bambini vennero consegnati a un comitato ebraico, che riusc\u00ec a rintracciare circa 2.000 bambini, anche se gran parte delle loro famiglie erano state sterminate a Treblinka e negli altri lager.\nGli anni successivi al conflitto.\nDopo la guerra sub\u00ec alcune minacce anche dal regime comunista per i suoi contatti con il Governo in esilio della Polonia e l'Armia Krajowa. Dal 1948 al 1968 la Sendler \u00e8 stata iscritta al Partito Comunista polacco, che abbandon\u00f2 in seguito alle campagne antiebraiche condotte dallo stesso nel marzo del 1968.\nLa memoria storica dell'opera di Irena Sendler.\nNel 1965, Irena Sendler venne riconosciuta dallo Yad Vashem di Gerusalemme come una dei Giusti tra le nazioni. Soltanto in quell'occasione il governo comunista le diede il permesso di viaggiare all'estero, per ricevere il riconoscimento in Israele.\nLa storia della vita della Sendler \u00e8 stata riscoperta nel 1999 da alcuni studenti di una scuola superiore del Kansas (cfr. il progetto \"Life in a jar\"), che hanno lanciato un progetto per fare conoscere la sua vita e il suo operato a livello internazionale.\nNel 2003, papa Giovanni Paolo II le invi\u00f2 una lettera personale lodandola per i suoi sforzi durante la guerra. Il 10 ottobre 2003 essa ricevette la pi\u00f9 alta decorazione civile della Polonia, l'Ordine dell'Aquila Bianca, e il premio Jan Karski \"Per il coraggio e il cuore\", assegnatole dal Centro Americano di Cultura Polacca a Washington.\nNel 2007 l'allora Presidente della Repubblica di Polonia Lech Kaczy\u0144ski, avanz\u00f2 la proposta al Senato del suo Paese perch\u00e9 fosse proclamata eroe nazionale. Il Senato vot\u00f2 a favore, all'unanimit\u00e0. Invitata all'atto di omaggio del Senato il 14 maggio dello stesso anno, all'et\u00e0 ormai di 97 anni non fu in grado di lasciare la casa di riposo in cui risiedeva, ma mand\u00f2 una sua dichiarazione per mezzo di El\u017cbieta Ficowska, che aveva salvata da bambina.\nIl nome di Irena Sendler venne anche raccomandato dal governo polacco per il premio Nobel per la pace, con l'appoggio ufficiale dello Stato di Israele espresso dal suo Primo ministro Ehud Olmert (anche se queste nomine dovrebbero essere mantenute segrete). Alla fine tuttavia, il premio venne assegnato ad Al Gore."}
{"id": "1665881", "revid": "1543377", "url": "https://it.wikipedia.org/wiki?curid=1665881", "title": "Antonella d'Aquino", "text": "Fu marchesa di Pescara, contessa di Ascoli Satriano, Loreto Aprutino e Monteodorisio e baronessa di Pescasseroli.\nBiografia.\nAppartenente alla famiglia nobile dei d'Aquino, avente origine longobarda, la quale annovera tra i suoi membri anche San Tommaso, nacque in data e luogo sconosciuti da Berardo Gaspare d'Aquino e Beatrice Gaetani. Suo fratello fu Francesco Antonio d'Aquino. Cecco del Borgo, bisnonno paterno di Antonella, nel 1403 fu creato dal Re Ladislao d'Angi\u00f2-Durazzo 1\u00ba marchese della storia di Pescara e del Regno di Napoli. La figlia di questi, Giovannella del Borgo, spos\u00f2 il nonno paterno di Antonella, Francesco d'Aquino, gran camerlengo del Regno di Napoli, portandogli in dote il marchesato di Pescara, che fu poi ereditato da Berardo Gaspare d'Aquino, padre di Antonella, che ne divenne il \"primo\" marchese sotto la dinastia aragonese. Antonella scambi\u00f2 la promessa di matrimonio con Innico I d'Avalos l'11 novembre 1450; le nozze ebbero luogo nel 1452. Antonella port\u00f2 in dote al marito la contea di Monteodorisio, che le era stata donata da Giovannella del Borgo.\nCon la morte, avvenuta nel 1471 (o nel 1472), del fratello Francesco Antonio, il quale non si era sposato e non aveva avuto discendenza, Antonella eredit\u00f2 oltre al marchesato di Pescara, la contea di Loreto e vari possedimenti feudali situati nell'entroterra abruzzese, come Castel di Sangro, Pescasseroli e Scanno, nonch\u00e9 lo Stato feudale di Aquino.\nAntonella d'Aquino mor\u00ec nel 1493.\nDiscendenza.\nAntonella d'Aquino si spos\u00f2 nel 1452 con Innico I d'Avalos, da cui ebbe quattro figli e tre figlie:"}
{"id": "1665882", "revid": "767487", "url": "https://it.wikipedia.org/wiki?curid=1665882", "title": "Ecclesiam Dei", "text": "Ecclesiam Dei \u00e8 un'enciclica di papa Pio XI, promulgata il 12 novembre 1923, e scritta in occasione del III centenario del martirio di San Giosafat Kuncewycz."}
{"id": "1665888", "revid": "196390", "url": "https://it.wikipedia.org/wiki?curid=1665888", "title": "Guerra di Bosnia", "text": ""}
{"id": "1665892", "revid": "256896", "url": "https://it.wikipedia.org/wiki?curid=1665892", "title": "Fisc", "text": ""}
{"id": "1665893", "revid": "599013", "url": "https://it.wikipedia.org/wiki?curid=1665893", "title": "Educazione interculturale", "text": "Per educazione interculturale si intende l'individuazione, all'interno di un progetto educativo, di uno specifico percorso di interazioni fra soggetti appartenenti a diverse culture e mirante a favorire il superamento del monoculturalismo. Ci\u00f2 verr\u00e0 sviluppato attraverso l'acquisizione di strumenti che portino al riconoscimento dei valori appartenenti alle diverse culture, a un confronto finalizzato alla comprensione delle differenze favorendo la verbalizzazione e l'empatia.\nDefinizione.\nL'educazione interculturale si configura come un insieme di azioni educative finalizzate a favorire l'integrazione fra le culture valorizzando il m\u00e9tissage visto come \u201cun'occasione\u201d e \u201cuna risorsa\u201d. \u00c8 \"in primis\" un progetto intenzionalmente formativo che si basa sull'incontro e sulla reciproca contaminazione volto a favorire il dialogo tra le culture.\nLa pedagogia interculturale nel proprio modello educativo si pone in stretta collaborazione con le scienze sociali, in particolare con l'antropologia e la sociologia, ma anche con altri settori come quello economico o del diritto internazionale, che offrono contributi puntuali per fare chiarezza sugli aspetti cruciali della questione dei rapporti tra i popoli e le culture. Lo scopo dell'educazione interculturale \u00e8 dato dai processi di apprendimento che portano l'individuo ad avvicinarsi ad altre culture e ad instaurare con esse rapporti di disponibilit\u00e0, di apertura, di dialogo. \nL'educazione interculturale costituisce, in qualche modo, la risposta educativa alle esigenze delle societ\u00e0 multiculturali odierne; queste societ\u00e0 sono caratterizzate dalla presenza, in un determinato contesto, di pi\u00f9 culture. In questi contesti i soggetti e i gruppi sono elementi di una realt\u00e0 complessa, e interagiscono tra loro secondo dinamiche diverse, in funzione di condizioni di incontro.\n\"L'educazione interculturale pu\u00f2 dunque essere definita come il progetto pedagogico sulla realt\u00e0 multiculturale, la cui finalit\u00e0 \u00e8 la promozione di una tutela e di un arricchimento reciproco a partire dallo scoprimento delle potenzialit\u00e0 dialogiche e di incontro con l'alterit\u00e0\" [Portera 2006; Milan 2007].\nL'educazione interculturale nasce appunto come risposta pi\u00f9 sostenibile alle problematiche multiculturali e all'esigenza dell'incontro con l'altro. Deve essere la base per un vivere insieme felice; intercultura come la \"capacit\u00e0 di tutti gli uomini di muoversi attivamente e pacificamente con e in diversi contesti culturali, ampliando e ridefinendo cos\u00ec i propri confini e i propri destinatari\".\nStoria.\nGuardando all\u2019evoluzione storica del fenomeno dell\u2019integrazione da un punto di vista sociologico, si pu\u00f2 evidenziare che agli inizi del Novecento nel contesto statunitense il paradigma usato per analizzare e spiegare come gli stranieri si integrassero nella societ\u00e0 era il paradigma assimilazionista [Robert E. Park e Ernest W. Burgess], secondo cui lo straniero si immette nella societ\u00e0 in maniera lineare, attraverso una mobilit\u00e0 ascendente, rinunciando ai suoi valori e assorbendo quelli della societ\u00e0 ricevente.\nQuesto modello, tuttavia, non riusciva a descrivere le modalit\u00e0 con cui avveniva l\u2019integrazione degli stranieri nel contesto europeo; cos\u00ec, alla luce di questo e dei mutamenti socioeconomici verificatisi all\u2019interno della societ\u00e0 statunitense, la teorica classica venne riformulata e si elabor\u00f2 il paradigma dell\u2019assimilazione segmentata [Alejandro Portes], secondo cui l\u2019integrazione degli stranieri dipendeva dal segmento della popolazione cui essi aspiravano. Questo modello evidenzia che, per integrarsi nella societ\u00e0 ricevente, gli stranieri possono riferirsi ad un particolare segmento della societ\u00e0 ed aspirare cos\u00ec ad un diverso tipo di integrazione. L\u2019immigrato ha davanti a s\u00e9 tre possibilit\u00e0: pu\u00f2 riferirsi alla classe media ed aspirare cos\u00ec ad una assimilazione ascendente (verso l\u2019alto) che lo porta ad immettersi nel \"mainstream\" della societ\u00e0; oppure pu\u00f2 riferirsi alla \"underclass\" ed invischiarsi nel meccanismo opposto al precedente, ovvero assimilazione discendente (verso il basso), ed integrarsi ai gruppi marginali della societ\u00e0; ancora, pu\u00f2 riferirsi alla societ\u00e0 di appartenenza ed aspirare ad una assimilazione verso l\u2019alto senza per\u00f2 rinunciare alla sua cultura d\u2019origine.\nSebbene queste teorie diano una lettura chiara del complesso fenomeno multidimensionale dell\u2019integrazione e abbiano grande seguito, esistono modalit\u00e0 alternative per \u201cfare integrazione\u201d, modalit\u00e0 che riconoscono il valore delle differenze e non si limitano a dire che \u201clo straniero deve assumere i costumi della societ\u00e0 ricevente per essere parte della societ\u00e0\u201d. Ecco dunque l\u2019emergere di una prospettiva che tiene conto della condizione multietnica e multiculturale della nostra societ\u00e0.\nLa riflessione sulla societ\u00e0 multiculturale \u00e8 stata sollecitata dall'emergere del fenomeno migratorio e dall'incremento della presenza straniera nelle scuole.\nDa alcuni anni l'idea di educazione interculturale si \u00e8 fatta strada in primo luogo tra coloro che si occupavano di difficolt\u00e0 scolastiche riconducibili agli svantaggi socioculturali al fine di rendere meno traumatico l'impatto con le nuove realt\u00e0 culturali, linguistiche e sociali che vivono i soggetti che lasciano il proprio paese d'origine e per permettere alla scuola di trovare delle risposte all'inadeguatezza dei sistemi di fronte alla pluralit\u00e0. Successivamente il concetto di educazione interculturale si \u00e8 presentato in formulazioni pi\u00f9 articolate, riferite a contesti e Paesi diversi dove la presenza di culture diverse avviene sia nell'infanzia che in et\u00e0 adulta e non \u00e8 delimitata solo al contesto scolastico e ci\u00f2 va sostenuto da scelte e strategie di azione che sono alla base di politiche sociali ed educative volte al riconoscimento dell'alterit\u00e0.\nEducazione multiculturale e interculturale a confronto.\nIl documento UNESCO 2006 \"Guidelines on Intercultural Education\" riporta che:\n\u00abTradizionalmente vi sono due approcci: educazione multiculturale ed educazione interculturale. L\u2019educazione multiculturale usa apprendimenti delle altre culture per produrre accettazione, o almeno tolleranza, di quelle culture. L\u2019educazione interculturale si propone di andare oltre la passiva coesistenza, per raggiungere un modo di vivere insieme in evoluzione e sostenibile attraverso la creazione di comprensione di, rispetto per, e dialogo tra gruppi culturali differenti\u00bb.\nL\u2019espressione \u201ceducazione multiculturale\u201d di stampo statunitense viene utilizzata soprattutto in contesti anglofoni mentre in altri paesi \u2013 tra cui l\u2019Italia \u2013 si predilige il termine \u201ceducazione interculturale\u201d. L\u2019educazione multiculturale afferisce ai concetti di \"pluricultura\" e \"relativismo culturale\". Prendendo come base di partenza la co-presenza di culture diverse e il fatto che queste culture siano irriducibilmente diverse tra loro, essa mira a creare una convivenza pacifica data dalla conoscenza e dal rispetto dell\u2019alterit\u00e0. Nel contesto americano, si trovano diverse categorizzazioni degli approcci multiculturali.\nJames Albert Banks, osservando la realt\u00e0 scolastica statunitense, riporta che non tutte le pratiche educative rispecchiano i principi dell\u2019educazione multiculturale; tuttavia, inserisce nella sua analisi anche pratiche che rispecchiano i valori della multiculturalit\u00e0. Gli approcci da lui individuati sono:\nChristine E. Sleeter e Carl Grant individuano cinque tipologie di approcci multiculturali che sono:\nIn Europa diverse Istituzioni, in particolare il \"Consiglio d\u2019Europa\", hanno indirizzato l\u2019attenzione sull\u2019educazione interculturale. Ci\u00f2 \u00e8 avvenuto gradualmente: in un primo momento \u00e8 stato utilizzato il paradigma dell\u2019educazione multiculturale che, sviluppando progetti a \u201cdoppio binario\u201d che si occupavano prettamente degli aspetti linguistici, aveva come scopo la conoscenza delle diversit\u00e0; solo negli anni \u201980 si afferma il paradigma dell\u2019intercultura che mette in evidenza i rischi dell\u2019approccio educativo multiculturale, in particolare quello di riproporre schemi di assimilazione alla cultura dominante. Infatti, sebbene gli approcci multiculturali proposti includano prospettive e prassi molto diverse tra loro, la principale critica che viene mossa all\u2019educazione multiculturale \u00e8 di concettualizzare la cultura come entit\u00e0 data, immodificabile, statica, determinata dall\u2019appartenenza etnica e associata alla nazione di appartenenza.\nL\u2019educazione interculturale invece si basa su tre principi, che sono:\nSecondo il documento UNESCO, l\u2019educazione interculturale non pu\u00f2 che essere vista come intenzionalit\u00e0 pedagogica che si pone in continuit\u00e0 con l\u2019educazione multiculturale e non in contrasto. Laddove il termine multiculturale si presta bene per descrivere una realt\u00e0 fisica della societ\u00e0, l\u2019educazione interculturale entra in gioco \u2013 prendendo la diversit\u00e0 come paradigma \u2013 per costruire ponti e favorire l\u2019interazione con altre realt\u00e0 culturali attraverso lo strumento principe del dialogo.\n\u201cEducazione multiculturale\u201d e \u201ceducazione interculturale\u201d non sono sovrapponibili e rimandano a principi e idee di base diverse; tuttavia, considerarle come pratiche opposte o svincolate l\u2019una dall\u2019altra sarebbe un errore di giudizio. \u00c8 proprio la condizione multiculturale della societ\u00e0 (il riconoscimento delle differenze) che sottolinea l\u2019esigenza di un\u2019educazione interculturale (concentrata sullo scambio reciproco e il dialogo tra culture).\nIl processo nel sistema scolastico.\nDati ISTAT sulla scuola riportano che \u201cda un'indagine del 2001 del Ministero per l'Istruzione, l'universit\u00e0 e la ricerca scientifica, risulta che le pi\u00f9 alte incidenze di alunni immigrati spettano alle scuole del Centro-nord (dove 6 istituti su 10 dichiarano un tasso di iscritti non italiani che oscilla tra il 10% e il 50%, a fronte di 8 istituti su 10 del Meridione in cui questo tasso tocca al massimo l'1%). Nel 7% delle scuole non vi \u00e8 nessun alunno straniero (la percentuale \u00e8 quindi tre volte pi\u00f9 alta, pari a un quinto delle scuole, nel Meridione), nel 64% dei casi gli alunni stranieri incidono per pi\u00f9 del 3% sulla popolazione scolastica, nel 28% dei casi si va oltre il 5%. Questa presenza, molto diversificata quanto a provenienze nazionali, si attua maggiormente nelle elementari e negli istituti comprensivi.\nA livello nazionale oltre 6 alunni stranieri su 10 sono iscritti alle materne o alle elementari, con quest'ultima che, raccogliendo da sola il 42,5% degli scolari esteri presenti nel Paese (media superata dal Sud con il 45,9%, con punte del 50,9% in Campania e del 48,7% in Calabria, sebbene il valore estremo del 58,1% appartenga alla provincia di Trento), si afferma come l'ordine di scuola in assoluto pi\u00f9 frequentato dagli alunni stranieri.\u201d.\nL'educazione interculturale \u00e8 un processo multidimensionale, di interazione tra soggetti di identit\u00e0 culturali diverse, che attraverso l'incontro interculturale vivono un'esperienza profonda e complessa, di conflitto e accoglienza, come preziosa opportunit\u00e0 di crescita della cultura personale, nella prospettiva di cambiare tutto quello che \u00e8 di ostacolo alla costruzione di una nuova convivenza civile, anche attraverso il cambiamento del sistema scolastico e la riqualificazione degli educatori. La scuola, per prima, deve attuare questo processo, nell'ottica di una societ\u00e0 globale e quindi multiculturale. Essa deve appropriarsi di strumenti volti al cambiamento e all'integrazione di pi\u00f9 culture mantenendo il suo obiettivo primario di sviluppo e benessere attraverso l'educazione. Sono quindi indispensabili azioni di formazione del personale e azioni di sostegno all'inserimento degli alunni con cittadinanza non italiana. L'insegnante deve ripensare al proprio ruolo ponendo al centro, non pi\u00f9 il valore trasmissivo di informazioni, bens\u00ec, le modalit\u00e0 con le quali avvengono i momenti di apprendimento.\nL'educazione interculturale si occupa di come si insegna e si impara e delle condizioni contestuali nelle quali si inseriscono questi insegnamenti e questi apprendimenti. \"L'educazione interculturale rimanda a un insegnamento legato a un obiettivo di cambiamento, per poter costruire un'educazione che non riproduca il sistema, ma che abbia come scopo la trasformazione sociale e apra gli occhi agli individui\".\nLa scuola italiana si \u00e8 sempre fatta portatrice di valori di uguaglianza e integrazione, inserendo, a pieno titolo, gli studenti provenienti dai pi\u00f9 svariati contesti culturali. \nGi\u00e0 nell'ottobre 2007, Giuseppe Fioroni, Ministro della Pubblica Istruzione, inviava ai dirigenti scolastici e agli insegnanti, il documento \u201cLa via italiana per la scuola interculturale e l'integrazione degli alunni stranieri\u201d nel quale affermava che, a fronte del timore che \u201cle scuole con tanti alunni stranieri possano diventare scuole meno qualificate\u201d, assicurava che la scuola italiana, avrebbe risposto con la professionalit\u00e0 abituale e con un suo specifico modello. \u201cLa presenza di alunni stranieri pu\u00f2 essere davvero un'opportunit\u00e0 e un'occasione di cambiamento per tutta la scuola, se essa \u00e8 ben attrezzata\u201d; ecco che l'educazione interculturale diventa un collante tra le varie discipline e gli stessi insegnanti. Alla base di tali pratiche e concetti si dovr\u00e0 porre la capacit\u00e0 a percepire la conoscenza dell'altro, sviluppando l'attitudine a risentire gli effetti anche pi\u00f9 insignificanti della condizione affettiva o emotiva di persone provenienti da altre realt\u00e0 culturali.\nModalit\u00e0 e strategie.\nSenza un approccio orientato alla comprensione, condivisione e inclusione, non si pu\u00f2 progettare alcun processo indirizzato all'apprendimento di nuove conoscenze n\u00e9 un processo di scolarizzazione. La didattica si prefigge come obiettivo il porre le sue fondamenta sul concetto di \u201clavorare insieme\u201d, venire incontro alle esigenze dell'alunno e, al tempo stesso, della societ\u00e0; deve essere promossa la conoscenza dell'altro tramite pratiche di condivisione delle varie culture attraverso i rispettivi racconti e scritti; si deve tendere ad eliminare qualsiasi potenziale barriera e conflitto culturale e si deve promuovere un clima di coesione. Vanno promossi interventi di persone esperte in tema di interculturalit\u00e0 per far s\u00ec che ci sia maggiore informazione e consapevolezza su tale tema. \nL'educazione interculturale, quindi, pu\u00f2 avvenire in svariate modalit\u00e0. \nUna delle vie principali per attuare questo processo \u00e8 attraverso la narrazione; quest'ultima permette di raccontarsi, di raccontare ma soprattutto di venire ascoltati. \u00c8 proprio attraverso l'ascolto dell'altro che si manifesta l'interculturalit\u00e0. Quindi potrebbero proporre le storie di vita di immigrati, le narrazioni di usi e costumi di popoli diversi, i diari di viaggio, ect.. \nUna seconda modalit\u00e0 potrebbe essere quella del gioco; una vera e propria strategia in quanto si presenta in maniera diretta e semplice e a volte va a colpire nel profondo senza che la persona o meglio, il bambino, si accorga, nonostante si stia arricchendo; questo proprio perch\u00e9 \"i giochi facilitano l'apprendimento di processi complessi\" [Paolo Danuvola]. Si potrebbe proporre semplicemente, per i pi\u00f9 piccoli, quindi per una fascia d'et\u00e0 3 mesi - 6 anni, un gioco in cucina; cucinare cibi diversi, in base alle culture diverse. \nOppure giochi di teatro; raccomandabile per le scuole medie e superiori \u00e8 anche il Teatro dell'oppresso, per la sua forza di coinvolgimento. La via della cittadinanza attiva \u00e8 una strategia tra le pi\u00f9 efficaci. Si tratta di impegnarsi in adozioni a distanza, invitare a scuola persona che possano raccontare la loro storia, la loro cultura, sostenere progetti di cooperazione e i gruppi territoriali di accoglienza. A seconda dei contesti, e dell'et\u00e0, quindi, possiamo attuare diverse tipologie di educazione interculturale, da quella pi\u00f9 diretta a quella meno e quindi pi\u00f9 nascosta ma comunque efficace.\nFinalit\u00e0.\nLe finalit\u00e0 dell'intercultura sono contenute nella stessa espressione \u201cinter cultura\u201d, che etimologicamente indica la dimensione dello scambio, della reciprocit\u00e0 e della relazione, contenuta nel prefisso \u201cinter\u201d, coniugandola con l'esistenza di una diversit\u00e0 implicita nel suffisso \u201ccultura\u201d e che intercorre tra identit\u00e0 collettive storico-sociali e gli individui ad esse riconducibili. \nTali finalit\u00e0 sono: "}
{"id": "1665894", "revid": "47767", "url": "https://it.wikipedia.org/wiki?curid=1665894", "title": "Deposizione di Volterra", "text": "La Deposizione dalla croce \u00e8 un dipinto a olio su tavola (375x196 cm) di Rosso Fiorentino, firmato e datato 1521, e conservato nella Pinacoteca di Volterra. La firma si trova su un'iscrizione sul piede della scala in basso: .\nStoria.\nL'opera fu dipinta per la Cappella della Croce di Giorno a Volterra per la Compagnia della Croce di Notte, che usava gli stessi ambienti della Compagnia della Croce di Giorno nella chiesa di San Francesco. \nIn tale quadro vi \u00e8 raffigurato il condottiero di ventura Rinieri della Sassetta. \nIn seguito all'acquisto di detta cappella da parte della famiglia dei conti Guidi, grazie alle leggi di soppressione del 1786, il dipinto nel 1788 fu trasferito nella cappella di San Carlo in Duomo. \nLa \"Deposizione\" del Rosso divenne l'opera pi\u00f9 celebre della Pinacoteca civica di Volterra fin dal suo primo allestimento nel Palazzo dei Priori (1905): Gabriele D'Annunzio la rese celebre nel suo \"Forse che s\u00ec, forse che no\", tanto da diventare agli occhi di turisti italiani e stranieri uno dei motivi per visitare la citt\u00e0.\nL'opera fu senza dubbio il maggiore riferimento iconografico di Pier Paolo Pasolini in una scena del film \"La ricotta\" del 1963, insieme ad altre tavole come la \"Deposizione\" del Pontormo.\nDescrizione e stile.\nLa pala mostra un momento fino ad allora rappresentato raramente, ovvero la discesa del corpo di Ges\u00f9 dalla croce subito dopo lo stacco, ispirandosi al racconto di Matteo (27, 45; 57), in cui la terra viene avvolta da una fitta oscurit\u00e0. La scena \u00e8 infatti ambientata al crepuscolo, con un delicato trapasso delle luci serali dalla linea dell'orizzonte alla parte alta del dipinto. Mai rappresentato prima e non descritto dai vangeli \u00e8 il fatto del corpo di Cristo che sembra essere sul punto di scivolare dalle mani dei suoi soccorritori, che si affannano concitatamente per evitarne la caduta. L'esplosione emotiva di questo episodio \u00e8 combinata, nella parte inferiore, con una forte spiritualit\u00e0 scaturita dalla ricca gamma di pose ed espressioni degli astanti, tra i quali spiccano la Madonna ferita dal dolore, la Maddalena inginocchiata e protesa verso di essa, san Giovanni piegato dal dolore. \nLa disposizione asimmetrica delle scale genera un moto violento, accentuato dall'incertezza degli appoggi degli uomini che calano il corpo di Cristo.\nSimile per la forma della tavola e per le misure, oltre che per il tema, a quella del Pontormo, tuttavia ne differisce profondamente per la concezione. Il Rosso ottiene il dramma per la volumetria angolosa che sfaccetta le figure (si veda la Maddalena e la sua veste, la figura pi\u00f9 in alto di Nicodemo, ecc.), per il movimento convulso di alcuni personaggi, per i colori intensi prevalentemente rosseggianti stagliati sulla distesa uniforme del cielo, con la luce che incide da destra con forza, creando aspri urti chiaroscurali. Tinte complementari sono spesso accostate, con effetti cangianti, e si stagliano con forza gli effetti \"fosforescenti\" nei punti di maggiore luminosit\u00e0, rispetto allo sfondo. La particolare stesura, con una sottile patina degli impasti, rende qua e l\u00e0 visibili l'imprimitura e gli strati sottostanti, rivelando talvolta curiose annotazioni autografe, come le scritte relative ai colori da impiegare, poi cambiate bruscamente in corso d'opera sulla spalla destra della donna in primo piano, che poi \u00e8 invece colorata di un rosa salmone, o \"azzurro\" nel panno del depositore pi\u00f9 basso (che invece \u00e8 giallo) o nello chignon della Maddalena. \nLe deformazioni dei corpi e dei volti giungono all'estrema esasperazione: il vecchio affacciato dall'alto sulla croce, Nicodemo, ha il viso contratto come una maschera. I depositori formano una sorta di circolo, complessamente articolato sui piani in tre dimensioni delle scale, che asseconda la forma centinata della pala, anche tramite il mantello di Nicodemo. \nSullo sfondo, al bordo dell'intenso blu che riprendeva il lapislazzuli degli affreschi di Cenni di Francesco, si intravedono, piccolissimi, alcuni armigeri, simbolo della perfidia e malvagit\u00e0 umana che ha condotto Cristo sulla croce. \nFonti iconografiche.\nUn capitolo aperto nello studio dell'opera \u00e8 rappresentato dall'individuazione delle fonti iconografiche che hanno ispirato l'artista. Alcuni hanno ipotizzato un'assoluta originalit\u00e0 dell'artista nell'invenzione, altri sono risaliti fino a fonti medievali, come il gruppo ligneo della \"Deposizione\" nel Duomo di Volterra (XIII secolo), oppure con alcuni personaggi della \"Strage degli Innocenti\" e con lo spartito della \"Deposizione\" di Cenni di Francesco nella cappella a cui era destinata la pala. L'opera pi\u00f9 vicina a quella del Rosso \u00e8 comunque la \"Deposizione\" per la Santissima Annunziata (Firenze) di Firenze, avviata da Filippino Lippi e terminata da Perugino: analoga \u00e8 l'impostazione della Croce e la presenza delle due scale laterali, una appoggiata sul davanti, una sul dietro. \nIl depositore col perizoma giallo assomiglia a una figura del perduto cartone della \"Battaglia di Cascina\" di Michelangelo, mentre il corpo di Cristo cita la \"Piet\u00e0 vaticana\". L'accostamento di colori complementari deriva forse dalla visione della volta e le lunette della Cappella Sistina, viste forse in un viaggio a Roma tra il 1518 e il 1521, cos\u00ec come la posa di san Giovanni, col volto nascosto tra le mani, ricorda quella dell'Adamo nella \"Cacciata dei progenitori dall'Eden\", di Masaccio. \nInoltre sarebbero presenti echi delle stampe di D\u00fcrer, all'epoca assai popolari a Firenze.\nAltri progetti.\nhttp://www.zoominto.com/zoomapi/ZoomButt.gif"}
{"id": "1665902", "revid": "1793900", "url": "https://it.wikipedia.org/wiki?curid=1665902", "title": "Lira somala", "text": "La cosiddetta lira somala \u00e8 la denominazione numismatica di due monete emesse per la Somalia italiana tra il 1925 il 1926. Proprio nel 1925 infatti, il governo Mussolini aveva deciso l'abrogazione della rupia somala e la sua piena sostituzione con la lira italiana ad un cambio di 1 rupia = 8 lire. Onde permettere una pi\u00f9 razionale transizione fra le due valute, furono emesse due monete da 5 e 10 lire in argento che circolarono assieme alla monete ed alle banconote italiane, riducendo il rischio di fenomeni inflativi legati ad una troppo repentina emissione di cartamoneta: le due monete, fuse con un metallo nobile dotato di pieno valore intrinseco, supplirono allo scopo e rimasero in circolazione per anni, seppure non venissero pi\u00f9 prodotte dopo la piena integrazione della Somalia nell'economia nazionale italiana.\nMonete.\nNel 1925 furono emesse due monete d'argento dal valore di 5 e 10 lire. La moneta da 5 lire pesava 6 grammi e quella da 10 pesava 12 grammi. Il diametro era rispettivamente di 25,5 e 28 millimetri. Il titolo era dell'835/1000, come le monete contemporanee della lira italiana. Erano pi\u00f9 gradi e pi\u00f9 pesanti delle monete italiane e furono ritirate e sostituite dalle monete coniate per l'Italia nel 1926.\nL'emissione fu autorizzata con il Regio decreto 18 giugno 1925, n. 1143, che contestualmente metteva fuori corso la rupia somala. Al rovescio presentava lo stemma della Somalia dell'epoca: leone passante e tre stelle a sei punte. Lo stemma, tra due rami, era coronato. Intorno la legenda .\nLe legende erano solo in italiano."}
{"id": "1665909", "revid": "767487", "url": "https://it.wikipedia.org/wiki?curid=1665909", "title": "Giovanni Rondelli", "text": "Ha fatto parte come bassista di alcuni gruppi musicali, tra i quali, il gruppo di rock progressivo I Santoni (1968 - 1974) ed il gruppo pop Creme Caramel (1977 - 1980), prima di concludere la sua carriera come solista, con il nome di Gero, (1997 - 2002).\nBiografia.\nDopo aver costituito insieme ad amici la prima band, inizia la professione di musicista nel 1967 andando a rimpiazzare il bassista del gi\u00e0 affermato Carlo Marangon nel suo gruppo Carlo Marangon &amp; i Los Hermanos, appena tornati dal successo al festival per band emergenti Torneo Nazionale Rapallo Davoli.\nEsce dal gruppo per intraprendere ancora pi\u00f9 seriamente la professione e nel 1968 entra a far parte de I Santoni, si iscrive alla SIAE nel 1969. Insieme a Mosti e Prussi, scrive i singoli e l'LP, . Intraprende con il gruppo un tour italiano ed internazionale fino al suo scioglimento nel 1974.\nNel 1977 approda in un nuovo gruppo: I Pub, che presto diventeranno i Creme Caramel. Sia nel 1977 che nel 1978, il gruppo vince il Festival di Castrocaro e guadagna la possibilit\u00e0 di andare al Festival di Sanremo, come ogni vincitore, \nNel 1980 lascia il gruppo montecatinese e dopo molti anni, nei quali si dedica solo a scrivere musica, nel 1997 decide di iscrivere una sua nuova composizione al Festival Internazionale della Canzone Napoletana, nella sezione \"musica Italiana\", con il nome di Gero.\nLa canzone, dal titolo \"Settembre muore\" si posiziona al secondo posto nella classifica generale. La canzone viene inserita nella compilation del festival, distribuita anche in Canada, dando la possibilit\u00e0 al cantante di fare un tour che tocca le citt\u00e0 di Toronto e Ottawa.\nDi ritorno dal Canada e dalla successiva tourn\u00e9e italiana, incide su MC un album con la canzone del festival ed alcune altre sue composizioni. \nConclude la sua attivit\u00e0 nel 2002.\nDiscografia.\nGero.\nMC.\n ((2013)) - Gero ( Bertostudio ) Dedicato a ...te. Collana FROM ITALY 0613"}
{"id": "1665912", "revid": "1983214", "url": "https://it.wikipedia.org/wiki?curid=1665912", "title": "Slava Cerchez\u0103", "text": "Slava Cerchez\u0103 \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 2 villaggi: Slava Cerchez\u0103 e Slava Rus\u0103. Nel territorio del comune si trova un importante complesso archeologico con i resti dell'antica citt\u00e0 romano-bizantina di Ibida."}
{"id": "1665913", "revid": "287204", "url": "https://it.wikipedia.org/wiki?curid=1665913", "title": "Slava Cercheza", "text": ""}
{"id": "1665916", "revid": "113241566", "url": "https://it.wikipedia.org/wiki?curid=1665916", "title": "RaiSat 2", "text": "RaiSat 2 - Ragazzi \u00e8 stata un'emittente televisiva satellitare dedicata ai bambini, prodotta da RaiSat e Rai.\nFu il primo di una sequela di canali satellitari editi da RaiSat\nStoria.\nIl canale nacque come gratuito il 29 settembre 1997 ed era disponibile su D+ (poi TELE+ Digitale). Il suo palinsesto era composto da programmi italiani e non italiani per bambini dai 5 ai 9 anni e per ragazzi dai 10 ai 15 anni. Nel 1999 il canale si trasform\u00f2 in RaiSat Ragazzi, canale che ha vissuto fino al 31 ottobre 2006, giorno dopo il quale la sua programmazione \u00e8 stata suddivisa nei due canali RaiSat YoYo e RaiSat Smash (poi diventato RaiSat Smash Girls)."}
{"id": "1665917", "revid": "3732", "url": "https://it.wikipedia.org/wiki?curid=1665917", "title": "Federazione italiana settimanali cattolici", "text": "La Federazione italiana settimanali cattolici (FISC) \u00e8 una federazione che riunisce i settimanali diocesani italiani.\nLa Fisc \u00e8 nata il 27 novembre 1966. L'intento dichiarato dell'associazione \u00e8 raccogliere l'eredit\u00e0 culturale, sociale ed ecclesiale della stampa diocesana cattolica, quale si \u00e8 sviluppata a partire dall'Ottocento, nel solco del movimento cattolico italiano e alla luce dell'enciclica \"Rerum Novarum\" di papa Leone XIII.\nA questo riguardo la federazione organizza periodicamente congressi e convegni, allo scopo di far conoscere e stimolare il confronto sulle problematiche del giornalismo e dei mezzi d'informazione, in relazione alla Chiesa e alla societ\u00e0. \nDal 15 dicembre 2016 il presidente \u00e8 don Adriano Bianchi (direttore della \u00abVoce del Popolo\u00bb, testata della diocesi di Brescia), successore del cesenate Francesco Zanotti (2011-2016).\nNel 2016 le testate diocesane aderenti alla FISC erano 191, tra cui un quotidiano, due bisettimanali, 125 settimanali, 17 quindicinali, 31 mensili, cinque periodici esteri, un'agenzia di stampa (\u00abServizio Informazione Religiosa\u00bb, SIR) e nove giornali online. I giornali aderenti alla federazione coprono gran parte del territorio nazionale (170 diocesi su 226). Il numero complessivo di copie diffuse alla settimana sfiora le 800.000 unit\u00e0.\nNell'ottobre 2020 la FISC ha siglato un accordo con la Federazione nazionale stampa italiana per il lavoro giornalistico nelle testate d'informazione locale aderenti alla propria organizzazione."}
{"id": "1665918", "revid": "1543377", "url": "https://it.wikipedia.org/wiki?curid=1665918", "title": "Sm\u00e2rdan (Tulcea)", "text": "Sm\u00e2rdan \u00e8 un comune della Romania di abitanti, ubicato nel distretto di Tulcea, nella regione storica della Dobrugia. "}
{"id": "1665919", "revid": "148164", "url": "https://it.wikipedia.org/wiki?curid=1665919", "title": "Difesa del Popolo", "text": ""}
{"id": "1665922", "revid": "1983214", "url": "https://it.wikipedia.org/wiki?curid=1665922", "title": "Somova", "text": "Somova \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Mineri, Parche\u0219, Somova."}
{"id": "1665925", "revid": "1305772", "url": "https://it.wikipedia.org/wiki?curid=1665925", "title": "Giorgio Salati", "text": "Carriera.\nDopo aver pubblicato alcuni racconti, frequenta corsi di scrittura creativa e sceneggiatura cinematografica per poi approdare al corso di sceneggiatura per fumetti alla Scuola del Fumetto di Milano tenuto da Riccardo Secchi, in seguito al quale nel 2003 inizia a scrivere storie per \"Topolino\". Nel 2005 viene scelto dall'Accademia Disney per seguire un master di sceneggiatura, dopodich\u00e9 la sua attivit\u00e0 per Disney si intensifica, collaborando, tra gli altri, anche con Giorgio Cavazzano.\nCollabora anche con la Settimana Enigmistica.\nTra le sue creazioni, anche la webstrip \"Toilet\".\nTra il 2012 e il 2013, co-crea e co-scrive con Davide G. G. Caci \"LAW - Il lato oscuro della legge\", miniserie in sei albi pubblicata da Star Comics, di genere \"legal thriller\"."}
{"id": "1665926", "revid": "1983214", "url": "https://it.wikipedia.org/wiki?curid=1665926", "title": "Stejaru (Tulcea)", "text": "Stejaru \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Mina Alt\u00e2n Tepe, Stejaru, Vasile Alecsandri."}
{"id": "1665928", "revid": "6923", "url": "https://it.wikipedia.org/wiki?curid=1665928", "title": "Tupamaros", "text": "I Tupamaros, o pi\u00f9 esattamente MLN-T (\"Movimiento de Liberaci\u00f3n Nacional - Tupamaros\"), furono un'organizzazione di guerriglia urbana di ispirazione comunista, attiva in Uruguay tra gli anni sessanta e gli anni settanta. Suo principale leader, sul piano ideologico, fu Ra\u00fal Sendic Antonaccio, gi\u00e0 militante del Partito Socialista dell'Uruguay.\nStoria.\nL'Uruguay negli anni '50 e '60.\nA differenza della maggior parte dei paesi dell'America Latina, l'Uruguay nel Novecento, di popolazione quasi interamente di origine europea (italiana per circa il 40%) era un paese prospero, con una consolidata tradizione democratica, un'elevata spesa sociale, un alto livello culturale, un reddito nazionale alto basato principalmente sull'esportazione di carne congelata. La stratificazione sociale vedeva una presenza molto consistente della classe media. I livelli d'istruzione media e universitaria erano assai elevati e sempre crescenti (fra il 1942 e il 1957 gli studenti delle scuole secondarie erano passati da 12\u00a0000 a 65\u00a0000).\nMa nella seconda met\u00e0 degli anni '50 \"la Svizzera dell'America Latina\" entr\u00f2 in una seria crisi, dovuta alla caduta dei prezzi dei prodotti esportati: grandi capitali presero la via dell'estero, sal\u00ec la speculazione finanziaria e le banche assunsero dimensioni abnormi, il latifondismo comport\u00f2 l'abbandono di enormi superfici agrarie all'improduttivit\u00e0 con grandi spostamenti di popolazione dalle zone rurali verso Montevideo. I governi tagliarono bruscamente le spese sociali, il costo della vita aument\u00f2 vertiginosamente e i lavoratori reagirono al grave peggioramento delle proprie condizioni di vita con continue e dure lotte sindacali. Fra il 1967 e il 1968 il PIL crebbe del solo 0,3% mentre l'inflazione balz\u00f2 al 100%. Il potere d'acquisto dei salari risultava sceso del 47%. Nello stesso tempo il capitale straniero, soprattutto USA, era penetrato fortemente nel settore industriale.\nIl movimento dei lavoratori, dopo decenni di divisioni in numerosi sindacati differenti per categoria e orientamenti, fra il 1964 e il 1966 condusse un riuscito processo di unificazione. Nel 1964 venne convocata la \"Convenci\u00f3n Nacional de Trabajadores (CNT)\", un organismo di coordinamento fra le diverse organizzazioni; il 28 settembre 1966 ebbe inizio il Congresso di Unificazione Sindacale che in conclusione trasform\u00f2 la CNT da organismo di coordinamento a centrale sindacale unica, ed ebbe da quel momento un importante ruolo anche politico nel paese.\nIl movimento degli studenti, gi\u00e0 dalla fine degli anni '50, era particolarmente forte e combattivo. Con una legge del 1958 l'universit\u00e0 era stata fortemente democratizzata: rettore e presidi di facolt\u00e0 venivano eletti da un consiglio composto da docenti, ex studenti laureati e studenti. La politicizzazione era notevole e orientata prevalentemente verso sinistra, sia riformista sia rivoluzionaria. Molto sentito era il sostegno a Cuba e grandi manifestazioni di protesta antiamericane (per gli interventi nella Repubblica Dominicana, in Congo e in Vietnam) si svolsero in occasione di diverse visite di grandi personalit\u00e0 statunitensi, culminando l'11 aprile 1967 quando Lyndon Johnson soggiorn\u00f2 a Punta del Este per una conferenza di capi di Stato (il regista Mario Handler fiss\u00f2 gli avvenimenti nel film-documentario \"Mi piacciono gli studenti\").\nIl parlamento era egemonizzato dai due partiti storici, entrambi di destra: Blanco (o Partido Nacional) e Colorado. Il Blanco era pi\u00f9 legato agli interessi dei proprietari terrieri, il Colorado a quelli degli imprenditori; tuttavia ciascuno aveva al proprio interno orientamenti diversificati, che andavano dal riformismo e difesa del carattere democratico delle istituzioni a conservatorismo pi\u00f9 rigido, con simpatie verso il golpismo di destra. I partiti di sinistra (socialista e comunista), nonostante fossero egemoni nel sindacato (CNT) e avessero una grande influenza sul movimento dei lavoratori, rimanevano sempre minoritari elettoralmente: fra il 1958 e il 1966, complessivamente, ottenevano risultati intorno al 6%. La stratificazione sociale in Uruguay aveva come caratteristica il peso abnorme della classe media (un'indagine del 1960 rilevava un 6% di alta borghesia, un 64% di ceto medio, un 30% di ceto popolare).\nOrigini del MLN.\nIl movimento Tupamaro assunse la propria denominazione da T\u00fapac Amaru II, nome di battaglia (ripreso a sua volta dall'antico capo inca Tupac Amaru) del peruviano Jos\u00e9 Gabriel Condorcanqui che nel 1780 guid\u00f2 un'insurrezione armata contro i dominatori spagnoli.\nLa nascita del raggruppamento politico che diventer\u00e0 MLN-Tupamaros risale a gennaio 1963. Il promotore, Ra\u00fal Sendic Antonaccio, era nato nel 1925 nella provincia di Flores da una famiglia di medi proprietari terrieri, aveva studiato giurisprudenza a Montevideo ed era diventato procuratore. Attivista di primo piano del Partito Socialista (entr\u00f2 a far parte del comitato centrale), scelse di impegnarsi a sostenere le lotte dei tagliatori di canna delle zone remote del paese, lavoratori poveri che si battevano per migliori condizioni di vita e per l'espropriazione dei vasti latifondi. Nel 1962 Sendic aveva organizzato una grande marcia dei \"ca\u00f1eros\", che con donne e bambini percorsero da Artigas a Montevideo. Ma nonostante le lotte sindacali e le grandi marce pacifiche, i lavoratori poveri non ottenevano quasi nulla. Per di pi\u00f9 i \"ca\u00f1eros\" erano oggetto di minacce e aggressioni da parte di squadre violente foraggiate dai grandi proprietari (in un attacco con armi da fuoco mor\u00ec una donna). Gli attivisti decisero quindi di abbandonare la tradizionale via sindacale e parlamentare nel perseguimento degli obiettivi di giustizia sociale in cui credevano. Nel raggruppamento politico che si andava formando si aveva davanti un unico obiettivo: il socialismo. Si costruiva un programma comune, con obiettivi fondamentali chiari e accettati da tutti, rifiutando scontri ideologici e superando le divisioni che caratterizzavano in quegli anni le sinistre latinoamericane e mondiali (socialismo, filosovietismo, maoismo, trotskismo, anarchismo ecc). Questo consent\u00ec di aggregare sin dall'inizio militanti delle provenienze politiche pi\u00f9 disparate, dagli anarchici ai socialisti.\nNei primi anni non si conobbe un vero documento di fondazione, finch\u00e9 la rivista cilena \u00abPunto final\u00bb il 2 giugno 1968 non pubblic\u00f2 il documento \"Trenta domande a un Tupamaro\", titolo probabilmente ispirato al manuale \"150 preguntas a un guerrilliero\", scritto dal generale Alberto Bajo, veterano della guerra civile spagnola ed istruttore in Messico di Fidel Castro ed Ernesto Guevara. Da subito il MLN ne avvalor\u00f2 l'autenticit\u00e0, rimandando quanti ponevano domande sui suoi scopi politici e forme d\u2019azione alla lettura di quel testo.\nPreparazione della lotta armata e prime azioni (1963-67).\nSendic e i suoi primi compagni di lotta cominciarono quindi a pensare a un'organizzazione essenzialmente politica, che nel proprio programma prevedesse la lotta armata come strumento centrale del processo rivoluzionario: la militanza politica e la partecipazione alla lotta armata erano ritenute inscindibili. Fino al 1965 il raggruppamento dedic\u00f2 quasi tutta la propria attivit\u00e0 ad un'accurata preparazione alla guerriglia, evitando uscite pubbliche. Diversamente dalle tante forme di guerriglia gi\u00e0 diffuse nei paesi dell'America Latina, che si sviluppavano nelle zone rurali e impervie e qui avevano le proprie basi, tenendo conto della particolare geografia umana dell'Uruguay dove met\u00e0 della popolazione \u00e8 concentrata nella capitale, progettarono un tipo del tutto nuovo di guerriglia, la \"guerriglia urbana\". Le azioni dovevano svolgersi quasi esclusivamente a Montevideo, citt\u00e0 popolosa e di grande estensione, e le basi operative dovevano trovarsi ben dissimulate nella citt\u00e0 stessa. Questo tipo di organizzazione e le modalit\u00e0 d'azione verranno poi riprese dall'ERP argentino e dalle formazioni armate europee Rote Armee Fraktion e Brigate Rosse.\nLe prime azioni furono furti e rapine per procurarsi armi e denaro. Il 31 luglio 1963 vennero asportati 28 fucili dal circolo di tiro di Nueva Helvecia. Il 24 dicembre, notte di Natale, una ventina di giovani, di cui alcuni armati di rivoltella altri di soli bastoni, bloccarono un camion di un supermercato pieno di generi alimentari, si impossessarono del carico e lo distribuirono ai poveri della bidonville Aparicio Saravia. Nel 1964 misero in atto diversi furti in armerie, e anche in cave per procurarsi esplosivi. Alcuni mesi dopo organizzarono una serie di attentati dimostrativi con ordigni incendiari o esplosivi, scegliendo visibili obiettivi simbolici (Consolato degli USA e del Brasile, stabilimento della Coca Cola, e altri). Ma ancora il gruppo non si esponeva in vere azioni armate, privilegiando il reclutamento di nuovi membri e il loro accurato addestramento militare. Il nome \"Tupamaros\", per la prima volta, comparve pubblicamente come firma di un volantino lasciato dopo il danneggiamento con esplosivo di un magazzino della Bayer, accusata di fornire aggressivi chimici per le truppe americane in Vietnam.\nI primi scontri armati con la polizia si verificarono nel 1966, in occasioni di rapine. Di fronte a queste azioni sia la polizia sia l'opinione pubblica non comprendevano esattamente quale realt\u00e0 si celasse dietro. Poi, con la scoperta di alcune basi, la polizia vi rinvenne diversi documenti, ed esaminandoli cominci\u00f2 a rendersi conto dell'ampiezza del fenomeno. I guerriglieri, nel corso di alcune azioni, lasciavano comunicati al popolo, brevi, semplici, che facevano presa sia sulla massa dei lavoratori sia sul movimento degli studenti, vasto e combattivo nel Paese.\nLa sinistra parlamentare, soprattutto il Partito Comunista dell'Uruguay, si espresse inizialmente circa i Tupamaros in duri termini ma dovette presto mutare atteggiamento e rassegnarsi a convivere con il movimento a causa della forte crescita di questo dopo il 1968 in tutto il paese.\nSpinte autoritarie nei settori governativi.\nNel corso degli anni \u201860 i gruppi di potere che mal sopportavano la combattivit\u00e0 di sindacati e studenti, dei settori radicalizzati della classe media (giornalisti, avvocati) e della chiesa cattolica (teologia della liberazione) cercavano punti di forza per avere la meglio dei propri avversari. Prima di tutto rafforzarono le forze di polizia sia numericamente che in termini di \u201clibert\u00e0\u201d di agire anche al di l\u00e0 delle leggi e garanzie di fatto di certe impunit\u00e0 di fronte ad eventuali eccessi. Nello stesso tempo attuarono uno stretto avvicinamento nei confronti degli USA, sia favorendone la penetrazione economica nel paese, sia inviando i propri quadri di polizia ad addestrarsi alla repressione dei sommovimenti politici e di eventuali guerriglie nella \"Escuela de las Americas\" (\"Western Hemisphere Institute for Security Cooperation\") gestita dalla CIA a Panama. Vennero avviate strette relazioni e scambi con il governo golpista del Brasile, strettamente sostenuto dagli USA (relazioni invise agli uruguaiani, non solo perch\u00e9 si trattava una dittatura, ma perch\u00e9 l'ingerenza di quel grande paese confinante, contro il quale il piccolo paese rioplatense aveva dovuto combattere duramente per non esserne inglobato nell'Ottocento, era vista come una pesante intromissione.\nAltro potente strumento di repressione e controllo politico era costituito dallo Squadrone della Morte. Si trattava di gruppi paramilitari o para-polizieschi nei quali agivano sia elementi di estrema destra con tendenze criminali, spesso appartenenti a polizia o esercito, che colpivano attivisti di estrema sinistra uccidendo, spesso in modo efferato e dopo torture, lasciando trovare i corpi assieme alle propria firma (in alcuni casi invece sceglievano l'occultamento) per terrorizzare platealmente ogni attivista di sinistra. Esistevano gi\u00e0 nei paesi vicini (\"Esquadr\u00e3o da Morte\" in Brasile e \"Alianza Anticomunista Argentina\"). Per quanto lo Squadrone della Morte uruguayano definisse s\u00e9 stesso come \u201ccaccia-tupamaros\u201d, in realt\u00e0 colpiva attivisti di sinistra, sindacalisti o sospetti di appartenenza al MLN senza che si disponesse di prove.\nPacheco Areco e la soppressione delle libert\u00e0 costituzionali (1968-71).\nDiventato presidente il 6 dicembre 1967, Jorge Pacheco Areco si mostr\u00f2 immediatamente nemico acerrimo di tutte le sinistre, e per questo non esit\u00f2 ad aggirare la costituzione. Dopo soli sei giorni soppresse per decreto il giornale di sinistra \"Epoca\" e il settimanale socialista \"El Sol\", e sciolse diversi partiti di sinistra: MIR, MRO, Federazione Anarchica, Movimento di Azione Popolare, Gruppo Indipendente Epoca, Partito Socialista. Cercava pubblicamente di giustificarsi motivando questi provvedimenti addirittura come difesa della Costituzione, in quanto a suo parere quei partiti avevano in programma il rovesciamento della \"societ\u00e0 capitalista\", quindi erano una minaccia per lo stato. Simili provvedimenti erano a senso unico: giornali filo-governativi uscivano con appelli al colpo di Stato di destra senza avere problemi.Il 10 maggio inizi\u00f2 una serie di proteste studentesche partite con la protesta per l'aumento del prezzo degli abbonamenti per l'autobus. A loro si unirono giovani universitari con una propria rivendicazione di assegni di assistenza. Bloccarono alcune strade, occuparono diversi licei. A loro si unirono professori e settori di lavoratori, estendendo l'oggetto della protesta agli alti costi di tutti i trasporti pubblici. La risposta di Pacheco Areco fu durissima. Il 13 giugno 1968, col decreto \"Medidas Prontas de Seguridad\", proclam\u00f2 lo stato di emergenza, e inizi\u00f2 subito a imprigionare gli oppositori politici, consent\u00ec la tortura nel corso degli interrogatori di polizia e represse con brutalit\u00e0 le dimostrazioni di protesta.\nIl 6 luglio la polizia spar\u00f2 contro un corteo di giovani ferendone gravemente sei. Il 24 luglio il governo \"militarizz\u00f2\" lavoratori bancari e operai che erano in una fase di agitazioni sindacali, effettuando arresti. Il 9 agosto la polizia - fatto inaudito nella storia del paese - fece irruzione nelle facolt\u00e0 universitarie, e in qualche caso fece uso delle armi da fuoco, ferendo lo studente Mario Toyos. Il 14 agosto colp\u00ec alle spalle e uccise lo studente Liber Arce. L'episodio suscit\u00f2 grande emozione nel paese, dove fatti simili mai erano accaduti. Dopo ulteriori proteste degli studenti, il 20 settembre la polizia spar\u00f2 di nuovo contro di loro uccidendo Hugo del los Santos e Susanna Pintos (anch'essi, come Liber Arce, aderenti alla Giovent\u00f9 Comunista) e ferendone una quarantina. I muri della citt\u00e0 di Montevideo erano pieni della scritta \"Liber Arce\", che in lingua spagnola ha anche il significato \"liberarsi\".\nGrandi offensive del MLN (1968-1971).\nI grandi attacchi armati e i rapimenti.\nL'instaurazione di un sistema politico semi-dittatoriale non solo indusse i Tupamaros a intensificare la lotta armata e a passare a un livello di scontro superiore, ma avvicin\u00f2 anche all'MLN settori sempre pi\u00f9 ampi di popolazione, portandogli nuovi militanti e, fra i tanti cittadini indignati per la svolta autoritaria, ulteriori collaboratori e simpatizzanti che andavano a costituire una vasta rete di appoggio.\nPartirono nuove azioni: un attentato con esplosivi alla stazione radio Ariel, il primo di due rapimenti del presidente UTE Ulysses Pereira Reverbel e un assalto all'Hotel Casino Carrasco, con il furto di diversi milioni di pesos. Nel 1969 attaccarono la finanziaria Monty, il Casin\u00f2 di San Rafael a Punta del Este (con un bottino di 70 milioni di pesos) e tre banche. Grande impressione suscit\u00f2 l'irruzione a Radio Sarand\u00ed, nel mezzo della radiocronaca della partita tra Nacional e Estudiantes de la Plata, interrompendola per leggere un comunicato. A giugno, in occasione della visita del diplomatico americano Nelson Rockefeller, il MLN incendi\u00f2 gli uffici della General Motors.\nL'MLN istitu\u00ec il \"C\u00e1rcel del Pueblo\" (Carcere del popolo) in cui i guerriglieri tenevano prigionieri i sequestrati, sottoponendoli a interrogatori che successivamente venivano resi pubblici. A settembre fu rapito il banchiere Gaetano Pellegrini Giampietro, rilasciato 72 giorni dopo, appena verificato che fosse avvenuto il versamento di una grossa somma a un ospedale per i lavoratori conservieri, come da loro richiesto. Per timore che queste grandi azioni potessero suscitare simpatie, e sfiducia verso un governo incapace di contrastarle, ai giornali uruguaiani veniva impedito, con minaccia di sequestro, di diffondere notizie e particolari sulle imprese dei Tupamaros.\nVerso il 1970 gli attacchi armati s'intensificarono ulteriormente, e le forze di polizia ne uscirono spesso sconfitte. L'azione pi\u00f9 eclatante fu il rapimento e il successivo assassinio, nell'agosto 1970, del funzionario americano Dan Mitrione. Questi era ufficialmente un diplomatico statunitense, ma attraverso accurate indagini i Tupamaros avevano scoperto che in realt\u00e0 era un consigliere appositamente inviato per istruire la polizia e i militari sulle pi\u00f9 sofisticate tecniche di tortura. Mitrione venne interrogato a lungo, processato e condannato a morte per il proprio operato nel paese. Tuttavia i Tupamaros offrirono uno scambio: chiesero il rilascio dei tanti loro compagni detenuti come condizione per la sua liberazione. Il governo rifiut\u00f2, e il consigliere venne ucciso. Contemporaneamente a Mitrione erano prigionieri del MLN il console brasiliano Alo\u00ecsio Gomide e il consigliere USA Claude Fley. Venne poi rapito il potente manager bancario Pereyra Rebervel, amico intimo del Presidente Jorge Pacheco. persona particolarmente impopolare per aver ucciso uno strillone che vendeva un foglio che lo attaccava. Fu rilasciato quattro giorni pi\u00f9 tardi, illeso ma \"un po' pi\u00f9 grasso\".\nL'attivit\u00e0 politica parallela e il \"Movimiento de Independientes 26 de Marzo\".\nContemporaneamente alle operazioni di guerriglia il MLN rendeva pubblici regolarmente i propri documenti politici (progressivamente numerati) mentre faceva circolare clandestinamente il periodico \"Mate amargo\" (Mate amaro) col quale rendeva nota la sua visione politica della realt\u00e0 uruguaiana.\nParallelamente, il movimento cercava di battere il governo anche per via elettorale. Alcuni Tupamaros - come il sindacalista bancario Kimal Amir e l'avvocato Washington Rodr\u00edguez Bellettiva - avevano creato un braccio politico per affrontare le elezioni presidenziali del novembre 1971, denominato \"Movimiento de Independientes 26 de Marzo\" (uno dei suoi maggiori esponenti fu il noto poeta e scrittore \"Mario Benedetti\"), aderente alla nascente coalizione di sinistra \"Frente Amplio\". Fondato nel febbraio di quell'anno, il Frente Amplio riuniva il Partito Socialista, il Partito Comunista, la Democrazia Cristiana e alte formazioni minori di sinistra. Al Frente aderirono anche esponenti dei partiti Blanco e Colorado, delusi dalla svolta autoritaria. Presidente era L\u00edber Seregni, un generale dell'esercito che nel 1968 aveva deciso di congedarsi perch\u00e9 disgustato dagli abusi compiuti dalle forze armate. Alle elezioni di quell'anno il Frente Amplio ottenne il 18,3 %; la vittoria and\u00f2 al Colorado che batt\u00e9 il Blanco con un margine molto stretto e si grid\u00f2 alla frode.\nLe evasioni di massa: operazioni \"Paloma\", \"Estrella\", \"El Abuso\"..\nL'8 marzo 1970 (data simbolica, nella circostanza) 13 donne del MLN evasero (\"Operaci\u00f3n\" \"Paloma\") dal carcere di Cabildo. sorvegliato da monache; le detenute restanti furono quindi messe sotto la sorveglianza diretta dell'esercito.\nIl 30 luglio 1971 i guerriglieri condussero con successo un piano, denominato \"Operaci\u00f3n Estrela\", che consent\u00ec una massiccia fuga, dal carcere di Cabildo, di donne del movimento. 38 furono le prigioniere politiche, in gran parte del MLN, che recuperarono la libert\u00e0; fra di loro Edda Fabbri e Luc\u00eda Topolansky Saavedra.\nIl 6 ottobre 1971 i Tupamaros organizzarono una delle pi\u00f9 grandi evasioni della storia, denominata \"Operaci\u00f3n El Abuso\". Scavando, in cinque mesi, un lungo cunicolo che univa il carcere di Punta Carretas a una casa privata, consentirono la fuga in sicurezza di 106 loro compagni (assieme a 5 prigionieri comuni) detenuti. Determinante per il successo dell'operazione, e particolare beffardo, fu l'utilizzo parziale di una galleria scavata 40 anni prima da anarchici (Miguel Arc\u00e1ngel Roscigna, Gino Gatti e altri) in una fuga analoga avvenuta il 18 marzo 1931.\nQueste operazioni, di grande impatto psicologico e propagandistico, pur dimostrando grande abilit\u00e0 organizzativa tattica, furono vittorie effimere, perch\u00e9 la quasi totalit\u00e0 dei reclusi verr\u00e0 ricatturata entro il 1972.\nComposizione, organizzazione interna e modalit\u00e0 d\u2019azione.\nEstrazione politica e sociale.\nFino al 1972 le nuove adesioni al MLN furono continue, provenivano non solo da tutto il settore politico di sinistra, ma anche da aree di pensiero semplicemente democratiche che si opponevano agli abusi e ai crimini dell'apparato governativo-poliziesco di Pacheco Areco. Militarono nei Tupamaros persone di tutte le classi sociali, con prevalenza della classe media (in una lista di 55 membri arrestati nel 1969 risultavano 16 impiegati, 15 studenti, 10 operai, 7 liberi professionisti, 4 seminaristi, 1 prete, 2 militari).\nPresenza di cristiani e sacerdoti.\nLa presenza di settori della chiesa sensibili nei confronti delle classi oppresse e non sottomessi al potere politico era significativa dentro il movimento. Numerosi furono i sacerdoti cattolici imprigionati e in pi\u00f9 casi torturati.\nIndalecio Olivera, prete salesiano, entr\u00f2 nei Tupamaros nel 1969. e mor\u00ec nello stesso anno in uno scontro armato.\nPierluigi Murgioni, giovane prete cattolico italiano che operava in Uruguay, aiut\u00f2 un tupamaro ferito nascondendolo, curandolo e accompagnandolo al sicuro in Brasile; imprigionato nel 1972, sottoposto a torture e a carcere duro, fu rilasciato solo cinque anni dopo senza mai essere processato (racconter\u00e0 la propria vicenda nel libro \"Dalla mia cella posso vedere il mare\").\nH\u00e9ctor Jurado Avellaneda, pastore metodista, fu ferito alle gambe e catturato, portato in un ospedale militare ma non curato - gli fu inferto un colpo di spada dichiarando poi pubblicamente che si sarebbe colpito da solo - vi mor\u00ec dopo un giorno.\nUberfil Monz\u00f3n, sacerdote a Montevideo, durante un soggiorno in Paraguay su incarico del CELAM (Consiglio Episcopale Latinoamericano), venne arrestato dalla polizia locale e sottoposto a pesanti torture (ingestione di grandi quantit\u00e0 di acqua salata e urina) per costringerlo a confessare contatti con i Tupamaros. Dopo dure proteste da parte del CELAM e della chiesa uruguaiana venne liberato. Si trattava di uno dei tanti preti di sinistra del proprio paese; successivamente avr\u00e0 importanti ruoli nel Frente Amplio.\nPer la lotta armata, limitando la violenza.\nNonostante la scelta per la lotta armata, in quanto ritenuta storicamente inevitabile, i Tupamaros rifiutavano la violenza in s\u00e9, evitavano il pi\u00f9 possibile di uccidere, e lo spiegavano ripetutamente nei propri comunicati. Ad esempio, dopo un confronto con la polizia, inviarono una lettera aperta rivolta ai poliziotti, pubblicata sul giornale \"Epoca\" del 7 dicembre 1967:\nNonostante la propria forza militare, i Tupamaros non eseguivano omicidi contro i loro grandi avversari, e quelli che rapirono vennero sempre trattati bene e mai uccisi, tranne poche persone da loro giudicate veri criminali, come Dan Mitrione che insegnava le tecniche pi\u00f9 avanzate di tortura, o determinati elementi che dirigevano o comandavano lo Squadrone della Morte, come l'ex vice-ministro dell'Interno Armando Acosta y Lara, l'ufficiale di Marina Motto Benvenuto, e l'ufficiale della polizia politica Oscar Delega, uccisi il 14 aprile 1972. Vi fu solo un isolato episodio, in cui un gruppo di Tupamaros, temendo di essere scoperto, uccise un innocente: nel 1971 Pascasio B\u00e1ez, un lavoratore rurale che per caso aveva scoperto uno dei loro nascondigli fu tenuto prigioniero per un certo tempo perch\u00e9 non potesse denunciarli, ma successivamente venne ucciso con una iniezione di pentothal, probabilmente perch\u00e9 ritennero troppo impegnativo e rischioso tenerlo permanentemente segregato. Questa azione fu sempre deplorata dal movimento.\nControinchieste del MLN.\nIl movimento, anche per rispondere alle accuse di illegalit\u00e0 che riceveva dal governo e da parte dell'opinione pubblica, stigmatizzava la corruzione e l'illegalit\u00e0 all'interno dei grandi gruppi di potere (industriali e affaristi collusi con politici). Per questo effettuava indagini per poi mettere sotto gli occhi di tutti operazioni occulte e vergognose. Il 16 febbraio 1969 i Tupamaros annunciarono di avere sottratto alla societ\u00e0 Monty sei milioni di pesos, ma anche di avere portato con s\u00e9 i libri contabili, con l'intenzione di studiarli. La societ\u00e0 \u2013 non a caso\u00a0\u2013 nascose agli inquirenti il furto dei libri. Due settimane dopo i guerriglieri resero pubbliche le conclusioni delle proprie indagini: il contenuto dei libri provava speculazioni sulle divise estere, contrabbando, frodi fiscali, prestiti a tassi da usura. Anche alte personalit\u00e0 di governo erano coinvolte nello scandalo, fra cui Frick Davie, ministro dell'Agricoltura e proprietario di una banca, che fu costretto alle dimissioni, poi Venancio Flores (futuro ministro degli esteri), Pereyra Reverbel (direttore dell'UTE che gestiva elettricit\u00e0 e telefoni), Isidoro Vejo Rodriguez (ex ministro dei lavori pubblici) e Pintos Risso (futuro ministro del lavori pubblici). Le indagini a livello politico e di magistratura confermarono gran parte delle accuse lanciate dai guerriglieri.\nSconfitte militari del MLN (1972).\nIl 1972 segn\u00f2 per i Tupamaros l'inizio di una serie di sconfitte. Il primo marzo si insedi\u00f2 il nuovo presidente eletto Juan Mar\u00eda Bordaberry che ricorse a metodi repressivi devastanti. La caccia ai guerriglieri venne affidata ai militari, a cui la polizia venne unita in un'apposita struttura denominata \"Joint Forces\". L'uso della tortura fu esteso, e un numero crescente di militanti, fra cui anche importanti dirigenti, vennero progressivamente arrestati. I militari dettero il via a una campagna di arresti di massa. Parallelamente misero in atto la pratica delle eliminazioni mirate condotte occultamente. Il fenomeno dei \"desaparecidos\" anticip\u00f2 quanto i generali argentini attuarono su grande scala pochi anni dopo. Il pugno di ferro di Bordaberry era certamente rivolto contro i Tupamaros, ma aveva ancor pi\u00f9 lo scopo di schiacciare il forte movimento sindacale e la forte opposizione, costituita principalmente dal Frente Amplio, che raccoglieva comunisti, socialisti e democristiani. Esponenti di questi partiti venivano imprigionati, torturati e in non pochi casi soppressi con l'accusa che si trattasse di guerriglieri o loro fiancheggiatori. Per avere pronunciato un discorso in cui rilevava abusi da parte dei militari, il deputato del partito Colorado Jorge Battle Ibanez venne arrestato e deferito a un tribunale militare \"per avere attaccato il morale delle forze armate\". Per protesta, il 31 ottobre il governo si dimise.\nIl 14 aprile fu catturato Eleuterio Fern\u00e1ndez Huidobro uno dei massimi dirigenti del MLN. Il 27 maggio fu scoperta la \"Prigione del Popolo\", una casa in calle Juan Paullier a Montevideo nella quale erano stati detenuti i principali sequestrati. Il 1\u00ba settembre venne nuovamente arrestato Raul Sendic, gi\u00e0 incarcerato nel 1970 ma poi liberatosi nella grande operazione in cui 105 Tupamaros evasero. Il 26 giugno fu catturato, con altri, Jorge Zabalza. Furono presi anche Jos\u00e9 Mujica, gi\u00e0 arrestato ed evaso tre volte, Luc\u00eda Topolansky (compagna di Mujica, gi\u00e0 evasa nell'operazione Estrella) e Mauricio Rosencof.\nIl colpo di Stato e lo smantellamento del MLN (1973).\nLa dittatura.\nMalgrado la pericolosit\u00e0 del MLN fosse notevolmente scemata, il presidente Bordaberry, senza alcun sostegno politico da parte del suo partito (il Partido Colorado), accolse le pressioni delle forze armate e, rimanendo presidente, cedette di fatto il controllo governativo ai militari nel luglio 1973. Con un colpo di Stato concordato (venne chiamato \"autogolpe\") fu instaurata una dittatura definita \"civico-militare\", che soppresse il parlamento e mise fuori legge i partiti politici. Bordaberry sciolse per decreto il Parlamento, sostituendolo con un Consiglio di Stato con membri designati dai vertici militari, anche se formalmente nominati dal Presidente) organo che accentrava in s\u00e9 potere legislativo, esecutivo, di controllo amministrativo ed il progetto di ridisegnare la Costituzione, assegnando alle Forze Armate il compito di assicurare il funzionamento ininterrotto dei servizi pubblici. Gli organi di stampa vicini ai partiti tradizionali \"(El Pais\" per i blancos, \"El Dia\" per i colorados) diventarono gli organi di stampa ufficiali del regime, pubblicando i comunicati dello Stato Maggiore, oltre che le fotografie di chi si opponeva alla dittatura, qualificato come \u201ccriminale\u201d; il direttore del Pais, il blanco Daniel Rodriguez Larreta, divenne membro del Consiglio di Stato.\nLa reazione popolare fu immediata e coraggiosa: un lungo sciopero generale paralizz\u00f2 il paese per due settimane, si susseguirono manifestazioni e parlamentari del Frente Amplio tennero comizi durissimi contro il golpe. Il regime rispose mettendo fuori legge la CNT e imprigionandone i dirigenti. Fra i primi arresti ci fu quello dell'ex generale, e presidente del Frente, L\u00edber Seregni, che verr\u00e0 poi condannato da un tribunale militare a 14 anni di reclusione per \"sedizione e tradimento\" e seguir\u00e0 la sorte fatta di torture e reclusione inumana degli oppositori politici. Il senatore del Zelmar Michelini, che al momento del golpe si trovava in Argentina, dovette restare in esilio in questo paese, denunciando nel 1974, davanti al 2\u00b0 Tribunale Russel presieduto da Lelio Basso, i crimini della dittatura, e finendo poi assassinato dalle \"squadre della morte\" della polizia argentina, su richiesta dei militari uruguayani, nel quadro dell'Operazione Condor.\nSmantellamento del MLN.\nI militari riservarono al gruppo dei 9 grandi dirigenti del MLN Henry Engler, Eleuterio Fern\u00e1ndez Huidobro, Jorge Manera, Julio Marenales, Jos\u00e9 Mujica, Mauricio Rosencof, Ra\u00fal Sendic, Adolfo Wassen, Jorge Zabalza, gi\u00e0 imprigionati e sottoposti a torture, un nuovo trattamento terribile. Li tennero per anni in condizioni carcerarie inumane, come \"sepolti vivi\", in stato di continua sofferenza, di impossibilit\u00e0 di leggere o scrivere, di contatto fra loro o con altre persone, calati dentro pozzi e costretti spesso a portare un cappuccio, allo scopo di distruggerli psichicamente e di portarli alla pazzia (realt\u00e0 documentata in seguito anche dalla Croce Rossa Internazionale). Venne loro assegnato lo status di \"rehen\" (ostaggio): qualora il MLN-T compisse qualunque azione, sarebbero stati immediatamente uccisi.\nLe donne del MLN, la tortura e il carcere duro..\nUn trattamento simile a quello dei nove rehen venne riservato alle 10 principali dirigenti donne, fra cui Fl\u00e1via Schilling. Dal 1973 le donne prigioniere politiche vengono recluse nel carcere di \"Punta de Rieles\", che rester\u00e0 in funzione fino al 1985. Fra le donne, in gran parte molto giovani, che subirono la tortura e il carcere duro: Susana Pacifici, incarcerata nel 1974 a 21 anni assieme al compagno Alfredo Alzugarat, le cui sue lettere dalla prigionia, successivamente pubblicate, racconteranno quella triste realt\u00e0; Irma Leites (molto attiva politicamente ancora oggi, dichiaratamente anticapitalista e dopo il 1985, come altri, criticher\u00e0 duramente la scelta di aderire al Frente Amplio), Clara Aldrighi, nata in Italia, imprigionata giovanissima, poi docente universitaria e autrice di numerosi saggi storici sull'Uruguay della seconda met\u00e0 del Novecento.\nMarisa Ruiz e Lucia Bruzzoni descriveranno, in propri saggi, vicende, condizioni e peculiarit\u00e0 della carcerazione politica femminile\nIl dibattito fra i superstiti e l'autocritica: simposio di Vi\u00f1a del Mar.\nI guerriglieri ancora liberi si ritrovarono isolati, in parte si dispersero e molti andarono in esilio, soprattutto in Cile e Argentina (ma con i golpe di Pinochet e Videla, dovettero presto trasferirsi in altri paesi). Nel marzo 1973 diversi si radunarono in un simposio di riflessione e riorganizzazione nella localit\u00e0 cilena di Vi\u00f1a del Mar. Qui si svolse un intenso dibattito, incentrato sull'analisi delle cause della sconfitta e la ricerca di possibili prospettive, ed emersero marcate divergenze. Alcuni, che gi\u00e0 si erano legati al MIR cileno o all'ERP argentino, ritennero che l'errore del MLN fosse stato la mancanza di una caratterizzazione rigorosamente marxista-leninista, e l'ingresso di troppi militanti (professionisti, studenti, intellettuali) non provenienti dal proletariato, ritenuti \"piccolo-borghesi\". Altri giudicarono il militarismo un errore, e individuarono come prospettiva la lotta politica pacifica incentrata su un ampio consenso popolare.\nDivergenze di punti di vista e difficolt\u00e0 organizzative nel mantenere i collegamenti acuirono le fratture. Nel 1974 si svolse una riunione a Buenos Aires di un sedicente \"comitato centrale del MLN\" e le divergenze continuarono. In particolare, gi\u00e0 a partire dalla fine del 1973 le divergenze portarono gran parte dei dirigenti del \"26 marzo\" (l'organizzazione politica che costituiva il braccio non militare, in stretto rapporto col Frente Amplio) ad allontanarsi dal MLN. E cominci\u00f2, e fortemente fra i tupamaros prigionieri a Montevideo, a delinearsi una nuova strategia politica non militarista (n\u00e9 dogmaticamente marxista-leninista), che sar\u00e0 quella adottata anni dopo alla ripresa dell'attivit\u00e0 politica fuori dal carcere.\nDifficolt\u00e0 del regime militare e tentativi di apertura democratica.\nNonostante la mano dura della dittatura (anzi, proprio per questo) i militari non ottennero mai consensi nella popolazione. Nel 1976 le forze armate rimossero Bordaberry sostituendolo con Alberto Demicheli, il quale poco dopo nomin\u00f2 come presidente della repubblica Aparicio M\u00e9ndez. Il 30 novembre 1980 la popolazione, chiamata ad approvare per referendum un progetto di riforma costituzionale elaborato dai militari, lo respinse. Risultata ancora pi\u00f9 palese l'impopolarit\u00e0 del regime, il generale Gregorio \u00c1lvarez, assunta la presidenza nel 1981, indisse elezioni politiche per il 1984. Contemporaneamente le condizioni detentive subumane dei leader del MLN vennero un po' migliorate, consentendo loro di avere dei libri. Le elezioni del 1984 si svolsero con tutti i partiti storici fuori-legge, che per\u00f2 anche in clandestinit\u00e0 si erano conservati, ma si dovettero presentare con denominazioni nuove. La vittoria and\u00f2 al partito Colorado, e il 1\u00ba marzo 1985 si insedi\u00f2 come presidente Julio Mar\u00eda Sanguinetti. Dopo 12 anni di dittatura, il governo tornava ai civili.\nRitorno alla democrazia (1985), amnistia, ingresso nella politica parlamentare.\nDopo che nel 1985 la democrazia fu restaurata in Uruguay, in seguito a un'amnistia che cancell\u00f2 ogni reato di violenza sia da parte dei guerriglieri, sia da parte di polizia ed esercito, i Tupamaros furono liberati. Riunitisi con i militanti usciti dalla clandestinit\u00e0 o ritornati dall'esilio, si raccolsero in un vasto confronto di riflessioni sulle cause della sconfitta.\nLa volont\u00e0 di continuare la lotta politica alla luce degli errori passati cercando nuove vie port\u00f2 a un congresso nazionale che si svolse dal 20 al 22 dicembre 1985, presieduto da Eleuterio Fern\u00e1ndez Huidobro e Julio Marenales (Raul Sendic non pot\u00e9 essere presente perch\u00e9 in cura a Cuba), con la partecipazione di oltre mille delegati. Vennero ribaditi i valori e gli obiettivi di fondo del movimento, rivendicato il passato politico ma con determinate autocritiche. Fu riconosciuta la possibilit\u00e0 di condurre la propria lotta per via legale in un paese completamente cambiato, affermata la volont\u00e0 di partecipare alla vita pubblica e alla competizione politica. Nel 1989, anno della morte per sclerosi laterale amiotrofica di Ra\u00fal Sendic, furono ammessi (pur con la disapprovazione di qualcuno) nel \"Frente Amplio\", coalizione politica dei maggiori raggruppamenti di sinistra del paese. Poco dopo, sempre all'interno del Frente Amplio, s'allearono con altre forze costituendo il \"Movimiento de Participaci\u00f3n Popular\" (MPP).\nLe sinistre, riunite nel Frente Amplio, nelle elezioni legislative del 1984 e del 1989 arrivarono al 22,1%. Nelle tornate elettorali successive la loro avanzata fu ininterrotta: 30,6% nel 1994, 40,1% nel 1999. Nello stesso tempo, all'interno della coalizione, i consensi al MPP andarono aumentando, al punto da farne la componente egemone. Con un ulteriore balzo in avanti si arriv\u00f2 cos\u00ec, raggiunto il 50,4%, alla vittoria elettorale del 31 ottobre 2004. Per la prima volta nella sua storia l'Uruguay aveva un governo di sinistra, e due storici guerriglieri Tupamaros, Jos\u00e9 Mujica e Nora Castro, venivano nominati rispettivamente Ministro dell'Allevamento dell'Agricoltura e della Pesca, e presidente della Camera dei Deputati.\nIl 30 novembre 2009, con una nuova vittoria del FA, Jos\u00e9 Mujica fu eletto presidente dell'Uruguay, entrando in carica il 1\u00ba marzo 2010 e rimanendovi fino al 1\u00ba marzo 2015. Lucia Topolansky, gi\u00e0 dal 2000 eletta deputata e successivamente senatrice, nel novembre 2010 e ancora nel maggio 2013, prima donna nella storia dell'Uruguay, assunse per alcuni giorni le funzioni di Presidente della Repubblica, essendo temporaneamente assenti dal paese sia il Presidente che il Vicepresidente ordinariamente in carica.\nConcluso il proprio mandato presidenziale Jos\u00e9 \"Pepe\" Mujica \u00e8 diventato un uomo politico particolarmente popolare a livello internazionale, non solo per la sua sobriet\u00e0 (da presidente visse con solo un decimo dello stipendio, devolvendo il resto a persone in stato di bisogno) ma per la sua sensibilit\u00e0 umana e la sua visione politica incentrata sul perseguimento della felicit\u00e0 della persona al di sopra delle \"leggi\" del denaro e del mercato.\nMusica popolare.\nMolte canzoni popolari uruguaiane, come anche altre latinoamericane, si ispirarono alla lotta dei Tupamaros.\nAn\u00edbal Sampayo (1926-2007) fu un etnomusicologo e cantautore molto popolare negli anni '50 e '60. Unitosi ai Tupamaros, venne arrestato nel 1972 mentre partecipava a un trasferimento di armi, e incarcerato per 8 anni. And\u00f2 quindi in esilio in Svezia dove scrisse l'autobiografia \"El canto elegido\", e pot\u00e9 tornare in Uruguay nel 1985.\nQuasi tutti i maggiori cantautori del paese (Daniel Viglietti, Osiris Rodr\u00edguez Castillos, Alfredo Zitarrosa) erano comunisti o anarchici, e sebbene nessun altro di loro, oltre Sampayo, abbia fatto parte del MLN, gi\u00e0 dagli anni '60 denunciavano i gravi problemi del paese, inneggiavano apertamente alla protesta sociale e spesso esaltavano i movimenti di guerriglia del continente.\nCastillos nel 1959, quando il MLN ancora non esisteva, aveva composto la celebre canzone \"Cielo de los Tupamaros\" che anni dopo verr\u00e0 proibita dal regime nonostante parli della rivoluzione del 1811; ma altre sue canzoni ebbero precisi contenuti rivendicativi e di denuncia politica. Daniel Viglietti nel 1967 con \"Canc\u00f2n del guerrillero heroico\" ricordava il sacrificio di Che Guevara e inneggiava alla nascita di nuove guerriglie, e nel 1968 in \"Cruz de la luz\" celebrava la vita e la morte in battaglia del prete guerrigliero colombiano Camilo Torres."}
{"id": "1665929", "revid": "1543377", "url": "https://it.wikipedia.org/wiki?curid=1665929", "title": "Topolog", "text": "Topolog \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 7 villaggi: Calfa, Cerbu, F\u0103g\u0103ra\u0219u Nou, Lumini\u021ba, M\u0103gurele, S\u00e2mb\u0103ta Nou\u0103, Topolog."}
{"id": "1665932", "revid": "729019", "url": "https://it.wikipedia.org/wiki?curid=1665932", "title": "Half Alive", "text": "Half Alive \u00e8 un live album degli Helix, uscito nel 1998 per l'Etichetta discografica D-Rock Records."}
{"id": "1665935", "revid": "767487", "url": "https://it.wikipedia.org/wiki?curid=1665935", "title": "Aliweb", "text": "ALIWEB (Archie Like Indexing for the WEB) pu\u00f2 essere considerato il primo motore di ricerca del web, dato che dei suoi predecessori furono creati per altri scopi (Wanderer e Gopher) o erano soltanto schedatori (Archie, Veronica e Jughead).\nFu annunciato nel novembre del 1993 dallo sviluppatore Martijn Koster e presentato nel maggio dell'anno successivo alla prima conferenza internazionale sul World Wide Web al CERN di Ginevra (Svizzera). Precedette di alcuni mesi WebCrawler.\nALIWEB permetteva agli utenti di sottoporre la posizione dei file di indice dei loro siti il che permetteva al motore di ricerca di includere le pagine web e di aggiungere delle descrizioni della pagina e delle parole chiave scritte dall'utente. Ci\u00f2 permetteva ai webmaster di definire quali parole avessero dovuto condurre gli utenti a una certa pagina ed anche di evitare che dei bot usassero tutta la banda. Relativamente poche persone sottoposero il loro sito ed ALIWEB non fu molto usato.\nMartijn Koster, che contribu\u00ec anche nella creazione di robots.txt, espose i retroscena e gli obiettivi di ALIWEB con una visione d'insieme delle sue funzioni e della sua struttura in un documento presentato al CERN.\nKoster ha esplicitamente ed inequivocabilmente ripudiato il sito commerciale \"aliweb.com\"."}
{"id": "1665937", "revid": "3115", "url": "https://it.wikipedia.org/wiki?curid=1665937", "title": "Abovyan (Ararat)", "text": " \nAbovyan (in armeno: \u0531\u0562\u0578\u057e\u0575\u0561\u0576), conosciuto anche come Agbash, Verin Agbash o Verkhniy Agbash \u00e8 un comune di 1390 abitanti (2007) della provincia di Ararat."}
{"id": "1665938", "revid": "11959", "url": "https://it.wikipedia.org/wiki?curid=1665938", "title": "Tupamaro", "text": ""}
{"id": "1665939", "revid": "1983214", "url": "https://it.wikipedia.org/wiki?curid=1665939", "title": "Turcoaia", "text": "Turcoaia \u00e8 un comune della Romania di abitanti, ubicato nel distretto di Tulcea, nella regione storica della Dobrugia. "}
{"id": "1665941", "revid": "130479", "url": "https://it.wikipedia.org/wiki?curid=1665941", "title": "Portgas D. Ace", "text": ""}
{"id": "1665943", "revid": "767487", "url": "https://it.wikipedia.org/wiki?curid=1665943", "title": "Live! In Buffalo", "text": "Live! In Buffalo \u00e8 un live album degli Helix, uscito nel 2001 per l'Etichetta discografica Dirty Dog Records."}
{"id": "1665946", "revid": "1543377", "url": "https://it.wikipedia.org/wiki?curid=1665946", "title": "Valea Nucarilor", "text": "Valea Nucarilor \u00e8 un comune della Romania di abitanti, ubicato nel distretto di Tulcea, nella regione storica della Dobrugia. \nIl comune \u00e8 formato dall'unione di 3 villaggi: Aghighiol, Iazurile, Valea Nucarilor."}
{"id": "1665947", "revid": "1839090", "url": "https://it.wikipedia.org/wiki?curid=1665947", "title": "Gabinetto di governo", "text": "Il gabinetto o consiglio dei ministri (in alcuni paesi detto consiglio di stato, consiglio esecutivo o, semplicemente, governo) \u00e8 uno degli organi che compongono il governo e, precisamente, l'organo collegiale che riunisce i ministri sotto la presidenza del capo dello stato o, secondo la forma di governo adottata, del capo del governo (primo ministro, presidente del Consiglio dei ministri, cancelliere ecc).\nOltre che nel governo centrale ci pu\u00f2 essere un gabinetto o consiglio dei ministri anche negli stati di una federazione o in altri governi subcentrali. Sono inoltre, per certi versi, assimilabili ad un gabinetto gli organi collegiali esecutivi degli enti territoriali, sebbene generalmente ad essi si attribuiscano altre denominazioni (ad esempio, giunta in Italia, municipio nel Canton Ticino, \"c\u00e2mara municipal\" in Portogallo).\nOrigini.\nDal punto di vista storico il gabinetto nasce come comitato interno al \"Consiglio privato\" del Regno d'Inghilterra. Il termine deriva dal nome di un piccolo locale solitamente utilizzato per colloqui riservati; in un siffatto locale il Re d'Inghilterra si consultava con i pi\u00f9 fidati collaboratori, tratti dal Consiglio privato che era ormai diventato troppo ampio (nel 1553 contava quaranta membri).\nL'espressione \"cabinet counsel\" compare nella lingua inglese fin dal XVI secolo, tuttavia, data l'ortografia dell'epoca, non \u00e8 chiaro se significasse consiglio fornito in privato al monarca (un \"cabinet counsel\" secondo l'odierna grafia) o consiglio, nel senso di riunione, del monarca con i suoi collaboratori (un \"cabinet council\"). Nel 1605 Francesco Bacone ne parla come di un'abitudine di origine straniera, che disapprova: \"Per questi inconvenienti, la dottrina d'Italia e la passi di Francia, sotto alcuni re, hanno introdotto i consigli di gabinetto; un rimedio peggiore del male.\"\nRe Giacomo I d'Inghilterra riun\u00ec un formale \"consiglio di gabinetto\" fin dal 1625, data della sua ascesa al trono. Dopo la parentesi della dittatura instaurata da Oliver Cromwell il Consiglio privato venne ricostruito, ma il nuovo Re, Carlo II, come i predecessori, fece sempre pi\u00f9 affidamento sul gabinetto, che con Giorgio I accentu\u00f2 ulteriormente il suo ruolo e cominci\u00f2 a riunirsi in assenza del sovrano, comunicandogli in un secondo tempo le decisioni assunte. Inizi\u00f2 cos\u00ec la transizione del Regno d'Inghilterra dalla monarchia costituzionale al sistema parlamentare.\nDescrizione.\nStruttura.\nMentre in alcuni ordinamenti tutti i ministri sono membri del gabinetto o del consiglio dei ministri, in altri si distinguono i ministri membri del gabinetto da quelli che, invece, non ne fanno parte. Questo dualismo si riscontra specialmente nei paesi che seguono il cosiddetto sistema Westminster, dove ministri membri del gabinetto (\"cabinet ministers\") sono solo quelli a capo dei dicasteri pi\u00f9 importanti e quelli che, a prescindere dal dicastero cui sono preposti, si ritiene politicamente utile far partecipare. Oltre al capo del governo, ai suoi vicari e ai ministri, in certi ordinamenti sono membri del gabinetto o consiglio dei ministri anche altri funzionari dello stato con rango ministeriale, come l'\"attorney general\" in alcuni paesi di tradizione anglosassone (in altri, invece, tra cui la stessa Gran Bretagna, l'\"attorney general\" \u00e8 membro del governo ma non del gabinetto); nel consiglio dei ministri degli stati comunisti siedono, in aggiunta ai numerosi ministri, i presidenti di vari organi ed enti pubblici aventi rango ministeriale.\nNei paesi che seguono il sistema Westminster il gabinetto pu\u00f2 riunirsi anche in composizione ristretta (il cosiddetto \"inner cabinet\") per assumere decisioni poi sottoposte alla ratifica dell'intero collegio. Un organismo simile \u00e8 in Italia il \"Consiglio di Gabinetto\", introdotto informalmente nel 1983 e formalizzato con l'art. 6 della legge 400/1988, secondo il quale il Presidente del Consiglio dei ministri \"pu\u00f2 essere coadiuvato da un Comitato, che prende nome di Consiglio di Gabinetto, ed \u00e8 composto dai ministri da lui designati, sentito il Consiglio dei ministri\".\nIn ogni caso gabinetto (o consiglio dei ministri) e governo sono concetti diversi, sebbene i termini vengono talvolta usati come sinonimi per sineddoche: l'uno, infatti, \u00e8 un organo collegiale, l'altro un organo complesso che comprende, oltre a tale collegio, il capo del governo e i singoli ministri quali organi monocratici, nonch\u00e9 eventualmente altri organi.\nFunzioni.\nIl gabinetto si riunisce regolarmente, di solito una volta a settimana, e le sue sedute sono segrete. Tuttavia le sue funzioni e il suo ruolo variano notevolmente secondo la forma di governo adottata.\nNei sistemi in cui il capo dello stato concentra in s\u00e9 tutti i poteri (monarchia assoluta) o, comunque, mantiene il potere di fissare l'indirizzo politico (come avviene nella monarchia costituzionale e nella repubblica presidenziale) il gabinetto ha solamente funzioni consultive nei confronti del capo dello stato, che peraltro pu\u00f2 basare le sue decisioni anche su informazioni tratte da altre fonti, ad esempio incontri bilaterali con i singoli ministri. In taluni di questi ordinamenti, quindi, il gabinetto finisce per assumere un ruolo essenzialmente cerimoniale e riunirsi piuttosto di rado.\nNei sistemi parlamentari, invece, il ruolo del gabinetto \u00e8 assai pi\u00f9 rilevante, anche se presenta variazioni da paese a paese: in alcuni, infatti, \u00e8 pi\u00f9 accentuata la natura collegiale del governo, sicch\u00e9 il gabinetto \u00e8 l'organo che effettivamente stabilisce l'indirizzo politico del governo. In altri, invece, \u00e8 pi\u00f9 accentuata - formalmente o di fatto - la posizione di preminenza del primo ministro, sicch\u00e9 quest'ultimo tende a decidere in prima persona l'indirizzo politico del governo e, di conseguenza, il gabinetto finisce per assumere un ruolo consultivo, come nei sistemi presidenziali, o di ratifica. Vanno inoltre distinti i paesi nei quali le decisioni del gabinetto si traducono prevalentemente in atti giuridici formali, adottati su proposta dei suoi componenti - tipicamente progetti di legge, regolamenti, nomine di alti funzionari ed altri atti previsti dalla costituzione o dalla legge - dai paesi nei quali, invece, il gabinetto assume prevalentemente decisioni politiche a livello generale, che vengono poi tradotte in atti formali in altre sedi (ad esempio dai singoli ministri o da comitati interministeriali). Mentre paesi come l'Italia e l'Austria si collocano nel primo gruppo, i paesi che seguono il cosiddetto sistema Westminster sono il tipico esempio del secondo. In questi ultimi, peraltro, decisioni, quali l'approvazione dei regolamenti e talune nomine, che altrove devono essere assunte dal gabinetto, sono formalmente adottate dal capo dello stato, sentito il consiglio privato, con i cosiddetti \"Order-in-Council\".\nNelle repubbliche semipresidenziali che seguono il modello della Quinta Repubblica francese il gabinetto \u00e8 presieduto dal capo dello stato (o, in sua vece, dal primo ministro) ma tende ad avere un ruolo pi\u00f9 accentuato che nelle repubbliche presidenziali, avvicinandosi a quello dei sistemi parlamentari, almeno al di fuori delle materie (tipicamente la politica estera e la difesa) in relazione alle quali sono riconosciuti al presidente della repubblica poteri d'indirizzo politico e degli atti a lui riservati."}
{"id": "1665948", "revid": "110157", "url": "https://it.wikipedia.org/wiki?curid=1665948", "title": "Wumeiquan", "text": "Wumeiquan (\u4e94\u679a\u62f3, pugilato di Wumei) \u00e8 uno stile di arti marziali cinesi classificabile come Nanquan. In alcuni testi troviamo Wumeiquan (\u4e94\u6885\u62f3, pugilato di \u201c5 prugni\u201d) con altri ideogrammi. In cantonese \u00e8 Ng Mui Kuen.\nIl nome.\nIl nome di questa scuola deriva da quello della sua fondatrice leggendaria, Wu Mei (\u4e94\u679a) o Ng Mui in Cantonese. Siccome poi la tradizione vuole che Wu Mei praticasse Meihuaquan o Meihuazhuang lo stile pu\u00f2 a volte prendere il nome di Pugilato di \u201c5 Prugni\u201d, inoltre per alcuni \u201c5 prugni\u201d \u00e8 il nome della fondatrice. Per alcuni lo stile pu\u00f2 anche essere chiamato Meihuazhuang Bafaquan (\u6885\u82b1\u6869\u516b\u6cd5\u62f3, Pugilato degli Otto Metodi dei Pali del Fiore di Prugno) o ancora Meihua Rouzhuang Bafa (\u6885\u82b1\u62f3\u8f6f\u6869\u516b\u6cd5, otto metodi dei pali morbidi del Meihua).\nA New York, dove la scuola ha una ramificazione, si utilizza Wumeipai (\u4e94\u6885\u6d3e, Scuola dei 5 Prugni).\nLe origini.\nNel \u201cWumeiquan Quanpu\u201d (\u4e94\u6885\u62f3\u62f3\u8c31) si narra che lo stile \u00e8 stato tramandato da una monaca buddista (\u5c3c\u59d1) il cui nome monastico era Wu Mei (\u4e94\u6885). Per altre tradizioni Wu Mei era una monaca Taoista (Daogu \u9053\u59d1). Questa monaca lo trasmise a Huang Baoshan (\u9ec4\u5b9d\u5584, anche conosciuto come Huang Baolin, \u9ec4\u5b9d\u6797) nella citt\u00e0 di Lufengxiang (\u5e90\u4e30\u4e61) nel distretto di Shanghangxian (\u4e0a\u676d) del Fujian, il quale a sua volta lo tramand\u00f2 a Gong Rongguang (\u9f9a\u8363\u714c) di Lanxixiang (\u5170\u6eaa\u4e61) sempre in Fujian. Gradualmente la scuola si \u00e8 propagata nel Fujian e nel Guangdong. Gli \u201cAnnali della Contea di Shanghang\u201d (\u4e0a\u676d\u53bf\u5fd7, Shanghang Xianzhi) raccontano che il Pugilato Shaolin Ortodosso Wumeiquan (\u4e94\u6885\u62f3), alla fine dell'epoca della dinastia Qing era diffuso nei distretti di Lanxi (\u84dd\u6eaa), Huangtan (\u9ec4\u6f6d), Taiba (\u592a\u62d4) e della stessa Shanghang.\nTaolu.\nQueste sono alcune sequenze a mano nuda insegnate a New York: Tianguangzhang (\u5929\u5149\u638c); Wuxingquan (\u4e94\u884c\u62f3); Shier Dizhi (\u5341\u4e8c\u5730\u652f); ecc.\nBisogna per\u00f2 precisare che in questo stile vengono spesso praticate \u201cforme libere\u201d e si d\u00e0 ampio spazio all'applicazione libera dei movimenti.\nLe armi.\nQueste sono le armi utilizzate nella scuola dell'area di Shanghang\nSanchiba (\u4e09\u9f7f\u8019); gou lian qiang(\u94a9\u9570\u67aa); qinglongdao (\u9752\u9f99\u5200); mupa (\u6728\u8019); dandao (\u5355\u5200); shuangdao (\u53cc\u5200); jian (\u5251); fu (arma) (\u65a7); shuang tongchui (\u53cc\u94dc\u9524); ti\u011bch\u01d0 (\u94c1\u5c3a); hutoupai (\u864e\u5934\u724c); bandeng (\u677f\u51f3); ecc."}
{"id": "1665953", "revid": "1543377", "url": "https://it.wikipedia.org/wiki?curid=1665953", "title": "Centro camuno di studi preistorici", "text": "Il Centro camuno di studi preistorici (CCSP) \u00e8 una organizzazione volta allo studio ed alla ricerca dell'arte preistorica e primitiva.\nFondato nel 1964 dall'archeologo Emmanuel Anati ha sede a Capo di Ponte, in valle Camonica, luogo dove \u00e8 presente la maggior quantit\u00e0 di petroglifi in Europa.\nIl CCSP si occupa anche della pubblicazione di ricerche, saggi e notiziari in varie lingue tramite il \"Bollettino del Centro Camuno di Studi Preistorici\" e la collana \"Edizioni del Centro\".\nSede separata dal Centro \u00e8 quella del Dipartimento Valcamonica e Lombardia (DIP) stabilito a Niardo"}
{"id": "1665958", "revid": "57342", "url": "https://it.wikipedia.org/wiki?curid=1665958", "title": "Antonio Neiwiller", "text": "Biografia.\nNeiwiller si avvicin\u00f2 al teatro verso la fine degli anni Sessanta, quando Napoli era uno dei centri principali dell'avanguardia teatrale italiana. Nel 1970 con Mario D'Amora, Ettore e Giovanna Massarese diede vita al \"Centro sperimentale di arte popolare\", che rappresentava lavori di gusto brechtiano. Nel 1976 mise in scena - nella rassegna del Teatro di Avanguardia, che si tenne al Teatro San Ferdinando di Napoli - l'opera \"Quanto costa il ferro\" di Bertolt Brecht. Nel 1977 entr\u00f2 a far parte della cooperativa \"Teatro dei Mutamenti\", che era stata fondata nel 1975 da Roberto Ferrante, Amedeo Forte, Renato Carpentieri, Lello Serao, Massimo Lanzetta, Paolo Stravato, Antonio Fiore ed altri, partecipando al lavoro di Carpentieri \"Maestri cercando,\" tratto dal romanzo \"Le schiavit\u00f9 dell'uomo\" di Elio Vittorini.\nNel 1987 con Mario Martone e Toni Servillo fond\u00f2 \"Teatri Uniti\", unificando le esperienze di \"Falso Movimento\", \"Teatro dei Mutamenti\" e \"Teatro Studio\" di Caserta.\nCome attore di teatro ha recitato, oltre che nei suoi lavori, nelle messe in scena \"Il desiderio preso per la coda\" (1985), \"Coltelli nel cuore\" (1985), \"Ritorno ad Alphaville\" (1986) di Mario Martone; e in \"Ha da pass\u00e0 'a nuttata\" (1989), \"Tot\u00f2, principe di Danimarca\" (1990), \"I giganti della montagna\" (1993) diretti da Leo de Berardinis. Come attore di cinema ha recitato in \"Morte di un matematico napoletano\" di Mario Martone e in \"Caro diario\" di Nanni Moretti.\nMuore nel 1993 per una malattia.\nNell'aprile 2012 il fotografo Cesare Accetta ha esposto al Palazzo delle Arti di Napoli (PAN) la retrospettiva \"Dietro gli occhi\" sulla ricerca teatrale nel periodo 1976-1996 dedicandola a Neiwiller, cui \u00e8 riservata una sezione della mostra con rari documenti fotografici di scena."}
{"id": "1665962", "revid": "372624", "url": "https://it.wikipedia.org/wiki?curid=1665962", "title": "Rosina Ferrario", "text": " Fu la prima donna italiana ad ottenere un brevetto di volo.\nBiografia.\nRosina Ferrario \u00e8 stata, al pari di Carina Massone Negrone, una pioniera del volo femminile italiano.\nFiglia di un'agiata famiglia borghese, coltiva la passione per lo sport e la montagna e si fa notare per la volont\u00e0 di ottenere privilegi maschili come il poter guidare un'automobile o inseguire il sogno di pilotare un aeroplano. Nel 1911 si iscrive a un corso di pilotaggio che si tiene a Taliedo, ma deve abbandonarlo per la mancanza di velivoli idonei. Nel 1912 frequenta la Scuola d'Aviazione di Vizzola Ticino, diretta dall'ingegnere Gianni Caproni, ottenendo il 3 gennaio 1913 il brevetto di pilota di aerei numero 203, prima donna in Italia e ottava nel mondo. Una volta conseguito il brevetto partecipa a diverse manifestazioni e voli dimostrativi, accrescendo la sua fama a livello nazionale.\nTra le sue imprese si ricordano un'ascensione, dotata di macchina fotografica Kodak, su un aerostato Inca effettuata il 21 gennaio 1913 insieme al pioniere di sferico Erminio Donner-Flori, e la pioggia di garofani rossi fatta cadere sulla folla al Meeting Aviatorio di Napoli, tenutosi negli ultimi giorni di aprile del 1913. Il 23 settembre vola su Bergamo in occasione della visita del Re Vittorio Emanuele III, e la settimana successiva su Milano in occasione di una gara motociclistica di beneficenza. Il 9 ottobre 1913 raggiunge Como dove si tiene la prima edizione del Circuito dei Laghi Italiani, atterrando sull'ippodromo di Mornello. Due giorni dopo rientra a Milano, dopo un volo di 32 minuti.\nIl 19 novembre dello stesso anno, insieme ad Achille Landini, altro pioniere dell'aviazione italiana, si esibisce in occasione della manifestazione per il centenario della nascita di Giuseppe Verdi, atterrando con il suo , immersa nella nebbia, su un campo di mais preparato per l'evento nei pressi di Busseto.\nNel 1914 vuole divenire aviatrice professionista, e in occasione dell'inaugurazione del campo d'aviazione di Cameri (Novara), vola su di un monoplano Gabardini tenendo una splendida esibizione in volo. Tra coloro che si congratulano con lei c'\u00e8 il capitano Carlo Maria Piazza, autore di un infelice biglietto che provoca una \"querelle\" con la scrittrice femminista Lydia Monferrini (che scrive una lettera di protesta al presidente della Lega Aerea nazionale, senatore Giovanni Celoria).\nSuccessivamente viene invitata a partecipare ad alcuni voli promozionali turistici in America Latina ai quali deve per\u00f2 rinunciare per l'approssimarsi della prima guerra mondiale.\nTutti i suoi amici piloti partono per il servizio militare, mentre i voli civili sono bloccati quando l'Italia non \u00e8 ancora entrata in guerra. Certa di poter essere utile, si rende disponibile per poter pilotare velivoli atti al soccorso dei militari feriti per conto della Croce Rossa, ma la sua domanda viene respinta in quanto \u00e8 una donna. Inoltra allora istanza per essere ammessa al corso di perfezionamento atto a formare un corpo di Volontari Piloti, ma anche questa sua domanda viene respinta dal presidente Carlo Mont\u00f9. La Ferrario scrive allora al Ministro della Guerra cercando di ottenere il permesso di essere integrata nel corpo aeronautico, ma questo le viene negato da una lettera di risposta dello stesso Ministero perch\u00e9, si spiega, \"non \u00e8 previsto l'arruolamento di signorine nel Regio Esercito\".\nNel periodo successivo al termine del primo conflitto mondiale, pur partecipando agli incontri dei Pionieri dell'Aeronautica, non si approccia pi\u00f9 al volo in quanto non riconosce nei velivoli di nuova concezione quell'aura di romanticismo che l'aveva spinta a conseguire il brevetto.\nSi sposa con Enrico Grugnola, imprenditore conosciuto in una delle sue amate escursioni in montagna, e con lui gestisce lo storico albergo milanese dei Grugnola, l'Hotel Italia ubicato in piazzale Fiume. Da quel momento si dedica solamente alla famiglia, con l'unico legame al mondo aeronautico relegato ai ritrovi dei soci dei Pionieri. Il 23 gennaio 1943 il Ministero dell'Aeronautica le concede la Medaglia di benemerenza per i Pionieri dell'Aeronautica. La Ferrario risulta iscritta alla F\u00e9d\u00e9ration A\u00e9ronautique Internationale, oltre a far parte del gruppo Piloti Antesignani dell'Aeronautica ed essere socia del Centro di Cultura Aeronautica di Milano.\nSi spegne in una clinica di Milano il 3 luglio 1957, e le sue spoglie riposano nel cimitero di Sesto San Giovanni, dove il distintivo dei Pionieri a lei caro fa da unica decorazione sulla sua tomba."}
{"id": "1665964", "revid": "712828", "url": "https://it.wikipedia.org/wiki?curid=1665964", "title": "Izumi Curtis", "text": ""}
{"id": "1665965", "revid": "287204", "url": "https://it.wikipedia.org/wiki?curid=1665965", "title": "Jos\u00e8 Afonso", "text": ""}
{"id": "1665966", "revid": "260676", "url": "https://it.wikipedia.org/wiki?curid=1665966", "title": "Riserva naturale dell'Abbadia di Fiastra", "text": "La riserva naturale dell'Abbadia di Fiastra \u00e8 un'area naturale protetta situata nel cuore sia delle Marche che della fascia medio-collinare della provincia di Macerata fra i 130 ed i 306 m. Si trova nei comuni di Tolentino e Urbisaglia.La riserva \u00e8 stata costituita con una convenzione con la \"Fondazione Giustiniani-Bandini\" (ente morale riconosciuto con D.P.R. del 6 luglio 1974) e la regione Marche il 18 giugno 1984, mentre il 10 dicembre del 1985 anche lo Stato Italiano riconobbe l'area come riserva.\nTerritorio.\nGli aspetti prioritari di salvaguardia di questa area protetta sono dati dalla presenza di un antico monastero cistercense il quale grazie alla cura dei monaci prima e della famiglia Bandini poi, preservarono una foresta di circa 100 ettari in cui predomina il cerro. Cos\u00ec oggi in un territorio che va da quello di fondovalle tra i letti dei fiumi Fiastra, Chienti e del torrente Entogge scavato anche da qualche piccolo bacino lacustre di origine artificiale, fino alla dolce collina marchigiana, possiamo ritrovare questo esempio di bosco planiziario in un paesaggio che passa da quello della vegetazione riparia a quello della campagna marchigiana, fino a quello della selva vero e proprio.Il territorio pu\u00f2 essere suddiviso in tre zone di forte interesse, omogenee per la loro caratteristica e vocazione che comportano anche una differente gestione e salvaguardia:\nClima.\nL'area \u00e8 interessata da un clima mediterraneo che risente dell'aria del mare che non \u00e8 distante, ma anche della vicina montagna. Le piogge si presentano soprattutto nel periodo delle stagioni intermedie in particolare quelle autunnali.\nVegetazione.\nLa vegetazione \u00e8 caratteristica a seconda degli ambienti che attraversa, ma quello della \"Selva\" \u00e8 importante in quanto costituisce l'ultimo esempio vivente del bosco che ricopriva il territorio collinare marchigiano.\nFauna.\nNella fauna dell'area il capriolo, che \u00e8 stato reintrodotto nel 1957, \u00e8 quello pi\u00f9 caratteristico essendo rappresentato nel simbolo della riserva, ma tra i mammiferi che ci vivono sono presenti anche il tasso, il cinghiale, la donnola, la puzzola e sporadicamente anche la faina.Tra gli uccelli presenti come nidificanti l'allocco, sicuramente la presenza di alcuni picidi che sono il simbolo della regione come il picchio verde e il picchio rosso minore, poi il rigogolo, il rampichino ed altre specie oltre quelle che vi trovano rifugio nei periodi invernali come il pettirosso, il fiorrancino, il codibugnolo, e folti stormi di colombacci. Nell'area del piccolo lago \"le Vene\" si possono osservare in appositi capanni popolazioni di uccelli acquatici come l'airone."}
{"id": "1665967", "revid": "400694", "url": "https://it.wikipedia.org/wiki?curid=1665967", "title": "Skonnessi (Unplugged 1977-2006)", "text": "Skonnessi - Unplugged 1977-2006 \u00e8 un album dal vivo del gruppo musicale italiano Skiantos, pubblicato nel 2006."}
{"id": "1665969", "revid": "287204", "url": "https://it.wikipedia.org/wiki?curid=1665969", "title": "Armavir", "text": ""}
{"id": "1665983", "revid": "729019", "url": "https://it.wikipedia.org/wiki?curid=1665983", "title": "Laza", "text": ""}
{"id": "1665984", "revid": "1318658", "url": "https://it.wikipedia.org/wiki?curid=1665984", "title": "Bagamoyo", "text": "Bagamoyo \u00e8 una cittadina della Tanzania, capoluogo del distretto omonimo, nella regione di Pwani. Si trova nella costa sull'Oceano Indiano, pressappoco di fronte a Zanzibar, 75\u00a0km circa a nord di Dar es Salaam. L'area intorno alla citt\u00e0 \u00e8 ricca di siti di interesse storico, risalenti a diverse epoche, ed \u00e8 stata avanzata la proposta di includerla fra i Patrimoni dell'umanit\u00e0 UNESCO.\nStoria.\nLe rovine di alcune moschee e monumenti funebri a Kaole (5\u00a0km a sud di Bagamoyo) attestano una presenza musulmana nell'area almeno dal XIII secolo. Nel XVIII secolo, Bagamoyo era un piccolo centro commerciale, abitato principalmente da pescatori e contadini; vi si vendevano tra l'altro pesce, sale e gomma. Verso la fine del secolo alcune potenti famiglie musulmane imparentate con Shamvi la Magimba del Sultanato di Oman presero il controllo della zona, imponendo il pagamento di tasse alla popolazione locale e dando vita al commercio prima di sale e poi di avorio e di schiavi. Questo traffico di merci ebbe come conseguenza un rapido sviluppo di Bagamoyo, che divenne un importante snodo commerciale fra le localit\u00e0 dell'entroterra (Morogoro, il Lago Tanganica, Monti Usambara) e Zanzibar. Fu in questo periodo che Bagamoyo acquis\u00ec il proprio nome attuale, che in swahili significa \"deponi il tuo cuore\"; probabilmente era riferito agli schiavi che venivano portati qui per essere venduti oltremare, e che quindi qui abbandonavano ogni speranza, oppure ai portatori delle merci, che giunti in citt\u00e0 potevano finalmente riposare.\nIntorno alla met\u00e0 del XIX secolo Bagamoyo fu anche scelta come base di partenza dagli esploratori Europei che partivano per l'entroterra. Tra gli altri, passarono a Bagamoyo Richard Francis Burton, John Hanning Speke, Henry Morton Stanley, Gaetano Casati, Emin Pasci\u00e0 e James Augustus Grant. David Livingstone non visit\u00f2 mai Bagamoyo da vivo (contrariamente a quanto riportato da alcune fonti), ma il suo cadavere sost\u00f2 a Bagamoyo prima di essere portato a Zanzibar (il campanile in cui fu custodito il corpo di Livingstone oggi si chiama \"Livingstone Tower\").\nNel 1868, i capi locali (chiamati \"majumbe\") concessero ai missionari cattolici di creare poco a nord di Bagamoyo un rifugio per i bambini che venivano salvati dal commercio degli schiavi; in seguito, l'insediamento dei missionari si svilupp\u00f2 fino a comprendere una chiesa, una scuola, e alcune piccole attivit\u00e0 produttive (progetti agricoli e officine).\nNel 1886, quando l'odierna Tanzania divenne colonia della Germania (col nome di Africa Orientale Tedesca), la Compagnia dell'Africa Orientale Tedesca scelse Bagamoyo come capitale della colonia, status che la citt\u00e0 mantenne fino al 1891 (quando la capitale venne spostata a Dar es Salaam). Lo sviluppo rapidissimo di Dar es Salaam fin\u00ec per oscurare Bagamoyo, in particolare a partire dal 1905, anno in cui iniziarono i lavori per la realizzazione della ferrovia che avrebbe collegato Dar all'entroterra.\nBagamoyo oggi.\nOggi Bagamoyo \u00e8 un centro cittadino di secondo piano, noto soprattutto per la fabbricazione delle imbarcazioni tipiche note come \"dhow\". La popolazione rappresenta la fusione di numerosi gruppi etnici dell'entroterra e della costa, fra cui Wazaramo, Wadoe, Wakwere, Wazigua, Wanyamwezi e Wamanyema. La cittadina gode di un certo afflusso turistico legato sia ai luoghi di interesse storico che ad attrazioni di tipo naturalistico.\nOgni anno, verso la fine di settembre, si svolge il Bagamoyo Festival, ospitato dal locale Istituto di Arte e Cultura (Taasisi ya Sanaa na Utamaduni o TaSUBa).\nLuoghi di interesse.\nOltre alle vicine rovine di Kaole, Bagamoyo presenta altri luoghi di interesse storico, tra cui le rovine di molti edifici dell'epoca coloniale tedesca. Queste testimonianze rivestono sono protette dal Dipartimento delle Antichit\u00e0 della Tanzania. I due edifici principali sono la Chiesa di Bagamoyo, costruita nel 1868 (la pi\u00f9 antica chiesa dell'Africa orientale) e il Boma (i quartier generale dell'amministrazione tedesca). Nell'edificio che oggi \u00e8 del Bagamoyo Museum, inoltre si trova una cappella anglicana celebre per aver ospitato la salma di David Livingstone prima che questa fosse trasferita a Westminster.\nDi interesse naturalistico \u00e8 invece il delta del fiume Ruvu, nei dintorni di Bagamoyo, considerato un paradiso del bird watching."}
{"id": "1665991", "revid": "297031", "url": "https://it.wikipedia.org/wiki?curid=1665991", "title": "Biblioteca di Heidelberg", "text": ""}
{"id": "1665999", "revid": "15428", "url": "https://it.wikipedia.org/wiki?curid=1665999", "title": "Ottone II di Monferrato", "text": ""}
{"id": "1666001", "revid": "1305772", "url": "https://it.wikipedia.org/wiki?curid=1666001", "title": "Martin Hocke", "text": "Ha anche usato lo pseudonimo di Julian Eckho.\nBiografia.\nFiglio di un noto scrittore e critico d'arte tedesco, Dopo aver studiato alla Royal Academy of Dramatic Art, ha svolto l'attivit\u00e0 di traduttore e ha lavorato per la radio. \nHa vissuto in Inghilterra, Germania, ed Italia (pi\u00f9 di 30 anni) a Torino e nel Monferrato, ha trascorso anche lunghi periodi in terre lontane. Con \"L'antico regno del silenzio\" ha riscosso un grandissimo successo in tutto il mondo.\nInizia un intenso lavoro di consulenza linguistica per diverse grandi aziende europee, come la FIAT, la RIV-SKF e la Ferrero.\nEsercita saltuariamente l'attivit\u00e0 di traduttore letterario dall'italiano, dal francese e dal tedesco e negli anni '70 ha partecipato come attore al programma Radio (RAI) di Riccardo Pazzaglia: \"Europa Music Hall\". \nSotto lo pseudonimo di Julian Eckho pubblica l'unico romanzo giallo \"Complotto alla Phiat\".\nIl suo primo romanzo, \"L'antico regno del silenzio\" pubblicato nel 1989 (e in Italia da Piemme nel 1991), ha avuto uno straordinario successo di pubblico e di critica. In Italia ne sono state tratte un'edizione tascabile (Tea), un'edizione scolastica (EinaudiScuola) ed un testo per campi estivi e itinerari di catechesi: 'Hunter nel Regno del Silenzio' di Boschetti Stefano e Dezzuto Carlo, edito da Elledici. \nA seguito del suo secondo romanzo, \"Il regno perduto\", uscito contemporaneamente in Inghilterra, Italia e Germania, \u00e8 stato chiamato come \"visiting professor\" dall'Universit\u00e0 di Torino per un corso sull'arte del romanzo.\nI suoi libri sono stati tradotti in italiano, tedesco, svedese, olandese e russo. \"L'antico regno del silenzio\" \u00e8 stato trasmesso per radio in Australia.\nOpere.\nCome Julian Eckho:\nInfluenza culturale.\nIspirato all'Antico Regno del Silenzio venne pubblicato anche un testo per campi estivi e itinerari di catechesi."}
{"id": "1666003", "revid": "599013", "url": "https://it.wikipedia.org/wiki?curid=1666003", "title": "Florence Masnada", "text": "Biografia.\nCarriera sciistica.\nStagioni 1985-1990.\nSciatrice polivalente originaria di Vizille e in attivit\u00e0 durante tra gli anni 1980 e 1990, Florence Masnada debutt\u00f2 in campo internazionale ai Mondiali juniores di Jasn\u00e1 1985 e in Coppa del Mondo ottenne il primo risultato di rilievo il 20 dicembre 1988 a Courmayeur (9\u00aa in slalom speciale).\nNel 1989 prese parte, gareggiando nello slalom speciale, alla sua prima rassegna iridata, Vail 1989 (9\u00aa); nella stagione successiva, il 10 marzo 1990, conquist\u00f2 il primo podio in Coppa del Mondo: 3\u00aa nello slalom gigante di Stranda.\nStagioni 1991-1995.\nNel 1991 partecip\u00f2 ai Mondiali di Saalbach-Hinterglemm (4\u00aa nello slalom speciale) e in Coppa del Mondo si classific\u00f2 al primo posto nella classifica di combinata, divenendo cos\u00ec la prima sciatrice francese a vincere tale classifica (che all'epoca non prevedeva l'assegnazione della relativa Coppa di specialit\u00e0). L'anno dopo esord\u00ec ai Giochi olimpici invernali: ad vinse la medaglia di bronzo nella combinata, si classific\u00f2 19\u00aa nel supergigante e non complet\u00f2 la prova di slalom speciale.\nAssente dalle gare per l'intera stagione 1992-1993, ai XVII Giochi olimpici invernali di fu 14\u00aa nel supergigante, 7\u00aa nella combinata e non termin\u00f2 lo slalom speciale. L'anno dopo conquist\u00f2, il 14 gennaio 1995 a Garmisch-Partenkirchen, la sua unica vittoria in Coppa del Mondo, in supergigante.\nStagioni 1996-1999.\nDopo aver nuovamente saltato quasi interamente una stagione nel 1995-1996, ai Mondiali di Sestriere 1997 si classific\u00f2 14\u00aa nella discesa libera, 17\u00aa nel supergigante e 6\u00aa nella combinata. Gareggi\u00f2 nelle stesse specialit\u00e0 anche ai successivi XVIII Giochi olimpici invernali di , piazzandosi rispettivamente al 3\u00ba, al 18\u00ba e al 6\u00ba posto; sempre nel 1998, il 30 gennaio, era salita per l'ultima volta sul podio in Coppa del Mondo, a \u00c5re in discesa libera (3\u00aa).\nNella sua ultima partecipazione iridata, Vail/Beaver Creek 1999, vinse la sua unica medaglia mondiale, il bronzo nella combinata, e si classific\u00f2 11\u00aa nella discesa libera, 10\u00aa nel supergigante e 14\u00aa nello slalom speciale. Chiuse la carriera agonistica al termine di quella stessa stagione 1998-1999: la sua ultima gara in Coppa del Mondo fu la discesa libera disputata in Sierra Nevada il 10 marzo (5\u00aa) e la sua ultima gara in carriera fu lo slalom speciale dei Campionati francesi 1999, disputato il 21 marzo a La Clusaz e chiuso dalla Masnada al 6\u00ba posto.\nAltre attivit\u00e0.\nDopo il ritiro ha avviato varie attivit\u00e0 imprenditoriali e in seguito \u00e8 diventata commentatrice sportiva per Eurosport, Radio Monte Carlo ed Europe 1.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante"}
{"id": "1666014", "revid": "1431409", "url": "https://it.wikipedia.org/wiki?curid=1666014", "title": "Raffaele Farina (doppiatore)", "text": "\u00c8 principalmente noto per essere lo speaker di Italia 1."}
{"id": "1666020", "revid": "133248", "url": "https://it.wikipedia.org/wiki?curid=1666020", "title": "Censura negli anime", "text": ""}
{"id": "1666022", "revid": "486946", "url": "https://it.wikipedia.org/wiki?curid=1666022", "title": "Zolu Vicenza", "text": ""}
{"id": "1666023", "revid": "163662", "url": "https://it.wikipedia.org/wiki?curid=1666023", "title": "Sesso pazzo", "text": "Sesso pazzo \u00e8 un album in studio degli Skiantos, pubblicato nel 2006."}
{"id": "1666024", "revid": "486946", "url": "https://it.wikipedia.org/wiki?curid=1666024", "title": "Fiorella Vicenza", "text": ""}
{"id": "1666025", "revid": "125706992", "url": "https://it.wikipedia.org/wiki?curid=1666025", "title": "Trilogia di Marte", "text": "La trilogia di Marte (\"Red Mars\", \"Green Mars\", \"Blue Mars\") \u00e8 un ciclo di romanzi di fantascienza scritti da Kim Stanley Robinson che narrano della colonizzazione e terraformazione del pianeta Marte.\nLa narrazione si svolge seguendo dettagliatamente i personali punti di vista dei protagonisti (punti di vista spesso enormemente differenti gli uni dagli altri).\nDecisamente pi\u00f9 utopico che distopico, il racconto si focalizza sui progressi scientifici e sociologici dell'umanit\u00e0.\nI tre romanzi sono \"Il rosso di Marte\" (\"Red Mars\", 1992, tradotto in italiano da Maurizio Carit\u00e0 nel 1995, pubblicato per i tipi di Arnorldo Mondadori Editore e poi da Fanucci Editore), \"Il verde di Marte\" (\"Green Mars,\" 1993, tradotto in italiano nel 2016) e \"Il blu di Marte\" (\"Blue Mars\", 1996, edito in italiano nel 2017). In seguito, nel 1999, lo stesso autore ha pubblicato una raccolta di racconti brevi chiamata \"The Martians\". Uno dei racconti della raccolta, dal titolo \"Verde Marte\" o \"Marte Verde\" (\"Green Mars\", omonimo al secondo romanzo), \u00e8 apparso in italiano a partire dal 1986.\nIl romanzo \"Il rosso di Marte\" ha vinto il premio BSFA nel 1992 e il premio Nebula 1993; i romanzi \"Il verde di Marte\" e \"Il blu di Marte\" hanno vinto il premio Hugo rispettivamente del 1994 e 1997.\nTrama.\n\"Il rosso di Marte\".\n\"Il rosso di Marte\" (\"Red Mars\") prende inizio nel 2026, con il viaggio a bordo della navetta \"Ares\" dei primi coloni che si dirigono verso Marte, tra i quali John Boone, il primo astronauta che aveva camminato sul pianeta rosso. Pochi mesi pi\u00f9 tardi, i \"Primi Cento\" coloni (per la maggior parte scienziati russi e americani) stabiliscono il primo avamposto su Marte (una base sotterranea chiamata \"Underhill\") e gettano le basi per l'arrivo di altri scienziati e ingegneri sul pianeta. Mentre la colonizzazione prosegue e hanno luogo le prime operazioni per condurre alla terraformazione di Marte, si formano vari gruppi ideologici con posizioni differenti rispetto alla terraformazione, alcuni dei quali decidono di rendersi indipendenti dalle autorit\u00e0, trasferendosi in localit\u00e0 ignote. Nel corso di un decennio, viene costruito un ascensore spaziale per facilitare il trasferimento di persone e materiali da e per l'orbita del pianeta. Viene inoltre scoperta e applicata una tecnica medica per rallentare o addirittura interrompere l'invecchiamento. I Cento sono tra i primi a beneficiarne, vedendo le loro aspettative di vita ampliarsi a tempo indefinito.\nAnni dopo, a causa dell'avidit\u00e0 delle corporazioni transnazionali suscitata dalle ricche risorse minerarie scoperte su Marte, che dominano e controllano le nazioni sulla Terra, le nuove citt\u00e0 marziane diventano sovrappopolate e presentano problemi di scarsa manutenzione, a cui si aggiungono diversi casi di sabotaggio delle infrastrutture di terraformazione da parte di fazioni dissidenti. La situazione sfocia in una violenta rivoluzione nel 2061, contemporaneamente a conflitti tra ricchi e poveri che infuriano sulla Terra. Durante il conflitto, viene distrutta la maggior parte delle infrastrutture marziane, tra cui l'ascensore orbitale e diverse citt\u00e0, e numerosi dei Primi Cento vengono cacciati e uccisi dalle transnazionali; i pochi sopravvissuti sono costretti a rifugiarsi in colonie nascoste ai satelliti (underworld/sottosuolo).\n\"Il verde di Marte\".\n\"Il verde di Marte\" (\"Green Mars\"), il seguito del primo romanzo, prende il titolo dallo stadio di terraformazione in cui le piante cominciano a crescere sul suolo marziano: la storia segue le vite dei rimanenti Primi Cento (e dei loro figli e nipoti), e segue le vite e le esperienze dei vari personaggi che si dipanano attraverso le generazioni e le diverse fazioni in causa. Il romanzo ha inizio concentrandosi sulle vite dei ribelli, i quali sconfitti nella rivoluzione del 2061, sono costretti a vivere in rifugi sotterranei o seminascosti. L'immigrazione continua a svolgersi sotto il controllo delle corporazioni metanazionali terrestri, seppure pi\u00f9 lentamente a causa della caduta dell'ascensore spaziale, mentre in superficie molti coloni decidono di non nascondersi pi\u00f9, fondando varie citt\u00e0 indipendenti sulla superficie, che costituiscono il \"mondo di mezzo\", senza subire interferenze da parte delle metanazionali, che controllano l'orbita e ricostruiscono l'ascensore spaziale.\nNel sottosuolo comincia a svilupparsi l'idea di un nuovo tipo di societ\u00e0, come antitesi dell'ordine imposto dalle metanazionali: ci\u00f2 culmina nel trattato di Dorsa Brevia, al quale quasi tutte le fazioni del sottosuolo prendono parte. Cominciano cos\u00ec i preparativi per una nuova rivoluzione agli inizi del 2120. Viene inoltre sviluppata ulteriormente la filosofia di Hiroko Ai, l'Areofania: Zigote (il santuario segreto dei seguaci di Hiroko) viene descritto attraverso l'infanzia di parecchi dei bambini di seconda generazione (nisei).\nLe caratteristiche del paesaggio marziano e l'evoluzione della nuova biosfera marziana sono descritte dettagliatamente nel corso del libro, illustrando i progressivi cambiamenti apportati dal processo di terraformazione, uno dei temi principali dell'opera. Il romanzo inoltre analizza in dettaglio le esperienze filosofiche, politiche ed economiche dei protagonisti e le divisioni in seno alle varie culture componenti la composita societ\u00e0 di Marte.\n\"Il blu di Marte\".\n\"Blue Mars\" prende il titolo dallo stadio di terraformazione nel quale pressione atmosferica e temperatura sono tali da permettere l'esistenza di acqua allo stato liquido sulla superficie del pianeta, consentendo la formazione di fiumi e mari. Il libro copre un intero secolo dopo la seconda rivoluzione marziana, mostrando l'espansione delle colonie marziane in tutto il sistema solare, causato dalla migrazione degli umani dalla catastrofe terrestre (e dal fatto che Marte offre sanit\u00e0 e istruzione gratuita e anche il trattamento anti invecchiamento); tutto ci\u00f2 attribuisce all'accrescimento delle scienze e tecnologie marziane, un processo che Robinson chiama Accelerando. L'evento principale \u00e8 un improvviso, catastrofico innalzamento del livello del mare sulla Terra, causato non dall'effetto serra, ma dall'eruzione di una catena di vulcani in Antartide. Oltre che alle varie storie dei personaggi, vengono descritti anche gli ultimi stadi dell'evoluzione della biosfera di Marte, ma anche i problemi provocati dalla crescente ondata di immigrazione terrestre su Marte, coi relativi problemi politici (principalmente immigrati che non si integrano nella societ\u00e0 marziana, ma importano e mantengono costumi e tradizioni proprie, agendo da un certo punto di vista come una sorta di quinta colonna all'interno della societ\u00e0 di Marte).\n\"The Martians\".\n\"The Martians\" \u00e8 una raccolta di storie che si dipana attraverso lo stesso periodo storico della trilogia, anche se alcune storie sono ambientate in una versione alternativa dei romanzi, in cui la missione dei Primi Cento \u00e8 stata pi\u00f9 una missione di esplorazione che di colonizzazione.\nElementi della storia.\nCorporazioni.\nCorporazioni Trans-nazionali, soprannominate \"Transnats\", sono corporazioni multinazionali estremamente potenti che iniziano ad apparire verso la met\u00e0 del Ventunesimo Secolo. Grazie al processo di globalizzazione le Transnats sono riuscite a diventare cos\u00ec grandi ed influenti da riuscire de facto a sostituire o influenzare pesantemente i governi nazionali, inizialmente solo di piccole nazioni del Terzo Mondo, in seguito anche delle nazioni pi\u00f9 sviluppate.\nNella storia raccontata da Robinson, le Transants diventano simili agli stati che vanno a sostituire, in continua lotta tra loro per soppiantare i competitori e divenire i soli controllori del sistema di mercato interplanetario.\nVerso la fine della Trilogia di Marte nel Ventiduesimo Secolo, un'inondazione catastoficale che colpisce la Terra obbliga le corporazioni transnazionali a concedere maggiori diritti alla propria forza lavoro.\nSebbene nei libri vengano menzionate diverse transnat quelle che hanno un ruolo pi\u00f9 attivo nello sviluppo della storia sono la Praxis, piuttosto benevola e democratica, e la Subarashi, che gioca un ruolo di primo piano nel maltrattamento dei cittadini di Marte.\nIngegneria genetica.\nL'uso dell'ingegneria genetica viene menzionato per la prima volta con il tentativo di utilizzo da parte di Sax Russel di un'alga ingegnerizzata per sopportare le dure condizioni ambientali iniziali di Marte e iniziare a rendere respirabile l'aria. Questo primo tentativo, fatto in maniera clandestina, fallisce ma \u00e8 seguito da tentativi su scala via via maggiore, con migliaia di tipi di alghe, licheni, muschi e batteri ingegnerizzati geneticamente per terraformare il pianeta.\nNe \"Il verde di Marte\" iniziano ad essere introdotti animali (insetti, talpe, marmotte, ma anche foche e orsi bianchi) e alberi geneticamente modificati per sopportare la sottile atmosfera marziana nell'ottica di creare una biosfera di complessit\u00e0 sempre crescente.\nIn \"Blue Mars\" l'ingegneria genetica inizia ad essere applicata anche all'essere umano, rendendolo in grado di respirare senza ausili l'atmosfera di Marte, ancora pericolosamente ricca di anidride carbonica per gli standard terrestri.\nAltri temi.\nI libri offrono inoltre speculazioni sulla colonizzazione di altri pianeti e lune nel Sistema Solare, e includono descrizioni di colonie o tentativi di terraformazione su Callisto, Mercurio, Titania, Miranda e Venere.\nVerso la fine dell'ultimo romanzo l'umanit\u00e0 si lancia verso le stelle pi\u00f9 vicine con navi colonizzatrici pi\u00f9 lente della luce, sfruttando il trattamento di longevit\u00e0 per sopravvivere al viaggio.\nGran parte del romanzo descrive gli effetti dell'estrema longevit\u00e0 dei suoi protagonisti, la maggior parte dei quali vive per oltre duecento anni come risultato dei trattamenti di longevit\u00e0. In particolare, Robinson specula sugli effetti psicologici dell'ultralongevit\u00e0, inclusi perdita di memoria, cambio di personalit\u00e0, instabilit\u00e0 mentale e noia."}
{"id": "1666026", "revid": "28402", "url": "https://it.wikipedia.org/wiki?curid=1666026", "title": "Console (sistema per videogiochi)", "text": ""}
{"id": "1666028", "revid": "767487", "url": "https://it.wikipedia.org/wiki?curid=1666028", "title": "Col mare di fronte", "text": "Col mare di fronte \u00e8 un EP degli Skiantos pubblicato nel 2004."}
{"id": "1666029", "revid": "86343", "url": "https://it.wikipedia.org/wiki?curid=1666029", "title": "Epureni", "text": "Il toponimo Epureni pu\u00f2 riferirsi a diverse localit\u00e0 della Romania:"}
{"id": "1666034", "revid": "363629", "url": "https://it.wikipedia.org/wiki?curid=1666034", "title": "Gregorio II", "text": ""}
{"id": "1666037", "revid": "767487", "url": "https://it.wikipedia.org/wiki?curid=1666037", "title": "Virus (Skiantos)", "text": "Virus \u00e8 un EP del gruppo musicale italiano Skiantos, pubblicato il 4 novembre 2002 per promuovere la raccolta \"La krema (1977-2002)\".\nDescrizione.\nLa prima traccia \"Virus\" verr\u00e0 riproposta in versione \"flash\" nella raccolta \"La krema\". Il brano \"Vitalizio\" era invece gi\u00e0 stato inserito come traccia fantasma nell'album \"Doppia dose\" del 1999."}
{"id": "1666038", "revid": "1409041", "url": "https://it.wikipedia.org/wiki?curid=1666038", "title": "Fede Rossoblu", "text": "Fede Rossoblu \u00e8 un singolo del gruppo musicale italiano Skiantos, pubblicato nel 2001.\nDescrizione.\nLa registrazione risale al 1991. Si tratta di un inno alla squadra di calcio del Bologna appositamente scritto dagli Skiantos. L'inno \u00e8 stato registrato in collaborazione con il coro degli Ultras del Bologna."}
{"id": "1666041", "revid": "1386670", "url": "https://it.wikipedia.org/wiki?curid=1666041", "title": "Berlino-Lichtenberg", "text": ""}
{"id": "1666043", "revid": "1869172", "url": "https://it.wikipedia.org/wiki?curid=1666043", "title": "Gratis (singolo)", "text": "Gratis \u00e8 un singolo del gruppo italiano Skiantos pubblicato nel 2000."}
{"id": "1666046", "revid": "14858821", "url": "https://it.wikipedia.org/wiki?curid=1666046", "title": "Berlino-Hohensch\u00f6nhausen", "text": ""}
{"id": "1666049", "revid": "114178637", "url": "https://it.wikipedia.org/wiki?curid=1666049", "title": "M\u00e9tis", "text": "I M\u00e9tis (\"meticci\") sono i discendenti da matrimoni tra nativi Cree, Ojibway, Saulteaux, e Menominee con franco-canadesi, inglesi e scozzesi, e sono uno dei tre popoli indigeni riconosciuti dal Canada.\nLocalizzazione geografica.\nLa loro patria \u00e8 costituita dalle province canadesi della Columbia Britannica, Alberta, Saskatchewan, Manitoba, Ontario, cos\u00ec come i Territori del Nord-Ovest, e parti del nord degli Stati Uniti (in particolare Montana, Dakota del Nord, Minnesota e il nord-ovest).\nStoria.\nL'origine della parola \"m\u00e9tis\" (invariata al plurale) \u00e8 francese, ed \u00e8 un prestito dallo spagnolo mestizo. Essa equivale all\u2018italiano meticcio che significa \"di sangue misto\". Recenti ricerche e analisi del DNA hanno dimostrato spesso linee genetiche indigene dimenticate in molte persone nel Canada francese e tra i discendenti degli acadiani.\nLa storia dei M\u00e9tis inizia dalla met\u00e0 del XVII secolo. Fra le diverse testimonianze, Alexis de Tocqueville racconta di avere incontrato nel 1831 presso il lago Huron un \"Bois-Br\u00fbl\u00e9\" (letteralmente \"legno bruciato\"), vale a dire un meticcio nato da madre amerindia e da padre canadese, originario della Bassa Normandia in Francia. Tocqueville racconta di essere rimasto senza parole quando si \u00e8 reso conto che quello che gli sembrava un indigeno si esprimeva con un fortissimo accento regionale francese.\nStoricamente parlavano una lingua franco-m\u00e9tis (\"M\u00e9tis French\" in inglese) o una lingua mista chiamato Michif o Metchif. I M\u00e9tis oggi prevalentemente parlano inglese, e il francese \u00e8 di gran lunga la seconda lingua, cos\u00ec come numerose altre lingue indigene. Il M\u00e9tis French si conserva maggiormente nel Canada, mentre il Michif negli Stati Uniti. Ultimamente si assiste ad un ritorno all'uso del M\u00e9tis French e del Michif dopo una generazione di declino.\nI M\u00e9tis parteciparono ad alcuni movimenti di resistenza contro il governo canadese, in particolare la Ribellione di Red River che si concluse con il Manitoba Act nel 1870, e la Ribellione del Nord-Ovest del 1885, che si conclusero con l'arresto e la condanna a morte di alcuni leader storici come Louis Riel."}
{"id": "1666054", "revid": "287204", "url": "https://it.wikipedia.org/wiki?curid=1666054", "title": "Miclesti", "text": ""}
{"id": "1666055", "revid": "1632387", "url": "https://it.wikipedia.org/wiki?curid=1666055", "title": "Kiss or Kill (album)", "text": "Kiss or Kill \u00e8 l'album di debutto del gruppo hard rock statunitense Endeverafter, pubblicato il 30 ottobre 2007."}
{"id": "1666056", "revid": "110157", "url": "https://it.wikipedia.org/wiki?curid=1666056", "title": "Cleveland (album)", "text": "Cleveland \u00e8 un album del rapper Layzie Bone, pubblicato il 17 ottobre 2006 sotto l'casa discografica \"Siccness\".\nLa canzone \"Rain\" \u00e8 dedicata a Flesh-N-Bone, fratello dell'interprete e anch'esso membro dei Bone Thugs-n-Harmony."}
{"id": "1666057", "revid": "547034", "url": "https://it.wikipedia.org/wiki?curid=1666057", "title": "L'ombra del gigante", "text": "L'ombra del gigante \u00e8 una canzone cantata da Eros Ramazzotti e scritta insieme a Jovanotti, Claudio Guidetti e Adelio Cogliati pubblicata nel 2001. \u00c8 il quarto singolo estratto dall'album \"Stilelibero\".\nQuesta canzone segna la prima collaborazione tra Eros Ramazzotti e Lorenzo Cherubini, in arte Jovanotti."}
{"id": "1666058", "revid": "133248", "url": "https://it.wikipedia.org/wiki?curid=1666058", "title": "Micle\u0219ti", "text": "Il toponimo Micle\u0219ti pu\u00f2 riferirsi a diverse localit\u00e0:"}
{"id": "1666059", "revid": "765341", "url": "https://it.wikipedia.org/wiki?curid=1666059", "title": "Cree", "text": "Cree \u00e8 un appellativo applicato a diversi popoli indigeni in America del Nord, vale a dire Nehiyaw, Nehithaw, Nehilaw, Nehinaw, Ininiw, Ililiw, Iynu, e Iyyu. Questi popoli possono essere suddivisi in due grandi gruppi, quelli che identificano se stessi utilizzando un derivato della loro storica denominazione Nehil\u00e2w e quelli che si identificano con il termine \"persona\", storicamente Iliniw. La lingua della gente \u00e8 derivata da quella del Cherokee.\nEntrambi i gruppi condividono una comune discendenza, ma ora sono divisi principalmente lungo una linea linguistica. Quelli residenti ad ovest del confine dell'Ontario (ad eccezione di un gruppo di residenti in Quebec chiamato Attikamek) fino alle Montagne Rocciose, utilizzano il nome \"Nehilaw\". Il secondo gruppo comprende tutti i gruppi a est della Baia di James che usano il termine \"Iliniw\".\nLingue.\nSecondo Ethnologue.com il gruppo di Lingue Cree (definito Cree-Montagnais) \u00e8 formato da 9 lingue [tra parentesi quadre il codice internazionale di classificazione]:\nTutte le lingue appartengono alla famiglia linguistica Algonchina, appartenente a sua volta al gruppo di Lingue algiche.\nGenocidio culturale.\nDal 1870 al 1970, pi\u00f9 di 150.000 bambini sono stati strappati alle loro famiglie e portati in istituti religiosi fondati dal governo canadese per \"cristianizzare e civilizzare\" gli aborigeni. Non potevano parlare la lingua Cree. Hanno subito violenze fisiche e sessuali e \"quando le ragazzine mostravano i sintomi della gravidanza, le suore si preoccupavano di nasconderle. Poi le facevano abortire e a volte venivano sterilizzate.\", racconta il reverendo Wesley, un prete aborigeno che era stato portato in una di quelle scuole a 6 anni e in cui \u00e8 rimasto per 11 anni. Ricorda che un giorno ha vomitato e i preti lo hanno preso a calci e l'hanno costretto a mangiare il suo vomito sul pavimento. Il reverendo considera l'accaduto un genocidio culturale. Il Primo ministro Stephen Harper ha chiesto scusa a nome di tutto il Paese e ha istituito un risarcimento di 2 miliardi di dollari per i superstiti e per i loro discendenti. Anche la Chiesa ha chiesto scusa. Per accedere ai risarcimenti di 3000 dollari canadesi all'anno, per\u00f2, gli aborigeni devono dichiarare di non voler denunciare ulteriormente le autorit\u00e0 o la Chiesa.\nNella cultura di massa.\nI Cree sono presenti nel videogioco strategico a turni 4X \"Sid Meier's Civilization VI\"."}
{"id": "1666065", "revid": "86343", "url": "https://it.wikipedia.org/wiki?curid=1666065", "title": "Muntenii", "text": "Il toponimo Muntenii pu\u00f2 riferirsi a diverse localit\u00e0 della Romania:"}
{"id": "1666068", "revid": "307923", "url": "https://it.wikipedia.org/wiki?curid=1666068", "title": "Pr\u00e6fectus Urbis", "text": ""}
{"id": "1666071", "revid": "148107", "url": "https://it.wikipedia.org/wiki?curid=1666071", "title": "Disequazione biquadratica", "text": "Una disequazione biquadratica \u00e8 una particolare disequazione di quarto grado che si presenta nella forma:\nformula_1 formula_2(o formula_3),\ndove formula_4 sono numeri reali (oppure complessi) con formula_5.\nRisoluzione.\nL'equazione associata alla disequazione formula_1 \u00e8 un'equazione biquadratica che si risolve imponendo la sostituzione formula_7.\nLa disequazione data diventa pertanto una disequazione di secondo grado nella variabile formula_8:\nformula_9\nche viene risolta nell'usuale modo.\nUna volta trovate le soluzioni, \u00e8 necessario operare la sostituzione inversa per trovare (se esistono) gli intervalli della variabile formula_10 che soddisfano la disequazione di partenza.\nEsempio.\nSi risolva la disequazione:\nformula_11\nOperando la sostituzione formula_7, si ottiene la disequazione di secondo grado completa:\nformula_13, \nche ha soluzioni formula_14 e formula_15. Ritornando nella variabile formula_10, si ottiene:\nSi noti che nell'insieme dei numeri complessi una disequazione, cos\u00ec come un'equazione, di quarto grado possiede sempre formula_21 soluzioni (tante quante sono il suo grado) che possono essere tutte reali, oppure tutte complesse, oppure formula_22 reali opposte e formula_22 complesse coniugate."}
{"id": "1666084", "revid": "194706", "url": "https://it.wikipedia.org/wiki?curid=1666084", "title": "Aeroporto di Peretola", "text": ""}
{"id": "1666092", "revid": "1654832", "url": "https://it.wikipedia.org/wiki?curid=1666092", "title": "Associazione rivierasca dell'Oceano Indiano", "text": "L'Associazione rivierasca dell'Oceano Indiano (\"Indian Ocean Rim Association\", IORA), inizialmente denominata Iniziativa intercostiera dell'Oceano Indiano\ne, sino al 2019, Associazione rivierasca dell'Oceano Indiano per la cooperazione regionale (\"Indian Ocean Rim-Association for Regional Cooperation\", IOR-ARC),\n\u00e8 un'organizzazione internazionale formata da 23 Stati membri che si affacciano sull'Oceano Indiano. Tai territori e popoli sono molto eterogenei fra loro per numerosi aspetti, quali: popolazione, economia, commercio, sviluppo tecnologico ed economico, cultura, razza, religione, interessi strategici, composizione del PIL.\nLa IORA vede il coinvolgimento di esponenti del mondo politico, imprenditoriale e accademico per promuovere un'interazione regionale aperta, tesa a rafforzare l cooperazione economica nell'ambito della facilitazione dei commerci, degli investimenti e dello sviluppo sociale dell'area comune. La segreteria di coordinamento ha sede a Ebene Cibercity, nelle isole Mauritius.\nStoria.\nDopo la seconda guerra mondiale, il processo di decolonizzazione pose termine all'egemonia britannica nell'Oceano Indiano. La comune esperienza storica dell'imperialismo europeo lasci\u00f2 un'impressione duratura sui capi degli stati della regione, un senso di divisione d'identit\u00e0. La riscoperta di una passata comunit\u00e0 litorale, economica, sociale e culturale, di un gruppo cooperativo regionale oceano-centrica utile come testa di ponte tra Africa, Asia e Australia, sembr\u00f2 naturale.\nFu concepita alle Mauritius durante un incontro tenutosi dal 29 al 30 marzo del 1995 e convocato dal governo locale per discutere il miglioramento della cooperazione economica tra i paesi aderenti all'associazione. Ad essa parteciparono rappresentanti governativi e del settore affaristico e accademico, provenienti dall'Australia, India, Kenya, Mauritius, Oman, Singapore e Sudafrica. L'organizzazione fu formalmente costituita al primo summit dei ministri e dei capi di governo, svoltosi alle Mauritius il 6-7 marzo 1997, che si concluse con la stipula della Carta dell\"Indian Ocean Rim Association for Regional Cooperation\".\nIl secondo incontro del Consiglio dei Ministri ebbe luogo a Maputo, in Mozambico nel marzo 1999. Tale avvenimento fu particolarmente importante negli anni successivi di storia dell'Associazione, poich\u00e9 i ministri concordarono un'agenda comune focalizzata sul progresso di commerci e degli investimenti ,ediante una serie di sburocratizzazioni delle regole, liberalizzazioni commerciali e sulla cooperazione tecnico-economica.\nL'associazione diffonde informazioni sul regime del commercio e degli investimenti, con l'intenzione di incentivare gli affari regionali migliori per la comunit\u00e0, cercando di rimuovere gli ostacoli alla crescita del commercio e degli investimenti.\nNell'ottore 2013, furono riformati i meccanismi di incontro dello IORA, inclusi i forum del mondo accademico e degli affari, mentre l'Australia assunse la presidenza biennale, affidandone la vicepresidenza all'Indonesia.\nFu istituito un Dialogue Partner Group di sei Paesi che sono interlocutori stabili dello IORA invitati a partecipare al suo meeting annuale: Giappone, Cina, USA, Regno Unito e Francia, oltre ad altri ai quali comunque lo IORA ha riconosciuto lo stesso status (Italia, Corea ed Egitto), ma che al 2017 presentavano un minore coinvolgimento politico ed economico.\nMembri.\nI membri dell'Associazione sono 23:\nI partner di dialogo sono 9:\nL'Organizzazione dell'Oceano Indiano per il Turismo ha lo status di osservatore.\nObiettivi.\nL'obiettivo principale dell'organizzazione \u00e8 la cooperazione economica, in particolare sul commercio e sugli investimenti. Il suo regionalismo aperto ha quattro componenti:\nGli obiettivi dell'Associazione sono:\nCollegamenti esterni.\nOceano Indiano"}
{"id": "1666106", "revid": "110157", "url": "https://it.wikipedia.org/wiki?curid=1666106", "title": "Universit\u00e0 Monash", "text": "L'Universit\u00e0 Monash (in inglese: \"Monash University\"), \u00e8 un'universit\u00e0 pubblica australiana situata a Melbourne. Intitolata all'ingegnere australiano John Monash.\nStruttura.\nL'ateneo \u00e8 organizzato nelle seguenti facolt\u00e0:\nDispone di otto campus, di cui sei nel Victoria (Clayton, Caulfield, Berwick, Peninsula, Parkville e Gippsland), uno in Malesia e uno in Sud Africa. Possiede inoltre alcune sedi in India e Italia (a Prato, presso palazzo Vai)."}
{"id": "1666107", "revid": "1456895", "url": "https://it.wikipedia.org/wiki?curid=1666107", "title": "Croce pro Ecclesia et Pontifice", "text": "La Croce pro Ecclesia et Pontifice (ovvero \"per la Chiesa e per il Papa\") \u00e8 un'onorificenza della Santa Sede. \u00c8 un distintivo d'onore.\nStoria.\nLa medaglia \u00e8 stata introdotta da Papa Leone XIII il 17 luglio 1888 con la lettera apostolica \"Quod Singulari Dei Concessu\", per commemorare il suo cinquantesimo anniversario di sacerdozio e inizialmente venne conferita a chi avesse aiutato e promosso, o collaborato attraverso altri mezzi, il suo giubileo. Oggi viene conferita sia a quei laici (uomini e donne) che a quei ecclesiastici che si distinguono per il loro servizio verso la Chiesa e la persona del Romano Pontefice.\nInsegne.\nLa \"medaglia originale\" poteva essere in oro, argento o bronzo, ed \u00e8 una croce gigliata accantonata da quattro fiordalisi. Nel centro della croce c'\u00e8 una piccola immagine di Leone XIII, iscritta in un cerchio che riporta le seguenti parole\nnei bracci della croce sono presenti delle stelle comete, che insieme ai gigli fanno parte dello stemma araldico di Leone XIII. Nel retro della medaglia si trova lo stemma papale, iscritto in un cerchio che riporta la scritta\nnei bracci sono iscritte le parole: (braccio sinistro) (braccio superiore) (braccio destro) e (braccio inferiore).\nIl \"nastro\" della medaglia \u00e8 color porpora, con due liste bianche e gialle ai margini. Nel corso degli anni ci sono state alcune modifiche: nel 1908, Pio X abol\u00ec le medaglie d'argento e di bronzo, lasciando solo la medaglia d'oro; Paolo VI sostitu\u00ec l'immagine di Leone XIII, con quelle dei santi Pietro e Paolo e il nastro divenne giallo e bianco, riprendendo i colori della bandiera della Citt\u00e0 del Vaticano."}
{"id": "1666111", "revid": "287204", "url": "https://it.wikipedia.org/wiki?curid=1666111", "title": "Arrows A2", "text": "L' Arrows A2 fu una vettura di Formula 1 che venne utilizzata dalla scuderia inglese nella parte finale della stagione 1979. Progettata da Dave Wass e Tony Southgate veniva spinta dal motore Ford Cosworth DFV, montato su una monoscocca di lega leggera rivestita. Dotata di cambio Hewland FGA400 e pneumatici Goodyear.\nIl suo miglior risultato fu il sesto posto ottenuto in due occasioni (con Jochen Mass nel Gran Premio di Germania e nel Gran Premio d'Olanda).\nNel tentativo di riuscire a sfruttare anch'essa l'effetto suolo, venne disegnata per funzionare quasi senza alettoni. L'Arrows A2 aveva una aerodinamica infatti molto interessante ed innovativa; soprannominata il \"sigaro\", aveva un alettone anteriore molto abbassato e situato dietro le ruote anteriori, mentre i pontoni si prolungavano davanti alle ruote al fine di inglobare anche le sospensioni. Anche il posizionamento del motore era dettato dall'aerodinamica e, invece di essere parallelo al suolo, era montato con un angolo di 4\u00b0, col retro sollevato. In qualche modo tentava di ripercorrere le linee della Lotus 79, ma senza grande successo, visto che la vettura soffriva in rettilineo di ondeggiamenti sull'asse verticale (in inglese: \"porpoising\")."}
{"id": "1666119", "revid": "177966", "url": "https://it.wikipedia.org/wiki?curid=1666119", "title": "Corporazione delle arti e dei mestieri", "text": ""}
{"id": "1666124", "revid": "287204", "url": "https://it.wikipedia.org/wiki?curid=1666124", "title": "Alberto III", "text": ""}
{"id": "1666126", "revid": "32979726", "url": "https://it.wikipedia.org/wiki?curid=1666126", "title": "Alberto III d'Austria", "text": ""}
{"id": "1666131", "revid": "287204", "url": "https://it.wikipedia.org/wiki?curid=1666131", "title": "Rekha", "text": "Rekha \u00e8 una famosa attrice di Bollywood. Durante la sua lunga carriera ha interpretato innumerevoli ruoli diversi.\nHa recitato in oltre 180 film, prendendo parte sia al cinema delle grandi distribuzioni indiane che a quello indipendente."}
{"id": "1666132", "revid": "729019", "url": "https://it.wikipedia.org/wiki?curid=1666132", "title": "Battaglia di Sempach", "text": "La battaglia di Sempach fu una battaglia combattuta a Sempach il 9 luglio 1386 tra la Vecchia Confederazione svizzera e il duca Leopoldo III d'Asburgo. La vittoria arrise ai cantoni svizzeri."}
{"id": "1666135", "revid": "181699", "url": "https://it.wikipedia.org/wiki?curid=1666135", "title": "Omicidio di Giuseppe Ciotta", "text": "L'omicidio di Giuseppe Ciotta venne commesso a Torino il 12 marzo 1977 da Prima Linea, una organizzazione terroristica fuoriuscita da Lotta Continua.\nStoria.\nGiuseppe Ciotta era sposato e con una figlia di due anni ed era addetto alla sorveglianza esterna del Politecnico, dell'Istituto Galileo Ferraris e della Facolt\u00e0 di architettura. Rimase vittima in un attentato compiuto dalle Brigate Comuniste Combattenti di Prima Linea, compiuto da Enrico Galmozzi, membro della organizzazione. Alle 8 del mattino del 12 marzo 1977 usc\u00ec di casa in via Gorizia e mentre si apprestava a salire sulla sua auto, tre terroristi gli si avvicinarono e venne ucciso da uno di loro con tre colpi di pistola. Venne sepolto nel cimitero del suo paese natio, Ascoli Satriano. A maggio 2004, su proposta del Ministro dell'Interno Giuseppe Pisanu, \u00e8 stato insignito della Medaglia d'Oro al Merito Civile e a maggio 2010, su proposta del Ministro dell'Interno Roberto Maroni, \u00e8 stato insignito della Medaglia d'Oro \"Vittime del terrorismo\".\nCollegamenti esterni.\n Giuseppe Ciotta su \"pernondimenticarli\""}
{"id": "1666136", "revid": "339392", "url": "https://it.wikipedia.org/wiki?curid=1666136", "title": "Duca d'Austria", "text": ""}
{"id": "1666139", "revid": "198277", "url": "https://it.wikipedia.org/wiki?curid=1666139", "title": "Arrows A3", "text": "La Arrows A3 fu una vettura di Formula 1 impiegata dalla scuderia inglese nelle stagioni 1980 e 1981. \nStoria.\nDisegnata da Tony Southgate e Dave Wass, in monoscocca d'alluminio, era spinta dal tradizionale motore Ford Cosworth DFV, aveva il cambio Hewland FGA400 ed era gommata Goodyear nella prima stagione, mentre fu gommata prima Michelin poi Pirelli nella stagione seguente.\n1980.\nPi\u00f9 leggera e pi\u00f9 aerodinamicamente convenzionale della Arrows A2, l'Arrows A3 del 1980 soffriva di sottosterzo, tanto che Southgate tent\u00f2 anche di piazzare una minigonna sul musetto, ma senza vantaggi. La A3 era spesso soggetta a guasti, che vanificavano buone prestazioni dei propri piloti. Patrese ottenne un sesto posto in Brasile e un secondo posto a Long Beach. Jochen Mass invece ottenne un sesto posto in Sudafrica, un quarto a Montecarlo e un secondo posto a Jarama, gara non valida per il Mondiale. In Austria Jochen Mass si lesion\u00f2 due vertebre dopo una rovinosa uscita di strada con tanto di capottamento, venendo sostituito prima da Thackwell e poi da Winkelhock, ma nessuno dei due riusc\u00ec a qualificarsi.\n1981.\nQuella del 1981 invece fu una vettura molto pi\u00f9 prestazionale. Dave Wass rimpiazz\u00f2 Tony Southgate e riusc\u00ec con qualche modifica a migliorarne le prestazioni. Allegger\u00ec la vettura, ponendo dei radiatori in alluminio, e inserendo alcune parti in carbonio. La Arrows si ritrov\u00f2 subito pi\u00f9 competitiva rispetto all'anno precedente, anche per via delle gomme radiali Michelin.\nA Long Beach, prima tappa del campionato, Patrese ottenne la prima e unica pole position della Arrows; in gara comand\u00f2 a lungo la corsa prima di essere costretto al ritiro per un guasto. Un pezzo di plastica and\u00f2 infatti ad ostruire il filtro della benzina creando problemi di alimentazione. In Brasile Patrese riusc\u00ec a riscattarsi arrivando 3\u00ba sotto al diluvio, poi di nuovo 2\u00b0 ad Imola, dove la Arrows dimostr\u00f2 di essere una pretendente al titolo. A Zolder, nella quinta tappa del mondiale, Patrese part\u00ec in quarta posizione, ma al via rimase fermo e non prese parte alla corsa: il meccanico Dave Luckett, entrato in pista poco prima del via per aiutare il pilota, rimase a terra dopo essere stato schiacciato tra le due Arrows, cavandosela con una frattura alle gambe e ad un braccio. A Montecarlo Patrese si qualific\u00f2 in 5\u00aa posizione mentre Stohr era solo 14\u00b0. Patrese dopo una bella partenza rimont\u00f2 al 2\u00ba posto fino a quando non si ritir\u00f2 per noie al cambio; senza questo problema avrebbe vinto la gara visto le noie meccaniche di Jones.\nLa competitivit\u00e0 della Arrows termin\u00f2 qui. Dopo due deludenti Gran Premi come Jarama e Digione, a Silverstone la scuderia pass\u00f2 alle gomme Pirelli, perch\u00e9, visto il ritorno della Goodyear, la Michelin decise di fornire le proprie gomme solo a chi avesse un contratto valido per il 1981, che la Arrows non aveva. A Silverstone Patrese si qualific\u00f2 in 10\u00aa posizione, e approfittando dei vari ritiri si port\u00f2 al terzo posto, ma a 4 giri dal termine ruppe il motore. Il resto della stagione fu un calvario, con una macchina non pi\u00f9 evoluta. Stohr venne addirittura appiedato dopo il Gran Premio d'Olanda e il suo posto fu presto da Jacques Villeneuve Sr. senza qualificarsi mai. A fine stagione Patrese lasci\u00f2 la Arrows."}
{"id": "1666140", "revid": "177966", "url": "https://it.wikipedia.org/wiki?curid=1666140", "title": "Casa dei mercanti", "text": ""}
{"id": "1666141", "revid": "177966", "url": "https://it.wikipedia.org/wiki?curid=1666141", "title": "Domus mercatorum", "text": ""}
{"id": "1666142", "revid": "486946", "url": "https://it.wikipedia.org/wiki?curid=1666142", "title": "Margravi", "text": ""}
{"id": "1666143", "revid": "177966", "url": "https://it.wikipedia.org/wiki?curid=1666143", "title": "Casa dei Mercanti", "text": ""}
{"id": "1666145", "revid": "2052878", "url": "https://it.wikipedia.org/wiki?curid=1666145", "title": "Fagioli/Mi piaccion le sbarbine", "text": "Fagioli/Mi piaccion le sbarbine \u00e8 il secondo singolo degli Skiantos, pubblicato nel 1980.\nDescrizione.\nNelle intenzioni del gruppo, il brano \"Fagioli\" avrebbe dovuto concorrere al Festival di Sanremo 1980, ma nella selezione finale, tenutasi nella citt\u00e0 ligure del gioved\u00ec 17 gennaio di quell'anno, la canzone risulta essere una delle 10 non ammesse alla gara fra le 40 candidate.\nTuttavia, nell'angolo in alto a sinistra della copertina del singolo, che era stato gi\u00e0 stampato, campeggia la scritta che lo definisce \"Il piatto forte del XXX Festival di S. Remo\".\nLa canzone \"Fagioli\" non verr\u00e0 inclusa nell'album \"Pesissimo!\" pubblicato alla fine di quel 1980, ma sar\u00e0 ripescata come bonus track per la riedizione su CD del 2003 di \"Kinotto\", inciso come 33 giri nel 1979 e gi\u00e0 contenente \"Mi piaccion le sbarbine\"."}
{"id": "1666146", "revid": "28592", "url": "https://it.wikipedia.org/wiki?curid=1666146", "title": "Arciduchi", "text": ""}
{"id": "1666147", "revid": "76963", "url": "https://it.wikipedia.org/wiki?curid=1666147", "title": "Karabigniere Blues/Io sono un autonomo 7&quot;", "text": ""}
{"id": "1666148", "revid": "599013", "url": "https://it.wikipedia.org/wiki?curid=1666148", "title": "Alberto Tarantini", "text": "Carriera.\nClub.\nHa iniziato la carriera nel Boca Juniors, squadra in cui rimane nei primi quattro anni di carriera; in seguito passa agli inglesi del Birmingham City, esperienza a cui segue un ritorno in patria, prima nel Talleres, poi nel River Plate. Il trasferimento seguente lo vede passare ai francesi del , squadra che lo consacra a livello europeo con 130 presenze. Dopo una breve esperienza al Bastia, chiude la carriera all' .\nSuscitava curiosit\u00e0 il suo particolare look (capelli afro e denti sporgenti, dai quali il soprannome \"Conejo\", ovvero \"Il coniglio\").\nNazionale.\nLa carriera di Tarantini in Nazionale di calcio argentina va dal 1972 al 1982, con 61 presenze e due partecipazioni ai mondiali ( e )."}
{"id": "1666149", "revid": "177966", "url": "https://it.wikipedia.org/wiki?curid=1666149", "title": "Domus Mercatorum (Verona)", "text": ""}
{"id": "1666150", "revid": "2184720", "url": "https://it.wikipedia.org/wiki?curid=1666150", "title": "Bongo Bong", "text": "Bongo Bong \u00e8 il primo singolo da solista di Manu Chao estratto dal suo primo album, \"Clandestino\". \u00c8 sicuramente uno dei suoi pi\u00f9 grandi successi e delle sue canzoni pi\u00f9 conosciute. Si tratta di un remake del brano che scrisse per i Mano Negra, \"King of Bongo\". Nell'album fa parte di un medley con \"Je Ne T'Aime Plus\". La musica \u00e8 stata anche riutilizzata per altri pezzi come \"Mr. Bobby\" che \u00e8 stata inserita come lato B di questo singolo, prima di essere registrata anche nel secondo album del cantante.\nCover di Robbie Williams.\nBongo Bong e Je Ne T'Aime Plus sono le due canzoni scritte ed originariamente cantate da Manu Chao, che nel 2006 sono state unite in una sola traccia dal cantante inglese Robbie Williams per il settimo album \"Rudebox\". La canzone \u00e8 stata prodotta da Mark Ronson, ed \u00e8 stata pubblicata come terzo singolo dell'album del cantante \"Rudebox\", in Messico ed Europa nei primi mesi del 2007.\nIl coro femminile del brano \u00e8 stato eseguito dalla cantante inglese Lily Allen.\nTracce.\nMexican CD Promo\nEuropean CD\nRemixes Promo CD"}
{"id": "1666151", "revid": "72811", "url": "https://it.wikipedia.org/wiki?curid=1666151", "title": "Duklyon", "text": ""}
{"id": "1666161", "revid": "289247", "url": "https://it.wikipedia.org/wiki?curid=1666161", "title": "Sarvastivadin", "text": ""}
{"id": "1666164", "revid": "289247", "url": "https://it.wikipedia.org/wiki?curid=1666164", "title": "Vaibhasika", "text": ""}
{"id": "1666166", "revid": "228587", "url": "https://it.wikipedia.org/wiki?curid=1666166", "title": "Chiese ed ex conventi di Ortona", "text": "Questa voce tratta delle chiese e di ex-conventi di Ortona in provincia di Chieti.\nLe chiese.\nLa Cattedrale di San Tommaso.\nOriginariamente fu chiamata chiesa di Santa Maria Regina degli Angeli.\nFu costruita nei primi anni del Cristianesimo in stile paleocristiano nel quartiere Terravecchia, a poca distanza dal castelloo fortificato, ricostruito nella met\u00e0 del XV secolo da Alfonso I d'Aragona, successivamente fu incendiata dai Normanni dopo la battaglia di Ortona di questi contro il conte Trasmondo III di Chieti (1071), indi fu ricostruita e aperta nuovamente alle funzioni religiose nel 1127.\nDopo il 1258, quando accolse le reliquie di San Tommaso Apostolo portati dai marinai ortonesi che li trafugarono dall'isola di Chio, capitanati da Leone Acciaioli, il nome della chiesa fu cambiato nell'odierno per ovvi motivi.\nDurante l'invasione ottomana la chiesa fu distrutta nel 1566 dal sultano Piyale Pasci\u00e0, e dunque restaurata ampiamente in stile barocco.\nFu rimessa in piedi ma fu distrutta di nuovo dall'esercito nazista il 21 dicembre 1943, quando fecero esplodere la torre dell'orologio, distruggendo anche gran parte della facciata, la cupola, e il portico medievale. Fu ricostruita tra il 1945 e l'anno successivo, riconsacrata nel 1949.\nGli apparati originari sono due portali in pietra (uno del 1312 di Nicola Mancino, rovinato dall'esplosione del 1943; il secondo, di epoca precedente non identificata, \u00e8 l'unico completamente intatto). Tutto l'esterno, seppur rispettando l'impianto originale, \u00e8 stato completamente rifatto con rivestimento in mattoncini rossi, la facciata \u00e8 completamente diversa dall'originale barocca con il porticato medievale ad archi a tutto sesto: quella odierna ha timpano triangolare, ornata da nicchie cieche, un rosone centrale, e il portale rifatto per anastilosi.Anche il campanile originale di destra, a pianta rettangolare con ordine di archi per lato, \u00e8 stato ricostruito negli anni '60 in mattoncini rossi.\nIl portale principale monumentale in legno \u00e8 finemente intarsiato. Sopra vi \u00e8 una lunetta ad arco ogivale con statue, tratte dall'opera originale, inquadrato in una ghimberga gotica con decorazione \"a gattoni\". Il tutto \u00e8 incorniciato da marmi. Ai lati del portone vi sono delle colonne, l'una diversa dall'altra.\nUna cupola pseudo-barocca \u00e8 posta nella zona dell'altare. Interessante la sua affrescatura di colore rosso porpora, con disegni elaborati da Tommaso Cascella, mentre solo una porzione di spicchio laterale risale all'epoca barocca. L'interno ha impianto a croce greca allungata verso il presbiterio, con quattro cappelle quadrate sormontate da cupoletta semi-sferica: quella del SS. Sacramento (l'unica conservatasi in modo originale, con bassorilievi ottocenteschi dei fratelli Perez), dell'Immacolata, del Crocifisso e quella di San Tommaso, con il busto reliquiario. L'altare \u00e8 stato rifatto, in stile neoclassico, con l'abside semicircolare diviso in pennacchi da costoloni, con affreschi moderni. Sotto l'altare si trova la cripta moderna con la cassa del corpo di San Tommaso, documentazioni al riguardo, e la lapide tombale greca originale del ritrovamento a Chio.\nChiesa della Santissima Trinit\u00e0.\nLa chiesa fu edificata all'inizio del XVII secolo presso il campo dell'attuale cimitero comunale.L'area un tempo incolta, composta da sola campagna, \u00e8 quella dell'attuale cimitero comunale, edificato nel XIX secolo presso la chiesa. Fondata dai Frati Minori Cappuccini, trasferitisi a Ortona nel Seicento, si hanno testimonianze da documenti della diocesi, e dalla datazione del portale della facciata: anno 1626. La chiesa dunque \u00e8 prevalentemente barocca, e si \u00e8 conservata abbastanza bene, essendo scampata alle feroci distruzioni del dicembre 1943. L'interno \u00e8 lineare, a navata unica, e volte a crociera, con tre cappelle sul lato sinistro, un altare maggiore ligneo a tabernacolo, che ospitava delle tele di pregio, delle quali la centrale di Giovanni Battista Spinelli: \"Incoronazione della Vergine\" (met\u00e0 del XVII secolo), trasferita nel Museo Capitolare di Ortona per motivi di sicurezza. Il tabernacolo ligneo \u00e8 opera dei fratelli cappuccini Maragoni, rintracciabile in altri convento francescani d'Abruzzo. Nell'iscrizione \u00e8 leggibile il nome del committente frate Giuseppe d'Ascoli (1745), come testimoniato anche dallo storico Filippo da Tussio.\nLa struttura conventuale \u00e8 ben conservata, con la tipica pianta quadrangolare; la facciata della parrocchia \u00e8 molto semplice, intonacata in giallo, con una pianta a capanna a salienti, con un piccolo portico che precede l'ingresso. Il piccolo campanile \u00e8 a vela. Il portico interno del convento \u00e8 un bel chiostro con doppia fila di arcate a tutto sesto e pozzo centrale. L'interno \u00e8 barocco, a navata unica.\nChiesa di Santa Maria di Costantinopoli.\nQuesta chiesa \u00e8 sita in via Don Bosco, all'incrocio con via F. P. Michetti, nel quartiere moderno meridionale di Ortona.\nLa costruzione \u00e8 da ascrivere ai frati Celestini (XIII secolo) che la edificarono insieme all'adiacente convento.Infatti il monastero, voluto da Pietro da Morrone ossia papa Celestino V, era intitolato al Santo Spirito, ed ospitava l'ordine omonimo, mentre nel monastero di Sant'Anna dentro le mura (oggi chiesa di Santa Caterina), erano ospitate le Benedettine femmine dello stesso ordine. La chiesa fino agli anni '50-'60 sorgeva in una piana separata distintamente dalla citt\u00e0 fortificata, nella contrada detta Costantinopoli; la chiesa e il monastero vennero saccheggiati nell'estate 1566 dai turchi ottomani di Pyali Pasci\u00e0, che compirono scorrerie lungo le coste abruzzesi. Prima di quell'anno, Ortona sub\u00ec altri saccheggi turchi, e si tramanda nella storia della chiesa, che un turco si convert\u00ec vedendo l'affresco della chiesa ritraente la Vergine col Bambino (fatto del marzo 1532). La chiesa cos\u00ec venne restaurata in stile barocco, coprendo anche la facciata medievale con un nuovo impianto a portico sporgente con archi, sovrastato dalla facciata vera e propria decorata da paraste classicheggianti e da un finestrone rettangolare. Nelle fotografie della seconda guerra mondiale, quando nel Natale 1943 i soldati tedeschi si rifugiarono nel refettorio del convento, \u00e8 ancora possibile vedere questa facciata prima dei corposi restauri del dopoguerra. Nel 1884 la chiesa divenne parrocchia delle cappelle fuori Porta Caldari.\nLa chiesa dunque divenne famosa proprio per questo evento: il giorno di Natale del 1943, durante la battaglia di Ortona contro gli alleati canadesi comandati da P. Triquet, i tedeschi si riunirono, insieme a civili, nel refettorio conventuale per celebrare la Nativit\u00e0, ma un colpo di mortaio canadese incendi\u00f2 parte del convento, dando cos\u00ec il via alla ripresa dei furiosi combattimenti. La chiesa dopo la guerra fu ampiamente restaurata, l'ex convento fu abbattuto e ricostruito daccapo in forme moderne, per ospitare i Padri Salesiani dell'Opera Nazionale \"don Bosco\", il restauro fu cos\u00ec drastico da snaturare l'interno, che venne quasi ricostruito interamente, mentre la facciata \u00e8 stata divisa a met\u00e0, conservando nella parte bassa il portale medievale del Trecento, con l'arco a sesto acuto a cornice, sormontato da un oculo che forse in origine conteneva un rosone; la seconda parte oltre la cornice marcapiano \u00e8 chiaramente moderna. Anche il convento attiguo, con l'arrivo nel 1948 dei salesiani a Ortona, venne demolito perch\u00e9 pericolante e rifatto daccapo.\nL'interno conserva una tela pregevole di Giambattista Rusticone del 1583. Di interesse anche dietro una grata il ritratto della Madonna di Costantinopoli col Bambino, affresco cinquecentesco d'ispirazione bizantina, abbastanza conservato; l'altare maggiore contiene la tela del Rusticone dell'Annunciazione. La planimetria \u00e8 quella rettangolare a navata unica con volte a crociera.\nChiesa di Santa Caterina.\nLa chiesa \u00e8 l'unica in stile barocco ad essere rimasta quasi integra nella sua struttura, anche se provata dai bombardamenti nazisti della II guerra mondiale.La chiesa attuale si ampli\u00f2 nel XVI secolo presso il Monastero delle Celestine del XIII secolo, uno dei pi\u00f9 fiorenti di Ortona insieme alla chiesa di Costantinopoli. Tale monastero and\u00f2 in decadenza nel XVIII secolo, e i suoi terreni vennero occupati per la costruzione di edifici civili, tra i quali il Teatro Vittoria. Nel 1566 presso l'oratorio del Crocifisso Miracoloso, presso la cripta della chiesa, si verific\u00f2 un portentoso miracolo: il sangue dal costato di un Crocifisso dipinto sgorg\u00f2, facendo evitare al convento la distruzione dei turchi. L'ex monastero oggi ospita la mostra permanente del Museo della battaglia di Ortona, allestita dal 2002, e una parte della biblioteca comunale.\nLa facciata della chiesa volge su via Garibaldi, decorata da un portico incorporato nel prospetto, a tre archi a tutto sesto, che precedono l'ingresso vero e proprio dato da un portale a tutto sesto con la cornice romanica a strombature con rilievi e girali. Il fianco della chiesa volge su Piazza del Teatro, con il piccolo campanile a torretta, e la seconda facciata dell'oratorio del Crocifisso, molto semplice, con solo tre bifore di ornamento, disposte a triangolo su tutto il piano. L'interno di questo oratorio \u00e8 molto semplice, intonacato, con volta a botte.\nL'altare marmoreo della chiesa \u00e8 del XIX secolo, di scuola napoletana.\nSulle pareti vi sono dei quadri di G. B. Spinelli del XVII secolo.\nSul lato del portale vi \u00e8 una tribuna riservata alle monache cistercensi per seguire riservatamente le funzioni religiose. Molto bello \u00e8 l'impianto rettangolare a navata unica con le volte a botte riccamente decorate da stucchi e pennacchi, cappelle laterali riccamente decorate da tabernacoli a stucco con cornici semicircolari spezzate, affiancate da angeli e putti, e infine l'altare maggiore col tabernacolo ligneo, dove si trova il dipinto \"Martirio di Santa Caterina\" dello Spinelli.\nIl portale \u00e8 in pietra (forse XIV secolo) e la porta intarsiata.\nOratorio del Crocifisso Miracoloso - Cappella musicale \"San Tommaso\".\nAffacciato sul Belvedere F. Paolo Tosti, in corrispondenza di Piazza Teatro, \u00e8 la parte pi\u00f9 antica del complesso benedettino di Sant'Anna o Santa Caterina Martire. La cappellina sarebbe stata realizzata nell'XI secolo circa, nominata come la \"Porziuncola\", restaurata nel XIII secolo con archi a volta in puro stile gotico, portale volto verso Oriente. Nell'epoca antica doveva essere la principale chiesa di Ortona, e col passare dei secoli, l'oratorio venne ampliato intorno al 1506, fondendosi col monastero. All'interno vi \u00e8 un coro ligneo del Seicento, che fascia tutta la cappella; vi \u00e8 conservato l'affresco parietale della \"Crocifissione\" con Cristo morto tra la Vergine Addolorata e San Giovanni Evangelista. L'affresco nell'estate 1566 avrebbe compiuto il miracolo di sanguinare dal costato trafitto di Ges\u00f9, facendo salvare le monache dall'imminente invasione turca.\nCon i restauri del 1991 \u00e8 possibile ammirare un altro dipinto del XIII secolo, che raffigura ugualmente il Cristo Crocifisso. Nel 1327 sotto l'arciprete Jacopo, venne edificato il monastero delle Benedettine Cistercensi di clausura, presso la chiesa di Santa Caterina d'Alessandria, ma nei documenti essa \u00e8 citata come \"Santa Maria ad Basilicam\", poi con l'intitolazione a Santa Chiara d'Assisi e infine a Santa Caterina. Si suppone che il portale di questa chiesa, volto su via Garibaldi, sia materiale di spoglio dell'antico oratorio.L'evento prodigioso del miracolo del sangue riguarda dunque l'affresco del XV secolo, dove \u00e8 visibile il copioso sangue che fuoriesce dal costato del Cristo: nel 1566 le truppe ottomane di Solimano il Magnifico saccheggiarono le coste abruzzesi, raggiungendo Pescara e poi Francavilla al Mare, volendo vendicarsi della sconfitta di Malta. I turchi raggiunsero Ortona il 30 luglio, mettendola a ferro e fuoco, distruggendo gli edifici, incendiando le chiese, tra cui la basilica di San Tommaso. Si salvarono solo, degli ordini religiosi, le Benedettine, perch\u00e9 in preghiera davanti all'affresco, videro sgorgare all'improvviso il fiotto di sangue, che raccolsero in ampolline. La furia turca devast\u00f2 la citt\u00e0, ma non tocc\u00f2 affatto il monastero, con all'interno le monache, che nel frattempo avevano fatto fuggire la popolazione nelle campagne, avvertendola dell'imminente sciagura.\nLo storico ortonese G. De Lectis, il frate Ludovico da Orsogna e l'abate Giovan Battista Pacichelli concordano che il miracolo avvenne il 13 giugno 1566, nel 1570 le ampolline vennero segretamente inviate, dal frate agostiniano Basilio da Venezia, alla Serenissima, dove rimase per vari secoli, nella chiesa di San Simone Profeta. Varie furono le rimostranze della diocesi, per bocca di Giandomenico Rebiba, vescovo di Lanciano e Ortona, ma le ampolle vennero restituite soltanto nel 1934 per interesse di monsignor Piccirilli, dopo che erano state avanzate richieste anche al papa Pio X.\nChiesa di Santa Maria delle Grazie o Madonna della Pace.\nLa chiesa come la si vede oggi, in Piazza San Francesco, \u00e8 una ricostruzione totale del vecchio convento del XV secolo, distrutto quasi completamente nel 1943. Nel 1430 in occasione della pace tra Lanciano e Ortona, il frate San Giovanni da Capestrano chiese di edificare per l'occasione anche due chiese con monasteri per ospitare i Frati Minori Osservanti, una a Ortona e l'altra a Lanciano. In quest'ultima fu edificato il monastero di Sant'Angelo della Pace sopra una vecchia cappella fuori dalle mura, che costituisce l'attuale convento dei Cappuccini di Sant'Antonio di Padova, mentre a Ortona nelle vicinanze di Villa Caldari fu prima realizzata una cappella con annesso monastero dedicata a Santa Maria della Pace (oggi in rovina, in viale Civilt\u00e0 del Lavoro, dietro la Cantina vinicola \"Ortona\"), successivamente spostato nell'attuale convento di Santa Maria delle Grazie. La chiesa prima della distruzione aveva un aspetto esterno tardoromanico con portico a nartece che precedeva all'ingresso, e facciata a capanna decorata da un solo oculo centrale, e imponente torrione campanario retrostante. L'interno invece era barocco, che fu sventrato da cannonate insieme alla facciata nel dicembre 1943.\nL'aspetto attuale mostra tre corpi di fabbrica che costituiscono il complesso, esternamente rivestito in mattoni rossi: da sinistra a destra si trova il campanile a torre decorato da orologio e da balaustra sommitale, poi la facciata della chiesa vera e propria in stile pseudo romanico, con portico a nartece incorporato che precede l'ingresso a tre portali, ornati nelle lunette da mosaici a sfondo dorato. La facciata ha una sequenza di tre archi a tutto sesto in vetrate colorate, e la facciata \u00e8 chiusa da un grande timpano triangolare con croce centrale. Il terzo corpo a destra era inizialmente occupato dal convento, e fino agli anni '90 la nuova struttura ospit\u00f2 l'ospedale civile di Ortona, poi ricostruito nel quartiere Fontegrande, e oggi vi si trova l'ASL. L'interno della chiesa \u00e8 a navata unica, in stile misto, tra il neoromanico e il neogotico, con volte a crociera costolonate dipinte in blu cielo stellato. Vi si conservano alcune tele e statue originali della vecchia chiesa.Nella prima cappella a sinistra, si trova il corpo imbalsamato del beato Lorenzo da Villamagna, membro dei frati minori osservanti, morto proprio nel convento di Santa Maria.\nChiesa del Purgatorio o di Santa Maria del Suffragio.\nLa chiesa del Purgatorio \u00e8 in stile moderno (XX secolo), posizionata in Piazza della Repubblica, accanto al Municipio.Fu edificata come cappella ex voto, al termine del Corso Vittorio Emanuele, in uno stile misto, eclettismo tra il liberty e il neoclassico, senza particolari rilievi architettonici. I disastri della guerra del 1943 non la colpirono gravemente, ad eccezione di un colpo di cannone che danneggi\u00f2 degli archi del campanile. Ha una facciata molto semplice priva di ornamenti, e un unico portale di accesso ad arco a tutto sesto; l'impianto \u00e8 rettangolare, il campanile a torre si innalza sulla piazza, composto di mattoncini rossi.\nSotto il cornicione vi sono degli archetti a tutto sesto.\nIl portale \u00e8 sormontato da una lunetta. Portale e lunetta sono incorniciati.\nLa torre campanaria \u00e8 in muratura a pianta quadrata. La cella ov'\u00e8 la campana \u00e8 contornata da trifore, e ospita due campane di recente elettrificate.\nL'interno, semplice, ad un'unica navata ed anch'esso in stile moderno \u00e8 a volta a botte, con delle decorazioni moderne a mosaico ritraenti la Madonna, Madre Teresa di Calcutta e papa Giovanni Paolo II.\nSul lato sinistro vi \u00e8 una pseudo-trifora.\nChiesa di San Rocco.\nLa chiesa di San Rocco \u00e8 in stile barocco, risalente al XVII secolo circa, situata in Piazza di Porta Caldari (ex Piazza della Vittoria).Avente un aspetto prevalentemente barocco, fu costruita sicuramente come cappella votiva al santo per ringraziarlo dall'aver preservato la popolazione della pestilenza del 1526 che colp\u00ec l'Abruzzo, e successivamente fu ampliata. Il campanile prima degli anni '30 era a vela, e successivamente fu realizzato quello attuale a torre, in stile pseudo-classico. I danni della guerra hanno interessato anche questa chiesa, ma non gravemente, e oggi si presenta nello stile originario.\nIl campanile consta di monofore e di oculi con cornice. Si tratta di una torre quadrangolare divisa in tre settori di diversa lunghezza da cornici marcapiano. Il settore mediano accoglie delle finestre allungate a tutto sesto con vetrate policrome rappresentanti la croce, sormontate da oculi che contengono lo stesso vetrate. Dopo la cornice marcapiano ad archetti pensili, si trova il settore superiore della cella campanaria, con 2 bronzi (il campanone del 1919 dei fratelli Mari e la piccola del 1940), suonati a corda. L'ultimo settore con la cornice formante un triangolo per ciascun lato, \u00e8 sormontato da una cuspide piramidale.La facciata \u00e8 molto semplice, lateralmente scandita da tre ordini di paraste sovrapposte, con trabeazione leggermente sporgente, che attraversa tutta la fascia sommitale, curvilinea, della facciata. Il portale unico centrale ha una cornice curvilinea semplice, e altre fasce a stucco leggermente aggettanti, per il rigore geometrico in cui sono state realizzate, creano tre nicchie cieche disposte a triangolo.\nAll'interno, a navata unica, vi sono dei dipinti sormontati da statuette in stucco di angioletti serafini e cherubini. In un'edicoletta a calotta semisferica vi \u00e8 una statua di San Rocco. Nella cupola semisferica vi \u00e8 dipinta l'aureola del santo all'interno dipinta di blu reale inglese in cui \u00e8 inscritta una croce.\nChiese secondarie.\nChiesa di San Giuseppe.\nLa chiesa fu costruita negli anni '60 nel nuovo rione di San Giuseppe, alle porte di Ortona antica, poich\u00e9 quest'area popolare iniziava a svilupparsi fortemente dall'originaria area provvisoria di ricovero degli sfollati della guerra. Fu consacrata nel 1960 dal vescovo Luciano Migliorini, inizialmente doveva essere intitolata a Papa Pio X. L'interno \u00e8 a navata unica; il presbiterio rialzato \u00e8 stato successivamente ricostruito secondo le norme del Concilio Vaticano II, leggermente ribassato, e sopra di esso si trova una grande statua del Crocifisso. Alla sinistra dell'altare si trova il tabernacolo, sorretto da una colonna di marmo, mentre sulla destra si trova l'ambone. Ai piedi del presbiterio sulla sinistra c'\u00e8 il fonte battesimale in marmo. Nella chiesa sono presenti tre statue raffiguranti San Giuseppe, l'Immacolata Concezione e San Pio X, mentre nella canonica c'\u00e8 una statua della Madonna delle Grazie. La facciata della chiesa \u00e8 molto semplice, alternata tra mattoni e cemento. L'ingresso \u00e8 preceduto da un portico moderno, mentre tre cuspidi scandiscono la sommit\u00e0. Il campanile \u00e8 una torre cuspidata separata dalla chiesa, che ha pianta rettangolare a navata unica.\nNel 2011 \u00e8 stata oggetto di un intervento di restauro e miglioramento sismico, e sono stati apportati interventi di ripulitura e verniciatura degli esterni e interni, dato che la parrocchia versava in degrado.\nEx chiesa di San Francesco.\nSita in Piazza Risorgimento, venne fondata come monastero dei Francescani nel XIII secolo. Il monastero venne soppresso con le leggi napoleoniche nel primo Ottocento, e dunque il palazzo conventuale venne usato dal Municipio per ospitarvi alloggi. Vi nacque Luisa De Benedictis, madre del poeta Gabriele d'Annunzio. La chiesa rimase gravemente danneggiata aveva facciata sul corso Matteotti, era a impianto rettangolare a navata unica, aveva tele seicentesche dei pittori Giovanni Battista Spinelli e Tommaso Alessandrino, ora ospitate nel museo civico diocesano.\nDopo le distruzioni totali del 1943, rimasero ruderi fotografati dai reporter canadesi, e in piedi solo la torre campanaria ancora esistente, e pertanto la chiesa fu demolita e ricostruita in forme moderne negli anni '50, ma successivamente sconsacrata negli anni '90, e caduta in degrado. Dell'edificio originario rimane il portale d'accesso sormontato da un grande oculo a rosone, demolito nel 2020.\nIl campanile \u00e8 medioevale, posto sul lato della piazza, presso il Palazzo De Benedictis, ha impianto quadrangolare a torre, con gli archi della campanaria murati. La parte inferiore \u00e8 stata modificata, per l'accesso a un condominio prospiciente la piazza. Da fotografie e da un plastico che ricostruisce l'aspetto di Ortona prima della guerra, situato nel Museo Civico della Battaglia, si deduce che la pianta della chiesa di San Francesco era diversa dall'ex chiesa attuale, e occupava l'area dello stabile delle poste, con facciata rivolta a est, non verso sud, come lo \u00e8 oggi.\nLa chiesa nel 2020, essendo a rischio di crollo, viene demolita per la riqualificazione della piazza Risorgimento.\nChiesa del Sacro Cuore di Ges\u00f9.\nsi tratta di una chiesa poco nota del centro di Ortona, situata tra via dei Bastioni e via Speranza. Probabilmente risale alla seconda met\u00e0 del XIX secolo, con aggiunte nel secolo successivo. Ha un aspetto a pianta rettangolare neoclassico-eclettico, che rievoca il barocco, con paraste lineari lungo le pareti che terminano a capitello corinzio compositore, e ordine di finestre bifore a tutto sesto, con colonnine e a capitelli ugualmente lavorati molto raffinatamente. La facciata \u00e8 scandita da cornice marcapiano, alla base da portale inquadrato da due paraste con capitello, esso \u00e8 a tutto sesto, sormontato da cornice con chiave di volta lavorata, poi nel piano superiore da un ordine di tre finestre arcuate a tutto sesto, inquadrate da due grandi paraste angolari con capitelli corinzi. Il campanile laterale \u00e8 una torre con due finestre in facciata per le campane, e con il tetto spiovente.\nChiesa della Madonna del Carmine.\nLa chiesa si trova in Via Roma, ha origini antiche, risalenti forse al XVII secolo, posta su Piano del Carmine, da cui si accedeva alle mura della parte nord-ovest, dando il nome anche alla porta della cinta fortificata, demolita nella met\u00e0 dell'Ottocento. La chiesa si trova in via Roma, nella zona che un tempo era circondata da uliveti e campagne del feudo del convento dei Cappuccini della Trinit\u00e0. Bench\u00e9 l'aspetto attuale della chiesa sia stato completamente alterato per la ricostruzione postbellica, la chiesa esisteva nel 1685, e dava il nome alla Piana del Carmine con la porta che da ovest conduceva a Ortona, in via Cavour. La chiesa con monastero fu gravemente danneggiata dai francesi che nel febbraio 1799 la incendiarono. Nel 1809, con la soppressione dei monasteri, il convento fu adibito a cascina e poi caserma di alloggio delle truppe, mentre nel 1866 fu trasformato in piccolo ospedale. La Congrega della Carit\u00e0 prese in gestione l'ex convento facendolo diventare ricovero dei viandanti, e furono avanzati dei progetti affinch\u00e9 divenisse l'ospedale civile della citt\u00e0, ma senza successo. Andato in rovina il convento, rimase solo la chiesa, che per\u00f2 fu interessata dalle distruzioni del 1943, e nuovamente ricostruita.\nOggi ha un aspetto molto semplice, e consta di chiesa con accanto un edificio quadrangolare sede della Caserma dei Carabinieri, ha pianta rettangolare con facciata a capanna scandita da un ordine di semplici finestre centrali molto strette, e da un portale centrale. L'interno \u00e8 a navata unica, in stile post-classico, e conserva la statua della SS. Vergine del Carmine.\nGli ex conventi.\nL'ex-convento agostiniano.\nVenne fondato nel XIV secolo circa dai Padri Agostiniani nel quartiere Terravecchia (situato tra il Corso G. Matteotti e via San Domenico), con la chiesa intitolata a San Domenico, e successivamente, dopo vari secoli di attivit\u00e0, venne soppresso nei primi anni dell'Ottocento, adibendo il monastero ad usi civili, mentre la chiesa del 1941 fu trasformata in biblioteca diocesanai.\n\u00c8 stato rimaneggiato nel corso dei secoli fino all'attuale utilizzo come palestra.\nRilevante \u00e8 il portale in arenaria di probabile periodo fine XV-inizio XVI secolo. Esso si trova presso la zona di Terravecchia, lungo il corso Matteotti e ospita nella struttura chiesastica la Biblioteca Diocesana. La chiesa oggi ha un aspetto moderno in quanto ristrutturata corposamente dopo i danni della guerra, con facciata allungata verticalmente, cornice superiore aggettante in mattoni, e un oculo ovoidale posto nel centro, sopra il portale.\nL'ex convento dei cappuccini.\nAttiguo alla chiesa della Santissima Trinit\u00e0, presso il cimitero comunale, costruita nei primi decenni del XVII secolo.\nAl piano terra vi era l'ossario del cimitero.\nAlcune sale sono nella forma originaria.\nNel chiostro circondato da un portico vi \u00e8 un pozzo; tale chiostro ha impianto quadrangolare, con arcate a tutto sesto distribuite in due ordini, e ciascuna campata ha la volta a crociera. In alcune parti vi si conservano degli affreschi. Nei pressi sorgeva, in via Roma, anche il monastero dei Padri Carmelitani con annessa chiesa della Madonna del Carmine. Il monastero venne chiuso nell'Ottocento con le leggi napoleoniche e piemontesi, e divenne una caserma, successivamente ai gravi danni della guerra, la chiesa fu ricostruita in forme moderne, nell'area dell'ex monastero fu realizzata la sede del Comando dei Carabinieri.\nEx monastero dei Frati minori osservanti.\nSi affacciava in Piazza San Francesco, realizzato fuori dal centro di Ortona, lungo il perimetro delle mura di Giacomo Caldora, presso Porta di Santa Maria, per l'accesso da ovest. Il monastero fu realizzato tra il 1430 e il 1440 per volere di San Giovanni da Capestrano. Il convento di Ortona era dedicato a Santa Maria, e tale rimase sino alle soppressioni piemontesi del dopo Unit\u00e0 d'Italia, quando il convento fu utilizzato come scuola, e dopo la costruzione delle scuole elementari durante il fascismo presso il piazzale, esso divenne l'ospedale civile della citt\u00e0.\nIl convento era a pianta quadrangolare, con un chiostro interno ad archi e portici, i cannoneggiamenti tra tedeschi e alleati tra il 21 e il 27 dicembre 1943 danneggiarono pesantemente il convento, sfondarono met\u00e0 della chiesa dalla facciata sino all'arco trionfale del presbiterio, sicch\u00e9 si dovette ricostruire quasi tutto daccapo il complesso. Il convento continu\u00f2 ad esercitare la funzione di ospedale civile di Ortona, sino a quando nel 2002 \u00e8 stato trasferito nella nuova struttura del quartiere Fonte Grande, mentre quello vecchio \u00e8 rimasto Azienda Sanitaria Locale. Anche la chiesa cio\u00e8 la parrocchia di Maria Santissima delle Grazie, \u00e8 stata ricostruita quasi \"ex novo\", mostrando un aspetto completamente diverso da quello originale. Negli anni 2000 sono state demolite le ultime parti dell'ex convento, a causa di un crollo del tetto.\nL'ex-monastero dei cistercensi.\nRisale al XIII secolo (affacciato tra via Garibaldi e Piazzale Donatori del Sangue, dove si trova la villa pubblica), e faceva parte del complesso monastico di Sant'Anna (le monache vi furono ospitate dall'800 ai primi anni '70, mentre prima il monastero accoglieva le Benedettine cistercensi dell'ordine di Celestino V), costituito anche dalla chiesa di Santa Caterina d'Alessandria.\n\u00c8 stato ristrutturato a seconda dei vari utilizzi nel corso del tempo, anche se, ora, vi sono ancora dei resti della struttura originale.\nNel cortile le monache seguivano le funzioni ecclesiastiche attraverso un'inferriata.\nAttualmente ospita la sede museale del MUBA - museo della Battaglia, e una parte della biblioteca comunale. Il convento ha impianto quadrangolare, con pochi resti della struttura originaria, rintracciabili soprattutto nel porticato ad archi del chiostro centrale, dove si trova un piazzale con grata di pozzo.\nEx convento dei Francescani.\nRealizzato presso l'ex convento dei Francescani di Piazza Risorgimento, \u00e8 ci\u00f2 che resta di questo monastero soppresso nei primi anni dell'Ottocento. L'impianto \u00e8 rettangolare, anche se irregolare, per via delle ricostruzioni post-belliche. Oltre il corpo di fabbrica principale, si trova un'area quadrangolare, che un tempo ospitava il chiostro porticato. La parte che volge su via Luisa d'Annunzio, ha contrafforti laterali, rimaneggiati con vistosi strati di intonaco, in modo da snaturare completamente la storicit\u00e0 dell'edificio, che oggi appare come un palazzo assai semplice. Una targa commemorativa ne ricorda la nascita di Luisa De Benedictis (1839-1917), madre di D'Annunzio. Sul lato destro del palazzo sorge il campanile medievale a torre, con gli archi murati."}
{"id": "1666173", "revid": "767487", "url": "https://it.wikipedia.org/wiki?curid=1666173", "title": "Bice Piacentini", "text": "Biografia.\nNasce a San Benedetto del Tronto nell'agosto del 1856. Passa l'infanzia tra San Benedetto del Tronto, Roma e Collevecchio. Qui conosce il futuro marito, Carlo, fratello minore del padre. Dal matrimonio nasce l'unico figlio, Giuseppe nato a Roma nel 1881 e scomparso nel 1935, sempre a Roma. \nIntorno ai primi del '900, decide di adottare Pia Ceccarelli, figlia di un marinaio, Alvise Filippo Ceccarelli. La compagnia della bambina la distoglie dai numerosi lutti familiari che subisce durante la sua vita: perde il padre nel 1869, nel 1881 il fratello Gualtiero (architetto che disegn\u00f2 il cimitero monumentale di San Benedetto del Tronto), nel 1911 il marito e nel 1912 il fratello Ernesto.\nPubblica sonetti in dialetto sambenedettese a pi\u00f9 riprese tra il 1904 e il 1926. Le sue opere apparvero in riviste e giornali. La sua ultima pubblicazione furono i \"Sonetti marchigiani\" dedicati alla memoria della madre Marianna deceduta nel 1921.\nNel 1905 viene premiata dalla all'Esposizione Regionale di Macerata e le sue opere teatrali cominciarono a riscuotere successo. \nPoetica e stile.\nScrisse sonetti in vernacolo sambenedettese per poi occuparsi della promozione della poesia dialettale. Con l'antologia \"Sonetti Marchigiani\" (1926) raggiunse notoriet\u00e0 con l'affermazione dei temi a lei cari, sulla condizione e il ruolo della donna nella societ\u00e0 dell'epoca e la rappresentazione di una vita quotidiana verista, trasformando in poesia le scene di famiglia e della strada, raccogliendo testimonianze dalla viva voce dell'animo popolare del borgo marinaro.\nLa sua poesia \u00e8 drammatica, semplice e sentimentale. Offre una documentazione e una testimonianza sui costumi, sulle tradizioni popolari dell'antica cultura marinara sambenedettese. La sua opera \u00e8 costituita essenzialmente da scritti (poesie, racconti, opere teatrali) in dialetto sambenedettese con alcune eccezioni di opere scritte in lingua italiana.\nPalazzo Piacentini, in cui aveva dimorato, all'interno del \"Paese Alto\" (borgo antico) di San Benedetto del Tronto, ospita attualmente un Centro di esposizione di Arte Contemporanea, l'Archivio storico del comune di San Benedetto e la Pinacoteca dei pittori del mare."}
{"id": "1666177", "revid": "228587", "url": "https://it.wikipedia.org/wiki?curid=1666177", "title": "Villa Malfitano", "text": "Villa Malfitano si trova a Palermo, nell'odierna Via Dante, 167. \u00c8 sede della Fondazione Whitaker, partecipata della Regione Siciliana.\nStoria.\nIl progetto e la realizzazione risalgono al periodo che va tra il 1885 e il 1889 su progetto dell'architetto Ignazio Greco su commissione di Giuseppe Whitaker, imprenditore discendente della famiglia inglese Whitaker, stabilitosi a Palermo nella seconda met\u00e0 del XIX secolo. Insieme alla moglie Tina Scalia, volle edificare la propria residenza nel piano detto di \u201cMalfitano\u201d, alla periferia nord-ovest della citt\u00e0, in un vasto fondo di ben 9 ettari. Questi raccolse anche una corposa collezione di oltre 12.000 uccelli, riuniti nella dependance della villa, che divenne il museo privato \u201c\"Malfitano Museum of Natural History\"\u201d. .\nLa figlia Delia Whitaker, scomparsa nel 1971, la cedetta alla fondazione omonima, costituita poi come ente con un decreto del presidente della regione del 1975, ed \u00e8 una delle sedi di rappresentanza della Regione Siciliana.\nDescrizione.\nLa villa, in stile neoclassico, si sviluppa su tre livelli; primo piano era l\u2019abitazione privata dei proprietari, il secondo per il personale femminile e il seminterrato per quello maschile.\nLa collezione Whitaker.\nNegli interni si trovano diverse sale splendidamente decorate dove \u00e8 conservata una ricca collezione di oggetti d'arte raccolti dal proprietario durante i suoi numerosi viaggi come mobili, quadri, coralli, avori, porcellane e arazzi fiamminghi del XVI secolo che la fondazione Whitaker oggi custodisce zelantemente. Diversi anche i dipinti di Francesco Lojacono.Tra le sale va senz'altro segnalata \"la sala d'estate\" affrescata da Ettore De Maria Bergler. Un piccolo edificio, ben curato nello in stile (oggi in cattive condizioni), poco distante dalla residenza principale fu destinato a Museo che custod\u00ec fino al 1976 la ricca collezione ornitologica, animali naturalizzati e trofei.\nIl parco.\nIl giardino \u00e8 stato progettato da Emilio Kunzmann e si estende per circa 7 ettari. L'entrata sulla Via Dante \u00e8 caratterizzato da un'imponente cancellata in ferro battuto e la parte di giardino ad esso adiacente \u00e8 stata coltivata all'inglese, con vialetti che permettono un percorso tra le asimmetrie degli spazi mentre la parte opposta \u00e8 stata realizzata all'italiana, quindi caratterizzata da spazi disposti geometricamente e in maniera simmetrica intorno alla villa. L'esemplare di \"Jubaea chilensis\" \u00e8 morto per un attacco di \"Rhynchophorus ferrugineus\" nel 2012 e ne rimane oggi solo il tronco.\nAll'interno si trovano piante rare provenienti da tutto il mondo come Tunisia, Sumatra, Australia, America Meridionale e un vivaio che conservava circa 150 esemplari diversi di orchidee."}
{"id": "1666178", "revid": "2184720", "url": "https://it.wikipedia.org/wiki?curid=1666178", "title": "Clandestino (singolo Manu Chao)", "text": "Clandestino \u00e8 un brano musicale del cantautore francese Manu Chao, il secondo estratto dall'album omonimo, suo primo album in studio; venne pubblicato il 1\u00ba luglio 2000.\nIl contenuto ed il significato del brano.\nLa canzone parla dei problemi delle migrazioni, che le autorit\u00e0 governative non riescono a risolvere. Gli immigrati clandestini si spostano affrontando pericolosi viaggi in mare ed ovunque arrivino hanno spesso problemi con le autorit\u00e0. La canzone vuole richiamare l'attenzione sulla sofferenza degli immigrati illegali, sull'ingiustizia della loro situazione e condanna l'emarginazione, la discriminazione e l'isolamento a cui spesso sono costretti.\nIn questa canzone, Manu Chao fa riferimenti al suo vecchio gruppo, i Mano Negra."}
{"id": "1666180", "revid": "339392", "url": "https://it.wikipedia.org/wiki?curid=1666180", "title": "Legazioni Pontificie", "text": ""}
{"id": "1666181", "revid": "289247", "url": "https://it.wikipedia.org/wiki?curid=1666181", "title": "Buddhismo Sarvastivada", "text": ""}
{"id": "1666183", "revid": "1573940", "url": "https://it.wikipedia.org/wiki?curid=1666183", "title": "Hime-sama Goy\u014djin", "text": ", \u00e8 un anime di 12 episodi prodotta da Nomad, e trasmessa in Giappone su WOWOW da aprile a luglio 2006. Nel 2007 la serie \u00e8 stata tradotta in inglese e questo le ha permesso di essere trasmessa anche fuori dal paese, ad eccezione dell'Italia.\nTrama.\nHimeko Tsubaki incontra una coppia di ladri chiamati Leslie e Karen. La ragazza incidentalmente prende la refurtiva dei ragazzi fra cui una magica corona. Appena messasi la corona sulla testa subito diventa una principessa e grazie a tale trasformazione realizza tutti i suoi desideri. Anche i suoi compagni di scuola e i professori sono convinti che lei sia una principessa, ma molti ladri sono attirati dalla magica corona e dalla reale principessa che rivuole l'oggetto, chiamata Nana.\nLista episodi.\nLa serie conta 12 episodi ancora inediti in Italia."}
{"id": "1666184", "revid": "28592", "url": "https://it.wikipedia.org/wiki?curid=1666184", "title": "Ostrovsky", "text": ""}
{"id": "1666188", "revid": "83531", "url": "https://it.wikipedia.org/wiki?curid=1666188", "title": "Merry Blues", "text": "Merry Blues \u00e8 il primo singolo estratto dal secondo album di Manu Chao \"\", pubblicato nel 2001."}
{"id": "1666189", "revid": "2091899", "url": "https://it.wikipedia.org/wiki?curid=1666189", "title": "Villa San Michele (Capri)", "text": "Villa San Michele \u00e8 un museo sito nel comune di Anacapri, nell'isola di Capri.\nLa villa prende il nome da una piccola cappella che sorgeva in epoca medioevale alla fine della Scala Fenicia nel territorio appunto di Anacapri.\nStoria.\nNel 1895 il medico svedese Axel Munthe si innamor\u00f2 delle rovine di un'antica cappella del X secolo dedicata a San Michele, costituite da una volta sfondata ed alcuni muri diroccati, e volle acquistarla a tutti i costi. Mentre eseguiva i lavori di restauro rinvenne nel vigneto adiacente al rudere la presenza dei resti di un'antica villa romana; da questi attinse per adornare la nuova villa con numerosi reperti archeologici che tuttora si possono osservare nella costruzione originale di Munthe.\nIl restauro dur\u00f2 molti anni non solo per le difficolt\u00e0 di costruire senza vie di comunicazione e di approvvigionamento, che non fossero pedonali, con la vicina Capri ed il mare, ma anche per le numerose vicissitudini legate alla vita professionale del medico svedese. La storia della sua vita \u00e8 raccontata dallo stesso Munthe in una autobiografia, intitolata \"La storia di San Michele\", e con la quale ripercorre anche le varie fasi del restauro. Pubblicato a Londra nel 1929, \"La Storia di San Michele\" si \u00e8 rivelato uno dei libri pi\u00f9 letti di tutto il Novecento.\nIl medico svedese tuttavia non abit\u00f2 per molto tempo Villa San Michele, poich\u00e9 una malattia agli occhi lo costrinse a ritirarsi nella meno luminosa Torre Materita, che pure fece restaurare. La villa quindi venne affittata alla marchesa Luisa Casati che vi condusse per molti anni una vita stravagante e a volte eccessiva.\nAlla sua morte, avvenuta a Stoccolma nel 1949, Munthe lasci\u00f2 Villa San Michele in eredit\u00e0 allo stato svedese. E attualmente i suoi giardini fanno parte dell'associazione Grandi Giardini Italiani\nOggi essa \u00e8 di propriet\u00e0 di una fondazione svedese che l'ha trasformata in museo dove tra l'altro si svolgono, nel periodo estivo, suggestivi concerti di musica classica da camera. \u00c8 inoltre, insieme alla Grotta Azzurra, il luogo pi\u00f9 visitato di Capri.\nL'edificio.\nIl complesso risulta articolato su pi\u00f9 livelli: lo studio \u00e8 al primo piano mentre la loggia attraversa pergole e colonne per giungere ad un belvedere circolare che affaccia sul Golfo di Napoli. Nella Villa sono conservati reperti archeologici recuperati da Munthe a Capri, Anacapri e altrove, a volte donati da amici, come frammenti di sarcofagi, busti, pavimenti romani, marmi e colonne. Nel giardino c'\u00e8 una tomba greca e una sfinge in granito domina dal belvedere tutta l'isola di Capri.\nLa sfinge.\nSi tratta dell'oggetto della Villa sul quale si narrano pi\u00f9 leggende; situata in fondo al portico della cappella, essa risale al regno di Ramsete II, nel XIII secolo a.C. Tutto fa pensare che provenga dalla penisola italiana, ma non \u00e8 chiaro come Axel Munthe ne fosse venuto in possesso. Ne \"La storia di San Michele\" racconta di averla trovata in campagna dove si precipit\u00f2 al mattino dopo un sogno premonitore:\n\"Tutto quello che avvenne \u00e8 troppo strano e fantastico per essere tradotto in parole scritte, e poi non mi credereste se tentassi di farlo. Non so bene io stesso dove il sogno finisse e dove avesse principio la realt\u00e0. [...] Interrogate la grande Sfinge di granito, che sta accovacciata sul parapetto della cappella di San Michele. Ma domanderete invano. La Sfinge ha mantenuto il suo segreto per 5000 anni. La Sfinge manterr\u00e0 il mio.\"\nPrima che la Sfinge egizia trovasse la sua attuale collocazione, al suo posto si trovava la Sfinge etrusca che fu successivamente collocata sulla terrazza accanto all'ingresso della cappella. La scelta della Sfinge come simbolo della Villa pu\u00f2 essere stata ispirata dal poeta tedesco Jean Paul, molto amato da Munthe, che paragon\u00f2 l'isola di Capri proprio ad una sfinge."}
{"id": "1666191", "revid": "1340213", "url": "https://it.wikipedia.org/wiki?curid=1666191", "title": "Ron Raines", "text": "Biografia.\nRaines debutta nel mondo dell'operetta nella produzione della New York City Opera della \"Vedova allegra\", in cui interpreta Danilo. In seguito, lavora in altre operette, tra le quali \"Naughty Marietta\", \"Rose-Marie\", \"The Gypsy Princess\", \"The Desert Song\", \"The New Moon\" and \"Die Fledermaus\".\nComincia a lavorare a Broadway nel 1983 nel revival del musical \"Show Boat\" (nel ruolo di \"Ravenal\"); nel 1987 lavora nel musical \"Teddy &amp; Alice\" e ricopre il ruolo di \"Billy Flynn\" nel revival newyorkese del musical \"Chicago\" nel 2002. Lavora anche nelle produzioni di Broadway di \"South Pacific', 'Annie\"\", \"Kiss Me, Kate\", Can-Can\", \"The King and I\", \"Brigadoon\", \"Oklahoma!\", \"Carousel\", \"The Pajama Game\", \"Guys and Dolls\", \"A Little Night Music\", \"Kismet, Newsies\" e \"Man of La Mancha\". Pi\u00f9 di recente, ha lavorato nella produzione del Kennedy Centre e di Broadway del musical di Sondheim \"Follies\" nel ruolo di Ben Stone, con Bernadette Peters, Jan Maxwell, Danny Burstein ed Elaine Paige. Aveva gi\u00e0 ricoperto questo ruolo nella produzione del musical alla Michigan Opera nel 1988 (con Juliet Prowse e Nancy Dussault). \nHa pubblicato due album (\"So In Love With Broadway\" e \"Broadway Passion\").\nDoppiatori italiani.\nNelle versioni in italiano delle opere in cui ha recitato, Ron Raines \u00e8 stato doppiato da:"}
{"id": "1666192", "revid": "599013", "url": "https://it.wikipedia.org/wiki?curid=1666192", "title": "Ostrowski", "text": ""}
{"id": "1666197", "revid": "181699", "url": "https://it.wikipedia.org/wiki?curid=1666197", "title": "Tele Patti", "text": "Tele Patti era una televisione locale della citt\u00e0 di Patti in provincia di Messina, fondata il 21 dicembre 1976, la sede era in via Alcide de Gasperi, 6. Fu una delle prime televisioni siciliane, inizialmente chiamata Tele Patti Costa Nord, si \u00e8 sempre distinta per l'informazione locale e per i tanti programmi che sono andati in onda come il telegiornale \"Telestampa\" e il programma sportivo \"Domenica Sport\", spazio anche per i programmi nazionali come \"Caccia al 13\", \"Superclassifica Show\" e \"Il Grillo Parlante\" con Beppe Grillo.\nL'emittente chiuse i battenti per sempre nel 1999.\nDal novembre 2005 con il nome di \"Tele Patti - Articolo 21 WEB TV\" trasmette in Streaming TV su Internet un'emittente che non ha alcuna attinenza con la storica e gloriosa Tele Patti."}
{"id": "1666208", "revid": "125383388", "url": "https://it.wikipedia.org/wiki?curid=1666208", "title": "Ranomi Kromowidjojo", "text": "In vasca lunga detiene il record europeo della 4x100\u00a0m stile libero; in vasca corta invece detiene i primati mondiali della 50\u00a0m, 4x50\u00a0m, 4x100\u00a0m e 4x200\u00a0m stile libero.\nBiografia.\nHa vinto l'oro nella staffetta 4x100\u00a0m stile libero agli Europei di Eindhoven 2008 e ai Mondiali di Roma 2009, stabilendo, in entrambe le occasioni, con le sue compagne (Inge Dekker, Femke Heemskerk e Marleen Veldhuis) il primato mondiale in 3:33.62 e in 3:31.72.\nHa rappresentato la ai Giochi olimpici estivi di classificandosi 23\u00aa nei 200 m sl. Nella staffetta 4x100 m stile libero ha ottenuto la medaglia d'oro, realizzando il nuovo record olimpico, sempre assieme a Inge Dekker, Femke Heemskerk e Marleen Veldhuis. Ha inoltre ottenuto l'11\u00ba posto nella 4x200 m stile libero e il 13\u00ba nella 4x100 m misti.\nAlla sua seconda Olimpiade a ha vinto due titoli olimpici nei 50 e 100 m stile libero, stabilendo in entrambe le specialit\u00e0 il nuovo record olimpico, facendo fermare il cronometro a 24\"05 e 53\"00. Nella staffetta 4x100 m stile libero ha colto l'argento. Si \u00e8 poi piazzata 6\u00aa nella 4x100 m misti. Grazie alle tre medaglie ottenute \u00e8 stata l'atleta olandese pi\u00f9 premiata dell'edizione ed \u00e8 stata designata come portabandiera alla cerimonia di chiusura.\nAi Giochi olimpici di ha ottenuto il 6\u00ba posto nei 50 e il 5\u00ba posto nei 100 m stile libero, cedendo lo scettro delle discipline della velocit\u00e0 rispettivamente alla danese Pernille Blume ed alle nordamericane Simone Manuel e Penny Oleksiak, che hanno ricevuto l'oro a pari merito e migliorato di 3 decimi il primato olimpico da lei stabilito nell'edizione precedente. Con la staffetta 4x100 m stile libero si \u00e8 piazzata ai piedi del podio.\nDal 2019 rappresenta la squadra Iron nell'International Swimming League.\nHa fatto l'ultima apparizione olimpica a in cui ha raggiunto il 4\u00ba posto nei 50 e il 19\u00ba posto nei 100 m stile libero. Nella staffetta 4x100 m stile libero ha bissato il 4\u00ba posto dell'edizione precedente, mentre nella 4x100 m misti mista ha terminato al 6\u00ba posto, senza scendere in acqua in finale.\nIl 27 gennaio 2022 ha annunciato il ritiro dall'attivit\u00e0 agonistica.\nPrimati personali.\nI suoi primati personali in vasca da 50 metri sono:\nI suoi primati personali in vasca da 25 metri sono:"}
{"id": "1666211", "revid": "1305772", "url": "https://it.wikipedia.org/wiki?curid=1666211", "title": "When I Come Around", "text": "When I Come Around \u00e8 un singolo dei Green Day, estratto dal loro terzo album in studio, \"Dookie\", e pubblicato nel 1995 dalla casa discografica Reprise Records.\nHa raggiunto la prima posizione nella classifica \"Billboard\" Modern Rock Tracks e la seconda fra le Pop Songs. \u00c8 presente, inoltre, nella colonna sonora del film \"Rollerball\".\nVideo.\nVenne ripreso nel gennaio del 1994. Ritrae Billie Joe Armstrong, Mike Dirnt e Tr\u00e9 Cool a piedi in luoghi diversi durante la notte; insieme a varie scene di persone che stanno facendo delle cose comuni collegate tra loro. Una delle prime scene del video si conduce alla scena finale del video. L'amico della band e chitarrista backup Jason White \u00e8 presente nel video con la sua fidanzata, anche se non suonava ancora con la band."}
{"id": "1666216", "revid": "1870350", "url": "https://it.wikipedia.org/wiki?curid=1666216", "title": "Frank Salemme", "text": "\u00c8 un membro della famiglia Patriarca, di cui \u00e8 stato anche boss.\nI primi anni.\nNel 1969, Salemme abbandon\u00f2 il Massachusetts dopo essere stato accusato di tentato omicidio. Fu catturato nel 1971, a New York, da parte dell'agente FBI John Connolly e fu condannato a diciassette anni di prigione.\nAttivit\u00e0 criminale.\nNel 1989, Salemme fu scarcerato e cominci\u00f2 ad aggregare un po' di uomini per entrare nella Famiglia Criminale Patriarca. In quello stesso anno, Salemme cominci\u00f2 ad essere preso di mira da Angelo \"Sonny\" Mercurio, il quale gli tese una trappola fuori da un ristorante nel Massachusetts, dove fu ferito al torace e ad una gamba.\nIl figlio di Salemme offr\u00ec una nuova opportunit\u00e0 al padre, facendo confluire altri uomini nella banda. Salemme cominci\u00f2 ad estorcere una troupe cinematografica, che si era recato a Boston, nell'area di Salemme, per lavoro; intenzionata ad evitare di pagare elevati salari per Salemme, la troupe segnal\u00f2 questo problema all'FBI, senza ottenere risultati significativi.\nNel gennaio 1995, Salemme fu accusato d'estorsione, insieme a James Bulger e Stephen Flemmi; e fu arrestato a Fort Lauderdale, Florida e condannato a 11 anni di prigione. Mentre scontava la sua condanna, Salemme si accord\u00f2 per divenire un informatore dell'FBI. Nel 2003, Salemme fu liberato ed apparve di fronte ad un comitato Congressuale.\nStatus corrente.\nNel novembre 2004, Salemme fu di nuovo arrestato per un suo presunto omicidio del 1993 nei confronti del proprietario di una discoteca, tale Steve Disarro. Attualmente Salemme sta attendendo la sentenza per questa accusa.\nNel 2009 viene rilasciato e fatto entrare nel programma protezione testimoni"}
{"id": "1666219", "revid": "599013", "url": "https://it.wikipedia.org/wiki?curid=1666219", "title": "Jos\u00e9 Cuciuffo", "text": "Carriera.\nClub.\nDebutt\u00f2 nel Talleres verso la fine degli anni settanta, ma guadagn\u00f2 la maggior parte della sua notoriet\u00e0 iniziale al Chaco For Ever, un club del Nord-Est dell'Argentina con il quale disput\u00f2 il Torneo Nacional 1980. Torn\u00f2 al Talleres da titolare, in una squadra nella quale militavano giocatori come Luis Galv\u00e1n, Jos\u00e9 Daniel Valencia, Miguel \u00c1ngel Oviedo e Jos\u00e9 Reinaldi.\nLa rivista Humor inizi\u00f2 nel 1981 una rubrica, Pelotas, nella quale Cuciuffo era citato svariate volte a causa del suo cognome; questa rubrica contribu\u00ec notevolmente ad aumentare la popolarit\u00e0 del giocatore, fino ad allora elemento poco notato del calcio argentino.\nNel 1987 si trasfer\u00ec al Boca Juniors, dopo aver giocato cinque anni nel V\u00e9lez S\u00e1rsfield. Con il Boca gioc\u00f2 tre stagioni, prima di trasferirsi al N\u00eemes Olympique dopo una goleada subita dal Racing Club (0-6) che fece infuriare i tifosi contro la squadra. Nel 1993 torn\u00f2 in Argentina per giocare con il Belgrano, rivale cittadino del Talleres, prima di ritirarsi dal calcio giocato.\nNazionale.\nUna volta ottenuta la convocazione di Carlos Bilardo, Cuciuffo era inizialmente una riserva nella rosa del Mondiale, ma l'infortunio occorso a Daniel Passarella costrinse Bilardo a cambiare modulo e a giocare con un libero (Jos\u00e9 Luis Brown) e due marcatori (Oscar Ruggeri e Cuciuffo). Gioc\u00f2 da titolare cinque delle sette partite del mondiale messicano, il torneo passato alla storia per aver consegnato ufficialmente alla leggenda Diego Armando Maradona, laureandosi campione del mondo; in quell'occasione aveva indossato il numero 9, insolito per un difensore, dato che la Federazione calcistica argentina aveva numerato la squadra seguendo l'ordine alfabetico. Con la nazionale di calcio argentina gioc\u00f2 otto partite in totale.\nDopo il ritiro.\nDopo il ritiro si occup\u00f2 di un bar di sua propriet\u00e0 e fece parte del sindacato degli allenatori a C\u00f3rdoba. Allen\u00f2 anche il piccolo club del 24 de Setiembre e fu proprietario della scuola calcio Potreros de Claret. La sua ultima apparizione pubblica fu in occasione della Coppa Intercontinentale del 2003 tra Boca Juniors e , quando visit\u00f2 i giocatori argentini in albergo. Sabato 11 dicembre 2004 fu ritrovato morto, ucciso da un colpo di fucile accidentale dopo una battuta di caccia.\nLa salma \u00e8 oggi tumulata nel cimitero \"Parque Azul\" di Alta Gracia, C\u00f3rdoba."}
{"id": "1666221", "revid": "767487", "url": "https://it.wikipedia.org/wiki?curid=1666221", "title": "Etnica (gruppo musicale)", "text": "Etnica \u00e8 un progetto goa trance originariamente creato da Carlo Paterno, Max Lanfranconi, Maurizio Begotti, ed Andrea Rizzo.\nStoria.\n1994-1998.\nCarlo Patern\u00f2, Maurizio Begotti, Andrea Rizzo ed Max Lanfranconi si incontrarono nell'inverno del 1993. Carlo era il compositore e programmatore, Maurizio si dedicava alla ricerca di sonorit\u00e0 accattivanti, Andrea era il musicista e Max il DJ della Band che negli anni ottanta organizzava i party chiamati \"Dance All Night\" a Milano e dintorni. Max registra due EP verso la met\u00e0 degli anni ottanta con un'etichetta discografica indipendente Italiana (Time Out). La miscela delle capacit\u00e0 di Carlo, Max, Maurizio e Andrea ha presto dato origine ad alcune delle produzioni pi\u00f9 celebri del gruppo.\nIl loro primo lavoro fu pubblicato per l'etichetta discografica Brainstorm nel 1994, e fu intitolato \"Big Dust in Chapora Fort\". Il loro primo album, \"The Juggling Alchemist Under the Blacklight\", usc\u00ec l'anno successivo per l'etichetta discografica tedesca High Society Records. Questo aiut\u00f2 la band a costruirsi una solida reputazione nella scena Psychedelic trance. Il loro secondo album, il classico \"Alien Protein\", fu pubblicato nel 1996 per l'etichetta Blue Room Released.\nPer iniziativa di Carlo, essi promossero un progetto party-oriented, chiamato \"Pleiadians\". Iniziando con un EP Per la Symbiosis Records nel 1995, essi hanno inoltre prodotto due album, \"Identified Flying Object\" (1997) e \"Family of Light\" (1999), in cui Carlo fu solo parzialmente coinvolto. Il primo disco venne interamente registrato nei Sounbudster Studio a Milano nell'agosto '96 per poi venire rifinito nel mese di settembre.\nUn progetto collaterale del 1997, Crop Circles, vede la collaborazione di Etnica con la band Lotus Omega. Il nome di questo progetto fa da eco al fatto che la loro musica incorpora per lo pi\u00f9 temi sci-fi, a differenza del lavoro che era stato fatto con Pleiadians o Etnica.\n1998-presente.\nNel 1998 lo studio viene spostato a Ibiza dove il progetto verr\u00e0 portato avanti da Max e Maurizio. Verso la fine degli anni novanta spostano la loro produzione verso un sound pi\u00f9 metallico e techno-oriented in linea con tutti i producer a livello mondiale.\nDopo la registrazione dell'album \"Equator\" (1999), anche Andrea lasci\u00f2 la band.\nL'album \"Nitrox\" (2001) \u00e8 il risultato di una ricerca sonora verso nuovi stili e produzioni, dopo che la band aveva gi\u00e0 ampiamente dimostrato di saper produrre pezzi goa classici di enorme successo.\nIl successivo album, \"Chrome\" (2002), mostra un ulteriore passo avanti in termini di produzione e pulizia del suono, pur mantenendo intatto il trademark Etnica. Il disco usc\u00ec in due versioni, una per il mercato giapponese ed una per quello europeo.\nIl loro sesto album \"Sharp\" (2004) fu accolto molto bene da tutti i fan, compresi i puristi del sound oldschool, in quanto incorporava melodie del passato e una produzione cristallina e moderna.\nNel (2006) \u00e8 uscito il settimo album della band, \"Totemism\", contenente remix delle maggiori hit del gruppo, realizzate a cura dei migliori produttori di musica psytrance a livello mondiale. Nello stesso anno \u00e8 anche stato rilanciato il progetto Pleiadians, con la pubblicazione di un terzo lavoro, chiamato \"Seven Sisters\" su etichetta Harmonia Records, album con tematiche sci-fi che ha piacevolmente sorpreso per produzione, innovazione e arrangiamenti originali.\nEtnica sono tuttora molto attivi con DJ set e Live set settimanali in tutto il mondo."}
{"id": "1666225", "revid": "83531", "url": "https://it.wikipedia.org/wiki?curid=1666225", "title": "Mr. Bobby", "text": "Mr. Bobby \u00e8 il terzo ed ultimo singolo ad essere estratto dal secondo album di Manu Chao \"\". Originariamente il brano era stato pubblicato in una versione a cappella nel cd singolo di \"Bongo Bong\". Il brano, un tributo a Bob Marley aveva avuto un discreto successo in Spagna, Italia e Svizzera e cos\u00ec si decise di registrarlo in una nuova versione nell'album \"Pr\u00f3xima Estaci\u00f3n: Esperanza\"."}
{"id": "1666231", "revid": "123877532", "url": "https://it.wikipedia.org/wiki?curid=1666231", "title": "Sa\u0161a Vuja\u010di\u0107", "text": "Carriera.\nItalia.\nHa iniziato giovanissimo la sua carriera in Italia, giocando in serie A con la Snaidero Udine dal 2001 al 2004. Nelle tre stagioni in Friuli ha collezionato 75 presenze complessive, per un totale di 816 punti in 1.818 minuti in campo.\nLe sue medie sono andate progressivamente crescendo sia in termini di minutaggio, sia di punti realizzati. Al termine della terza stagione con Udine, Vuja\u010di\u0107 \u00e8 stato selezionato nel draft NBA 2004 come 27\u00aa scelta dai Los Angeles Lakers.\nNBA.\nCon la maglia dei Lakers ha disputato 420 incontri tra il 2004 ed il 2010, collezionando solamente 12 presenze da titolare. Nella stagione 2007-08 ha chiuso con una percentuale nel tiro da tre pari al 43,5%: \u00e8 proprio grazie a queste sue capacit\u00e0 di tiratore che gli \u00e8 stato affibbiato il soprannome \"The Machine\". Tutto ci\u00f2 gli ha permesso di diventare stabilmente la riserva di Kobe Bryant, e di accrescere il suo minutaggio fino ad un massimo di 17,8 minuti per gara di media nel 2007-08. \u00c8 stato inoltre decisivo in gara-3 della , con 20 punti realizzati contro i Boston Celtics.\nNella stagione 2008-09 ha vinto il suo primo titolo di campione NBA, disputando 80 partite. Ha bissato il successo nella stagione 2009-10, scendendo in campo per 67 volte.\nNel dicembre 2010, pur avendo iniziato la stagione 2010-11 ancora con i Lakers, si \u00e8 trasferito ai New Jersey Nets.\nCon la maglia dei Nets ha disputato 56 incontri (17 dei quali da titolare), per un totale di 1.593 minuti, suo record personale in una stagione. Il 9 febbraio 2011 ha realizzato il record di punti personale, mettendone a segno 25 nella vittoria dei Nets contro gli Hornets.\nTurchia.\nNel luglio 2011 si \u00e8 trasferito nella squadra turca dell'Anadolu Efes Istanbul, stipulando un contratto di un anno, con opzione per l'anno successivo.\nIl ritorno in NBA.\nNel 2014 firma un contratto di dieci giorni con i Los Angeles Clippers collezionando solamente 5 punti in due partite.\nNell'agosto 2015, dopo un anno passato fuori dagli Stati Uniti, ritorna in NBA selezionato dai New York Knicks. Fa il suo debutto nella vittoria contro i Milwaukee Bucks per 122-97 realizzando 11 punti, 6 rimbalzi, 3 assist e 4 palle rubate. Il 9 marzo 2015 ha l'opportunit\u00e0 di partire nel quintetto iniziale contro i Phoenix Suns e fa il suo record di punti con 6 triple su 7 e concludendo con 23 punti aiutando i Knicks a vincere per 128-97.\nA luglio 2016 firm\u00f2 nuovamente con la squadra newyorkese e alla fine della stagione successiva lascia New York e l'NBA per accasarsi nell'Auxilium Torino, con cui vince la Coppa Italia.\nVita privata.\n\u00c8 figlio del coach montenegrino Vaso Vuja\u010di\u0107; ha una sorella di nome Nina e un fratello di nome Aljo\u0161a.\nDal 2010 al 2012 \u00e8 stato il compagno della tennista russa Marija \u0160arapova.\nParla fluentemente sloveno, serbo, italiano e inglese."}
{"id": "1666238", "revid": "76963", "url": "https://it.wikipedia.org/wiki?curid=1666238", "title": "Laura Wright", "text": "Famosa in italia per aver interpretato dal 1997 al 2005 Cassie Layne Winslow nella celebre soap \"Sentieri\" (\"Guiding Light\").\nIn precedenza, aveva lavorato in \"Quando si ama\", dove era la \"moglie\" di Paul Anthony Stewart, ritrovato poi anche nel cast di \"Sentieri\". Allora, si faceva chiamare ancora con il nome da nubile Laura Sisk; da sposata, ha poi cambiato il suo cognome in Wright."}
{"id": "1666243", "revid": "131358", "url": "https://it.wikipedia.org/wiki?curid=1666243", "title": "Mikhaylovsky", "text": ""}
{"id": "1666245", "revid": "88740", "url": "https://it.wikipedia.org/wiki?curid=1666245", "title": "Shiva Shidapu", "text": "Shiva Shidapu \u00e8 un progetto di musica goa trance formato dai musicisti israeliano Erez Aizen e Jorg Kessler aka DJ J\u00f6rg (tedesco)."}
{"id": "1666246", "revid": "3082", "url": "https://it.wikipedia.org/wiki?curid=1666246", "title": "Et\u00e0 della Pietra", "text": ""}
{"id": "1666247", "revid": "1149807", "url": "https://it.wikipedia.org/wiki?curid=1666247", "title": "Hidamari sketch", "text": " \u00e8 un manga \"seinen\" comico scritto e illustrato da Ume Aoki, serializzato sulla rivista \"Manga Time Kirara Carat\" di H\u014dbunsha a partire dall'aprile 2004. La casa editrice ha successivamente raccolto i capitoli della serie in volumi \"tank\u014dbon\" a partire dal 27 ottobre 2005. La serie \u00e8 incentrata su un gruppo di ragazze che vivono nello stesso appartamento appartenente a un artista.\nUn adattamento ad anime ispirato al fumetto originale e prodotto dallo studio Shaft \u00e8 stato trasmesso in Giappone su BS-i a partire dal 2007. Una seconda stagione, intitolata \"Hidamari Sketch \u00d7 365\", \u00e8 stata trasmessa nel 2008 e un episodio OAV legato a tale anime \u00e8 stato distribuito nel marzo 2009. Una terza stagione intitolata \"Hidamari Sketch x Hoshimittsu\" \u00e8 andata in onda da gennaio a marzo del 2010, seguita da due episodi speciali trasmessi nell'ottobre dello stesso anno. Altri due episodi speciali, intitolati \"Hidamari Sketch x SP\", sono andati in onda tra ottobre e novembre 2011. Una quarta stagione dell'anime, \"Hidamari Sketch x Honeycomb\" \u00e8 andata in onda tra ottobre e dicembre del 2012, seguita da due episodi OAV pubblicati per il mercato home video nel novembre 2013.\nTrama.\nLa storia \u00e8 incentrata su una ragazza chiamata Yuno che finalmente riesce ad entrare nella scuola di Yamabuki. La ragazza per frequentarla vive in un piccolo appartamento in una costruzione che viene chiamata Hidamari, che si trova vicino alla scuola. Una volta che inizia a frequentare la scuola fa amicizia con diversi compagni. La serie continua senza un'idea precisa ma mostra semplicemente la vita giornaliera dei vari studenti.\nMedia.\nManga.\nIl manga yonkoma \"Hidamari Sketch\" \u00e8 scritto e illustrato da Ume Aoki e fu serializzato per la prima volta sulla rivista per manga di genere seinen \"Manga Time Kirara Carat\" nell'aprile 2004, pubblicata da H\u014dbunsha. Al 23 luglio 2020 dieci volumi \"tank\u014dbon\" del manga sono stati pubblicati in Giappone da H\u014dbunsha sotto la sua etichetta per manga \"Time KR Comics\". Il secondo volume fu pubblicato in edizione regolare e in edizione limitata con incluso un calendario.\nIl manga \u00e8 pubblicato in lingua inglese da Yen Press con il titolo \"Sunshine Sketch\", e i primi nove volumi sono stati pubblicati entro settembre 2018.\nAnime.\nLa prima stagione di \"Hidamari sketch\" fu prodotta dallo studio Shaft sotto la direzione di Akiyuki Shinb\u014d e Ry\u014dki Kamitsubo. Yoshiaki Ito fu il character designer, il quale si bas\u00f2 sui modelli originali di Ume Aoki, l'autore del manga originale, e la sceneggiatura fu scritta da Nahoko Hasegawa. La colonna sonora venne curata dall'etichetta Lantis che venne diretta da Toshiki Kameyama. La serie presenta un totale di dodici episodi, andati in onda in Giappone dall'11 gennaio al 29 marzo 2007 su BS-i. Due episodi speciali vennero trasmessi consecutivamente sulla stessa rete il 18 ottobre 2007.\nUna seconda stagione intitolata \"Hidamari sketch \u00d7 365\" fu diretta da Akiyuki Shinb\u014d, prodotta da Shaft e vennero trasmessi i tredici episodi in Giappone tra il 3 luglio ed il 25 settembre 2008 su BS-i. Un OAV fu incluso nel settimo ed ultimo DVD pubblicato il 25 marzo 2009. Due episodi aggiuntivi andarono poi in onda sulla stessa rete rispettivamente il 17 ed il 24 ottobre 2009. Mentre il character designer ed il direttore della musica non furono cambiati, Nahoko Hasegawa venne affiancato da Natsue Yoguchi alla sceneggiatura.\nUna terza stagione dal titolo \"Hidamari sketch \u00d7 Hoshimittsu\" venne diretta da Akiyuki Shinb\u014d e Ken'ichi Ishikura e prodotta sempre da Shaft. And\u00f2 in onda in madre patria per un totale di dodici episodi tra l'8 gennaio ed il 26 marzo 2010 sempre su BS-i. Due episodi aggiuntivi vennero poi mandati in onda il 23 ed il 30 ottobre successivi.\nUna miniserie di due episodi, \"Hidamari sketch x SP\", venne trasmessa il 29 ottobre ed il 5 novembre 2011. Una quarta stagione dell'anime, \"Hidamari sketch x Honeycomb\", and\u00f2 in onda dal 5 ottobre al 21 dicembre 2012. Un OAV, \"Hidamari sketch: Sae &amp; Hiro's Graduation Arc\", venne pubblicato in Blu-ray Disc e DVD il 27 novembre 2013.\nLight novel.\nDue light novel scritte da Chab\u014d Higurashi ed illustrate da Ume Aoki sono state pubblicate da H\u014dbunsha sotto l'etichetta H\u014dbunsha KR Bunko. Il primo volume usc\u00ec il 31 marzo 2007 e si intitola mentre il secondo venne pubblicato il 30 settembre dello stesso anno con il titolo . Le light novel non sono un adattamento del manga bens\u00ec prendono quest'ultimo solo come riferimento.\nVideogioco.\nUn videogioco sviluppato da Idea Factory intitolato fu pubblicato per Nintendo DS il 12 febbraio 2009. Il titolo \u00e8 molto simile ad un gioco da tavolo, pi\u00f9 precisamente il \"sugoroku\", dove sono presenti delle caselle, ognuna delle quali rappresenta un mese dell'anno scolastico di Yuno. A seconda della casella in cui i personaggi finiscono, dovranno affrontare un minigioco differente a seconda del caso, avere dei mini dialoghi e partecipare ad eventi pi\u00f9 o meno importanti che si baseranno sulle vicende presenti nell'anime. I punti vengono accumulati durante tutto l'anno ed alla fine di quest'ultimo verr\u00e0 reso noto il personaggio vincente; i punti ottenuti possono essere utilizzati per sbloccare degli oggetti nei menu extra.\nAccoglienza.\nIn un sondaggio condotto nel 2018 dal sito web Goo Ranking, gli utenti giapponesi hanno votato i loro anime preferiti usciti nel 2008 e \"Hidamari sketch \u00d7 365\" \u00e8 arrivato al primo posto con 628 voti."}
{"id": "1666248", "revid": "599013", "url": "https://it.wikipedia.org/wiki?curid=1666248", "title": "H\u00e9ctor Zelada", "text": "Carriera.\nClub.\nDebutt\u00f2 nel campionato di calcio argentino nel 1975 con il Rosario Central, club nel quale rimase fino al 1979, anno nel quale si trasfer\u00ec in Messico, al Club Am\u00e9rica. Con la societ\u00e0 di Citt\u00e0 del Messico vinse due campionati nazionali e una CONCACAF Champions' Cup, nel 1987. Chiuse la carriera nel 1988 con la maglia del l'Atlante.\nNazionale.\nPartecip\u00f2 al come terzo portiere, vincendo il titolo mondiale senza mai giocare e senza nemmeno giocare un minuto con la maglia della nazionale albiceleste nel corso della sua intera carriera, condivide questo record con Giuseppe Cavanna che vinse i mondiali del 1934 da riserva di Gianpiero Combi."}
{"id": "1666257", "revid": "287204", "url": "https://it.wikipedia.org/wiki?curid=1666257", "title": "Venaissin", "text": ""}
{"id": "1666259", "revid": "2153076", "url": "https://it.wikipedia.org/wiki?curid=1666259", "title": "Depende", "text": "Depende \u00e8 il secondo album del gruppo spagnolo Jarabe de Palo, pubblicato nel 1998. In Italia \u00e8 stato pubblicato con l'aggiunta del brano \"Dipende\", realizzato con la collaborazione di Jovanotti."}
{"id": "1666263", "revid": "2051852", "url": "https://it.wikipedia.org/wiki?curid=1666263", "title": "Erika Ferraioli", "text": "Carriera.\nSpecializzata nelle distanze brevi dello stile libero, ha vinto il suo primo titolo italiano nel 2007 nei 100\u00a0m e nello stesso anno ha partecipato per la prima volta ad una Universiade. Nel 2008 agli europei di Eindhoven ha vinto la medaglia d'argento nella staffetta 4x100\u00a0m stile assieme a Federica Pellegrini, Maria Laura Simonetto e Cristina Chiuso stabilendo anche il nuovo primato italiano in 3'41\"06. Convocata per i Giochi olimpici di Pechino, non \u00e8 entrata in finale con la staffetta pur migliorando il tempo degli europei.\n\u00c8 tornata alle Universiadi nel 2009 sempre in staffetta, mentre l'anno dopo ha fatto la \"doppietta\" 50\u2013100\u00a0m ai campionati estivi e agli invernali; invece agli europei di Budapest \u00e8 stata eliminata in batteria nelle due gare.\nIl 5 agosto 2011 durante i Campionati Italiani Primaverili di Ostia (Roma) ha stabilito il primato italiano nei 100 metri Stile Libero in vasca corta con il tempo di 53\"58.\nIl 21 maggio 2012 vince la medaglia di bronzo ai campionati europei di Debrecen nella staffetta 4x100 m stile libero in batteria con Alice Mizzau, Federica Pellegrini e Erica Buratto stabilendo il primato italiano in 3'39\"84.\nFa il suo esordio alle Olimpiadi di il 28 luglio 2012, nella staffetta 4x100 m stile libero assieme a Federica Pellegrini, Laura Letrari e Alice Mizzau, stabilendo il nuovo record italiano con il tempo di 3'39\"74, raggiungendo la 12\u00aa posizione in batteria, risultato comunque non sufficiente per la qualificazione in finale.\nIl 16 luglio 2013, durante le Universiadi di Kazan' migliora il proprio primato personale nei 50 metri stile libero con il tempo di 25\u201d31, risultato che le permette di raggiungere la 6\u00aa posizione nella finale di specialit\u00e0.\nEsordisce in un Campionato mondiale nel migliore dei modi, stabilendo assieme alle compagne Alice Mizzau, Federica Pellegrini e Silvia Di Pietro il nuovo primato italiano nella staffetta 4x100 m stile libero con il tempo di 3'39\"50, durante i Campionati del mondo di Barcellona.\nIl 1\u00ba agosto 2014 si laurea per la 7\u00aa volta in carriera campionessa italiana nella distanza dei 50 metri stile libero con il tempo di 25\"07, stabilendo cos\u00ec il nuovo record italiano detenuto per 8 anni da Cristina Chiuso.\nNello stesso anno, durante i Campionati europei di Berlino, conquista la sua prima medaglia d'oro in una competizione internazionale, aggiudicandosi la staffetta 4x100 m stile libero mixed, assieme ai compagni Luca Dotto, Luca Leonardi e Giada Galizi, con il tempo di 3'25\"02 nuovo record europeo, nuotando in terza frazione un crono di 53\"83.\nIl 6 agosto 2016, raggiunge la prima finale olimpica della sua carriera, la staffetta 4x100 m stile libero azzurra, con un tempo di 3'35\"90 si aggiudica la quarta posizione delle batterie ai Giochi Olimpici di Rio de Janeiro, stabilendo inoltre il nuovo record italiano. Erika Ferraioli chiude la sua frazione con un tempo di 54\"91.\nRecord.\nAttualmente detiene, o ha detenuto, i seguenti Record Italiani\nAttualmente detiene, o ha detenuto, i seguenti Record Europei\nPalmar\u00e8s.\nCampionati italiani.\n15 titoli individuali e 7 in staffetta, cos\u00ec ripartiti:\n\"nd = non disputata\""}
{"id": "1666264", "revid": "1149807", "url": "https://it.wikipedia.org/wiki?curid=1666264", "title": "Kobato.", "text": " \u00e8 un manga delle CLAMP. \u00c8 stato inizialmente pubblicato nel 2005 dalla Shogakukan sulla rivista \"Monthly Sunday GX\", e dopo un periodo di interruzione \u00e8 passato alla rivista \"Newtype\" della Kadokawa Shoten l'anno successivo. In Italia i diritti sono stati acquistati dalla J-Pop che ha pubblicato tutti i sei volumi di cui si compone l'opera.\nLa serie animata omonima, trasmessa in Giappone da ottobre 2009 a marzo 2010, \u00e8 stata prodotta da Madhouse e supervisionata da Nanase \u014ckawa. \"Kobato.\" \u00e8 apparsa per la prima volta in una sequenza animata in realt\u00e0 gi\u00e0 nel video musicale CLAMP in Wonderland 2 del 2007, in cui oltre la protagonista Kobato Hanato compare pure la sua mascotte Ioryogi.\nTrama.\nKobato \u00e8 una misteriosa ragazzina molto dolce e spensierata, ma anche estremamente innocente e sprovveduta riguardo al mondo intorno a lei. La sua \"missione\" \u00e8 quella di riempire una misteriosa bottiglietta di \"konpeit\u014d\", ossia confetti simili a stelle di zucchero, che compaiono ogni qual volta la ragazzina riesce a sollevare l'animo di qualcuno da una qualche sofferenza. Solo compiendo questa missione il suo desiderio di riuscire a raggiungere un misterioso posto potr\u00e0 essere realizzato.\nPersonaggi.\nChiho e Chise\nGinsei\nGenko\nKohaku\nDomoto\nMedia.\nManga.\nIl manga \u00e8 stato realizzato dalle CLAMP e serializzato dal 2005 sulla rivista \"Monthly Sunday Gene-X\" per poi proseguire dal 2006 al 2011 su \"Newtype\". In seguito i vari capitoli sono stati raccolti in 6 volumi \"tank\u014dbon\" pubblicati tra il 26 dicembre 2007 ed il 26 agosto 2011.\nIn Italia la serie \u00e8 stata pubblicata da Edizioni BD sotto l'etichetta J-Pop dal 1\u00ba novembre 2009 al 4 febbraio 2012.\nAnime.\nUn adattamento anime prodotto dallo studio Madhouse e diretto da Mitsuyuki Masuhara, \u00e8 stato trasmesso in Giappone su NHK dal 6 ottobre 2009 al 23 marzo 2010 per un totale di ventiquattro episodi."}
{"id": "1666266", "revid": "767487", "url": "https://it.wikipedia.org/wiki?curid=1666266", "title": "De vuelta y vuelta", "text": "De vuelta y vuelta \u00e8 il terzo album del gruppo spagnolo Jarabe de Palo, pubblicato nel 2001."}
{"id": "1666267", "revid": "2134764", "url": "https://it.wikipedia.org/wiki?curid=1666267", "title": "N\u00e9stor Clausen", "text": "Carriera.\nClub.\nDebutt\u00f2 nel 1980 con l'Independiente, con la quale gioc\u00f2 fino al 1988, vincendo diversi titoli nazionali e internazionali con il club di Avellaneda. Nel 1989 si trasfer\u00ec al , in Svizzera, paese di cui era originario. Nel 1992 vinse il campionato svizzero, giocando nel paese elvetico fino al 1994, anno nel quale torn\u00f2 in Argentina, al Racing Club, club rivale dell'Independiente. Nel 1995 torn\u00f2 al club con cui aveva debuttato, trasferendosi cos\u00ec da una squadra all'altra di Avellaneda. Nel 1997 si un\u00ec all'Arsenal di Sarand\u00ed, ritirandovisi nel 1998.\nNazionale.\nCon la nazionale di calcio argentina gioc\u00f2 per 26 volte tra il 1983 e il 1988, vincendo il ."}
{"id": "1666268", "revid": "76963", "url": "https://it.wikipedia.org/wiki?curid=1666268", "title": "Justin Deas", "text": "In Italia \u00e8 famoso soprattutto per l'interpretazione di Buzz Cooper nella celebre soap opera \"Sentieri\" (\"Guiding Light\"), doppiato da Giorgio Melazzi.\nPrima di \"Sentieri\", Deas, che ha debuttato nella soap opera \"Ryan's Hope\" nel ruolo del dottor Bucky Carter, ha pure lavorato in \"Santa Barbara\", interpretando il procuratore distrettuale Keith Timmons e, in precedenza, in \"Cos\u00ec gira il mondo\", nei panni dell'avvocato Tom Hughes.\nLa sua partner nella soap \"Cos\u00ec gira il mondo\", l'attrice Margaret Colin (interprete di Margo Hughes), diventa sua moglie dopo aver intrecciato una relazione mentre giravano la serie, per la gioia del pubblico televisivo americano, di cui diventano in breve tempo i beniamini. La coppia ha due figli: Samuel e Joseph. Deas ha un'altra figlia avuta da una relazione precedente.\nL'attore, noto pure per una vera e propria idiosincrasia nei confronti dei giornalisti, ha vinto il prestigioso premio Daytime Emmy Award come miglior performer maschile per la bellezza di sei volte, unico in assoluto ad averlo conseguito per ogni ruolo da lui interpretato, e pi\u00f9 precisamente: 3 volte per \"Sentieri\", 2 per \"Santa Barbara\" ed una per \"Cos\u00ec gira il mondo\".\nOltre alle soap, Justin \u00e8 un apprezzato attore di teatro e in diverse occasioni ha avuto ruoli in vari telefilm e serie TV americane. "}
{"id": "1666273", "revid": "72811", "url": "https://it.wikipedia.org/wiki?curid=1666273", "title": "Kobato", "text": ""}
{"id": "1666274", "revid": "767487", "url": "https://it.wikipedia.org/wiki?curid=1666274", "title": "Paktofonika", "text": "\"Paktofonika\" \u00e8 stato un gruppo polacco di hip hop, debuttato con l'album \"Kinematografia\" nel 2000. La loro musica \u00e8 influenzata dal hip hop tedesco, in particolare dallo stile popolare di Amburgo. \nIl nome Paktofonika deriva dalle parole \"pakt\" (patto) e \"fonika\" (fonia), che riassumono l'idea di un \"patto stretto lungo il rumore da un altoparlante\" creato dai fondatori della banda, Magik and Rahim.\nStoria.\nI Paktofonika ebbero origine quando Magik lasci\u00f2 il suo vecchio gruppo, i \"Kaliber 44\" durante la registrazione del loro secondo album, \"W 63 minuty dooko\u0142a \u015bwiata\". Rahim lasci\u00f2 il gruppo \"3xKlan\" pi\u00f9 o meno contemporaneamente. Fokus si aggiunse presto ai due, per dar luce ai \"Paktofonika\" nel 1998.\nI loro primi brani furono scritti nell'ottobre dello stesso anno: nacquero \"Priorytety\", \"Ja to Ja\", e \"Gdyby\". Due nuovi membri si unirono ai Paktofonika: DJ Bambus ai piatti e Sot come beatboxer. Nella primavera del 2000 il gruppo firm\u00f2 un contratto con Gigant Records. Nell'estate di quell'anno, il gruppo and\u00f2 a Witten (in Germania), dove registr\u00f2 la canzone \"2 Kilo\", insieme ad artisti tedeschi. Quello stesso anno, il 18 dicembre, fu lanciato il loro primo album, dal titolo \"Kinematografia\".\nOtto giorni dopo il lancio del disco, il 26 dicembre, Magik si suicid\u00f2 saltando dal nono piano della sua casa, lasciando soli la moglie ed un bimbo di tre anni. Dopo la sua morte, il gruppo continu\u00f2 per qualche tempo a far concerti, utilizzando materiale preregistrato per le parti vocali di Magik. Dopo non molto tempo, per\u00f2, Fokus e Rahim dissolsero il gruppo alla ricerca di altri progetti.\nNel 2001, una parte del brano \"Ja to Ja\" cantata da Piotr \"Gutek\" Gutkowski fu impiegata nella pubblicit\u00e0 di un gelato, senza l'autorizzazione dei membri del gruppo ma con l'approvazione della Gigant Records. Nel settembre 2002 fu infine lanciato l'album di addio: \"Archiwum Kinematografii\" contiene parti registrate in studio ma tagliate per il loro primo album e due brani registrati dopo la morte di Magik (\"JaToJa 2 (Dokuadnie tak!)\" e \"W peunej gotowo\u015bci\"). Pochi mesi dopo, nella primavera 2003, il gruppo annunci\u00f2 la fine dei \"Paktofonika\".\nRahim e Fokus continuano il loro lavoro in altri progetti e gruppi: \"PFK Kompany\" e \"Pokahontaz\"."}
{"id": "1666275", "revid": "834", "url": "https://it.wikipedia.org/wiki?curid=1666275", "title": "Bonito (album)", "text": "Bonito \u00e8 il quarto album del gruppo spagnolo Jarabe de Palo, pubblicato nel 2003. Nel disco sono presenti anche alcune influenze di samba e flamenco, quest'ultimo riscontrabile soprattutto nella traccia \"Coraz\u00f3n\"."}
{"id": "1666276", "revid": "287204", "url": "https://it.wikipedia.org/wiki?curid=1666276", "title": "Maria Laura Simonetto", "text": "Carriera.\nSpecializzata nello stile libero, \u00e8 stata allenata da Davide Pontarin. Ha avuto successo soprattutto in staffetta, sia ai campionati italiani che in nazionale, con cui ha esordito agli europei giovanili del 2003. Ha vinto il suo primo titolo italiano ai campionati primaverili del 2005 di Riccione. L'esordio con la nazionale maggiore \u00e8 avvenuto solo nel 2007 alle universiadi di Bangkok.\nIl 2008 \u00e8 stato il suo anno migliore a livello italiano: ha vinto il suo unico titolo individuale e altri tre in staffetta e si \u00e8 qualificata per gli europei di Eindhoven di marzo, dove con la staffetta 4\u00d7100\u00a0m stile libero ha vinto la medaglia d'argento con Erika Ferraioli, Federica Pellegrini e Cristina Chiuso stabilendo il nuovo primato italiano in 3'41\"06. In agosto \u00e8 stata convocata per i Giochi Olimpici di Pechino in cui con la 4\u00d7100\u00a0m stile ha migliorato il primato italiano non riuscendo per\u00f2 a qualificarsi per la finale.\nNel 2009 ha gareggiato ancora con la nazionale a fine giugno ai Giochi del Mediterraneo di Pescara: ha nuotato in batteria con la 4\u00d7100\u00a0m stile che ha poi vinto la medaglia d'oro in finale. Pochi giorni dopo ha partecipato alle universiadi di Belgrado arrivando quinta in finale nei 4\u00d7100\u00a0m stile e aiutando a qualificare la 4\u00d7100\u00a0m mista che ha poi vinto la medaglia d'argento.\nPalmar\u00e8s.\nCampionati italiani.\n1 titolo individuale e 5 in staffette, cos\u00ec ripartiti:\n\"nd = non disputata\""}
{"id": "1666283", "revid": "289247", "url": "https://it.wikipedia.org/wiki?curid=1666283", "title": "Concilio buddhista", "text": ""}
{"id": "1666284", "revid": "1762097", "url": "https://it.wikipedia.org/wiki?curid=1666284", "title": "Distanziatore", "text": "Un distanziatore per inalatori spray predosati, o anche \"Valved Holding Chamber\" (VHC), \u00e8 un dispositivo utilizzato da una persona asmatica per aumentare l'efficacia degli inalatori spray predosati (MDI, da Metered Dose Inhaler). I distanziatori sono camere di plastica o di metallo dotate generalmente di un'apertura in cui inserire l'inalatore spray, e di una seconda apertura attraverso la quale il paziente respira, dopo aver spruzzato il farmaco all'interno del distanziatore.\nI distanziatori destinati all'uso pediatrico o all'uso da parte di pazienti che non collaborano sono dotati di una mascherina che copre la bocca e il naso del paziente, mentre i distanziatori per pazienti in grado di respirare volontariamente con la bocca sono dotati di boccaglio.\nCome funziona il distanziatore.\nGli inalatori spray, quando azionati, emettono in un tempo quasi istantaneo una precisa dose di farmaco sotto forma di aerosol. Lo spruzzo di particelle che costituisce la dose erogata \u00e8 dotato di una grande velocit\u00e0 cinetica iniziale.\nQuando tale spruzzo viene erogato verso l'interno della bocca del paziente, la maggior parte delle particelle impatta contro le pareti della bocca mentre solo una piccola frazione di esse riesce a seguire il flusso dell'aria inspirata raggiungendo gli alveoli polmonari, laddove il farmaco deve agire. La frazione di farmaco rimasta in bocca viene assorbita dai tessuti e va nel circolo sanguigno, contribuendo agli effetti collaterali ma senza fornire effettivamente un beneficio, in quanto non ha raggiunto l'organo bersaglio.\nQuando lo spruzzo viene erogato all'interno di un distanziatore, una frazione delle particelle di aerosol impatta contro le pareti e si perde, ma un'elevata percentuale di esse viene rallentata dall'attrito con l'aria presente nella camera, e resta in sospensione formando una nebbia all'interno del distanziatore. Se subito dopo l'erogazione del farmaco il paziente respira attraverso il distanziatore, egli inala l'aria medicata dalla camera, e le particelle di farmaco seguono il flusso d'aria verso i polmoni arrivando all'organo bersaglio evitando il non desiderato deposito nel cavo orale.\nI distanziatori sono in genere dotati di una o pi\u00f9 valvole, per evitare che il paziente, espirando, soffi il farmaco fuori dalla camera.\nLa quantit\u00e0 di farmaco inalata con i distanziatori dipende da:\n.Volume del dispositivo\n.Tecnica inalazione\n.Carica elettrostatica\n.Numero delle dosi spruzzate\n.Disegno delle valvole e spazio morto\n.Bambili&lt;3 anni valvole per non staccare la maschera dal volto\n.Farma della maschera\nBenefici del distanziatore.\nAl fine di utilizzare un inalatore spray predosato senza un distanziatore, il paziente necessita di coordinare un certo numero di azioni difficoltose in maniera precisa (premere l'inalatore nella corretta direzione, inspirare profondamente nel momento in cui il farmaco viene rilasciato, trattenere il respiro, esalare). La maggior parte dei pazienti non \u00e8 in grado di eseguire senza sbagli questa sequenza, in particolare i bambini neonati e in et\u00e0 prescolare o gli anziani. L'uso del distanziatore rende efficace l'utilizzo dell'inalatore spray per tutti i pazienti, risolvendo questi problemi di coordinazione. \nIl distanziatore rende pi\u00f9 semplice l'assunzione del farmaco anche in caso di un attacco d'asma, quando il panico o le convulsioni possono impedire l'uso del solo inalatore.\nIl distanziatore permette un'importante riduzione degli effetti collaterali associati ai farmaci per il trattamento dell'asma. Prevenendo il non desiderato deposito del farmaco nel cavo orale, diminuisce la quantit\u00e0 totale di farmaco che viene assorbita dall'organismo, mentre non si riduce la dose che raggiunge i polmoni e quindi l'efficacia terapeutica.\nProblematiche riguardanti l'uso del distanziatore.\nI distanziatori sono dispositivi venduti separatamente dagli inalatori spray predosati, quindi molti pazienti che usano l'erogatore non utilizzano anche il distanziatore per la mancanza di informazioni relative, che non tutti i medici e i farmacisti forniscono. Altri pazienti non usano il distanziatore perch\u00e9 trovano quest'ultimo troppo ingombrante da trasportare, o per evitarne l'incombenza della pulizia periodica.\nIn molti casi le stesse case farmaceutiche non forniscono indicazioni riguardo all'uso dei loro inalatori con i distanziatori, o forniscono indicazioni vaghe sul dosaggio e l'utilizzo, a causa dell'elevato numero di distanziatori disponibili o per ragioni di tipo commerciale.\nNon tutti i distanziatori sono dotati di innesto universale compatibile con tutti gli inalatori spray predosati in commercio, per quanto un elevato numero di MDI sia dotato di un beccuccio standard."}
{"id": "1666286", "revid": "834", "url": "https://it.wikipedia.org/wiki?curid=1666286", "title": "1 m\u00b2", "text": "1 m\u00b2 (\"Un metro cuadrado\") \u00e8 il quinto album del gruppo spagnolo Jarabe de Palo, pubblicato nel 2004."}
{"id": "1666287", "revid": "289247", "url": "https://it.wikipedia.org/wiki?curid=1666287", "title": "Concili Buddhisti", "text": ""}
{"id": "1666289", "revid": "834", "url": "https://it.wikipedia.org/wiki?curid=1666289", "title": "Adelantando", "text": "Adelantando \u00e8 il sesto album del gruppo spagnolo Jarabe de Palo, pubblicato nel 2007. Nell'edizione italiana \u00e8 stato inserito il brano \"Mi piace come sei\", realizzato con la collaborazione di Niccol\u00f2 Fabi.\nAll'interno del brano \"Adelantando\" vi \u00e8 inoltre un passaggio in cui il cantante Pau riprende il ritornello di \"Penso positivo\" dell'amico Jovanotti, traducendolo in spagnolo per l'occasione."}
{"id": "1666290", "revid": "212348", "url": "https://it.wikipedia.org/wiki?curid=1666290", "title": "CLAMP IN WONDERLAND 2", "text": ""}
{"id": "1666293", "revid": "767487", "url": "https://it.wikipedia.org/wiki?curid=1666293", "title": "Henry Bennet, I conte di Arlington", "text": "Primi anni.\nFiglio di Sir John Bennet di Dawley della contea di Middlesex e di Dorothy Crofts; suo fratello maggiore fu John Bennet, I barone Ossulston. Venne battezzato nella cittadina di Little Saxham, nel Suffolk, nel 1618 e fu mandato a studiare alla Westminster School e poi a Christ Church Oxford. \nHenry si guadagn\u00f2 la reputazione di grande studioso e di buon poeta: originariamente, i suoi genitori avevano pensato per lui una carriera ecclesiastica. Ma nel 1643 Henry divenne segretario di Lord Digby presso Oxford, e gli fu affidato anche l'incarico di tramite fra la regina d'Inghilterra, Enrichetta Maria ed il duca di Ormonde, che risiedeva in Irlanda.\nIn seguito prese le armi a favore del re e partecip\u00f2 ad uno scontro presso la citt\u00e0 di Andover, nel 1644. In questa occasione venne ferito all'altezza del naso. Dopo la sconfitta degli eserciti regi e la decapitazione di Carlo I Stuart, da parte del governo repubblicano del Commonwealth, si un\u00ec alla famiglia reale, in esilio in Francia nel 1650. Nel 1654 divenne, su raccomandazione del Principe di Galles Carlo, futuro Carlo II, segretario ufficiale del fratello del principe, Giacomo, duca di York. Durante il periodo di permanenza a L'Aia, si disse che intrattenne una relazione con Lucy Walter, gi\u00e0 amante del principe Carlo.\nRestaurazione.\nNel 1657 venne inviato alla corte di Madrid presso il re di Spagna Filippo IV come ambasciatore per cercare aiuti economici e militari.\nCon la restaurazione e l'incoronazione di Carlo II, nel 1661 fu chiamato a Londra e gli furono affidati incarichi importanti che lo portarono ad essere uno degli uomini pi\u00f9 influenti del regno. Dal 1661 al 1665 fu segretario di stato, nonostante l'opposizione di Edward Hyde, conte di Clarendon\nNel 1663 divenne pari del Regno Unito e gli venne dato il titolo di barone di Arlington, o Harlington, citt\u00e0 del Middlesex e nel 1667 fu eletto \"Postmaster-general\".\nGli furono inoltre affidati gli affari esteri e prese parte attiva durante la seconda guerra anglo-olandese.\nDopo la cacciata di Clarendon, gli fu affidato il governo dal re ed entr\u00f2 a far parte della Cabal, con altri cinque gentiluomini.\nArlington era cattolico ma non lo dimostr\u00f2 mai apertamente; anzi, per non perdere il posto propose numerose volte interventi contro la Francia di Luigi XIV e la chiesa di Roma."}
{"id": "1666294", "revid": "767487", "url": "https://it.wikipedia.org/wiki?curid=1666294", "title": "Fragole e sangue", "text": "Fragole e sangue (\"The Strawberry Statement\") \u00e8 un film del 1970 diretto Stuart Hagmann, tratto dal libro \"\" di James Simon Kunen, vincitore del Premio della giuria del 23\u00ba Festival di Cannes.\nTrama.\nSan Francisco, Simon, un giovane studente universitario privo di interessi politici e facente parte della squadra di canottaggio viene convinto dal suo compagno di stanza Charlie a partecipare allo sciopero che si sta svolgendo all'interno dell'Universit\u00e0 contro la decisione del rettore di cedere alle Forze armate una parte dei terreni destinati alla comunit\u00e0 afroamericana, ma l'intenzione dei due ragazzi in realt\u00e0 non \u00e8 politica quanto piuttosto l'interesse verso le ragazze che affolleranno l'ateneo.\nNei giorni successivi Simon nota una ragazza, Linda, un'attivista del movimento, ed insieme vengono preposti all'approvvigionamento dei viveri; insieme \"requisiscono\" degli alimenti, con la simpatica complicit\u00e0 del negoziante, desideroso di frodare l'assicurazione con la motivazione di una rapina, ed il giovane si scopre molto attratto dalla ragazza, che tuttavia dubita della sua dedizione alla causa. Egli inoltre si trova in conflitto con il suo amico e compagno di squadra George, che malvede ci\u00f2 che sta accadendo intorno a loro, tanto da picchiarlo sotto la doccia, episodio di cui Simon approfitter\u00e0 per dipingersi come un eroe agli occhi degli occupanti, millantando un'aggressione da parte della polizia (ed il \"premio\" sar\u00e0 una \"fellatio\" nella sala delle fotocopie di fronte al manifesto del \"Che\").\nLe vicende che si snodano nel sottofondo della nascente storia d'amore tra i due ragazzi sembrano essere prese come un gioco, ma gli eventi che seguiranno porteranno in Simon una nuova consapevolezza civile, tanto da farsi egli stesso promotore di iniziative, fino alla sera in cui la polizia e la Guardia nazionale faranno irruzione all'interno della palestra dove i giovani, inginocchiati e disposti in cerchi concentrici, ritmicamente cantano \"Give Peace a Chance.\"\nLa protesta \u00e8 chiaramente pacifica ma lo sgombero \u00e8 condotto in modo brutale e, tra il gas lacrimogeno che invade l'ambiente, gli occupanti sono picchiati e trascinati fuori; anche Linda ed Elliot, un ingenuo compagno di squadra di Simon che ha aderito alla protesta, subiscono la stessa sorte e Simon si lancia verso di loro ma viene bloccato ed un gruppo di agenti lo trattiene a terra: l'ultima immagine mostra solo le sue mani alzate ed aperte a significare la resa di fronte al potere.\nCommento.\nSull'onda del successo commerciale di Easy Rider, anche la Metro-Goldwyn-Mayer, all'epoca sotto la guida dell'energico Herbert Solow modifica i propri indirizzi produttivi, in materia di temi affrontati - una maggiore attenzione ai movimenti di protesta - e di scelta degli autori, finanziando registi come Michelangelo Antonioni, (\"Zabriskie Point\", 1970), e Robert Altman, (\"Anche gli uccelli uccidono\", 1970).\nPer questo \"Fragole e sangue\" la scelta cade su Stuart Hagmann, un esordiente, con precedenti nel documentario televisivo e il cui percorso nel cinema non sarebbe andato oltre una seconda regia (\"La ragazza di Greenwich Village\", 1971), prima di tornare alla tv a dirigere fiction.\nLa freschezza dell'approccio, la curiosit\u00e0 e lo spirito di osservazione del documentarista, l'assenza di velleit\u00e0 autoriali, pur nell'uso insistito, quasi disturbante, di vorticosi movimenti circolari della cinepresa, o dello zoom, e nel montaggio frenetico, contribuiscono a fare del film una delle testimonianze pi\u00f9 autentiche e sincere del movimento pacifista negli USA, degli anni sessanta e settanta.\nA ci\u00f2 va aggiunto il soggetto, ossia il romanzo di James Kunen, ispirato a fatti reali, che si prestava a rappresentare le diverse anime di quel movimento. Nella rivolta degli studenti di New York, contro la vendita all'esercito di terreni destinati a servizi per la comunit\u00e0 afroamericana, da parte di un'universit\u00e0 la cui ricerca era per met\u00e0 finanziata dal Ministero della difesa, si possono trovare l'istanza anti-autoritaria, la lotta del movimento per i diritti civili, il pacifismo, la libert\u00e0 della scienza dai condizionamenti dei poteri forti.\nIl film fu ambientato, tuttavia, a San Francisco e, nei titoli di testa, Stuart Hagmann, nel ringraziare questa comunit\u00e0, fa riferimento ad altre citt\u00e0 (probabilmente New York) \"che rifiutarono di collaborare - ritenendo forse che le fragole sono irrilevanti\". \"Per me, le opinioni degli studenti sono come le fragole\" \u00e8 la dichiarazione attribuita al Preside nel romanzo di Kunen, dalla quale \u00e8 tratto il titolo originale.\nElemento comune ai film sulla contestazione negli USA (anche quelli citati in precedenza) \u00e8 il ruolo preponderante della musica, in particolare rock o folk, talora in modo intrusivo e con un effetto di frammentazione del racconto, tipo videoclip. Va comunque segnalata l'efficacia della colonna sonora che comprende musiche di Joni Mitchell e Crosby, Stills, Nash &amp; Young.\nE soprattutto resta nella memoria \"Give Peace a Chance\", uno degli inni del movimento pacifista scritta da John Lennon, ritmato da centinaia di mani sul parquet del campo di basket, mentre nel fumo dei gas e nella selvaggia ferocia della Guardia nazionale si consuma l'epilogo. Un finale che ancora oggi, come concordemente riconoscono, pur nella sostanziale freddezza del loro giudizio sul film, gli autori dei due pi\u00f9 diffusi dizionari italiani del cinema, lascia un segno profondo.\nSui titoli di testa \u00e8 inserita la canzone di Joni Mitchell \"The Circle Game\" eseguita\nda Buffy Sainte-Marie.\nColonna sonora.\nQuesti i brani presenti nel commento sonoro del film attribuiti ai loro rispettivi esecutori:\nNel 1970 la colonna sonora fu pubblicata dalla MGM Records in formato doppio vinile con codice di matrice \"2SE-14ST\"."}
{"id": "1666299", "revid": "188717", "url": "https://it.wikipedia.org/wiki?curid=1666299", "title": "Bisettrice di un angoloide quadrico", "text": ""}
{"id": "1666302", "revid": "599013", "url": "https://it.wikipedia.org/wiki?curid=1666302", "title": "Carlos Tapia", "text": "Carriera.\nClub.\nInizi\u00f2 nel River Plate nel 1981, quando l'allora allenatore Alfredo Di St\u00e9fano lo inser\u00ec in prima squadra, nel ruolo che era stato di Norberto Alonso.\nNel 1985 si trasfer\u00ec ai rivali del Boca Juniors, giocandovi per due stagioni; detiene il record di unico giocatore ad aver giocato per il Boca in quattro diversi periodi, vincendo l'Campionato di Apertura 1992. In tutte le competizioni ha giocato 217 partite per il Boca, segnando 46 reti.\nNazionale.\nHa giocato per la nazionale di calcio argentina durante Messico 1986, anche se durante il torneo gli furono concessi solo pochi minuti, durante i quali colse comunque un palo clamoroso nella partita contro l'Inghilterra, pochissimi istanti dopo il gol inglese del 2 a 1. Era l'unico giocatore del Boca nella rosa vincitrice dei mondiali insieme a Julio Olarticoechea."}
{"id": "1666307", "revid": "155634", "url": "https://it.wikipedia.org/wiki?curid=1666307", "title": "Marie-C\u00e9cile Gros-Gaudenier", "text": "\u00c8 madre della sciatrice alpina e sciatrice freestyle Aude Aguilaniu, a sua volta atleta di alto livello.\nBiografia.\nDiscesista, Marie-C\u00e9cile Gros-Gaudenier ottenne il primo risultato di rilievo in Coppa del Mondo il 26 gennaio 1979 a Schruns in Austria giungendo 19\u00aa in discesa libera. Il 18 dicembre del 1981 colse l'unico successo in carriera vincendo la discesa di Saalbach, in Austria, vittoria che, insieme agli altri buoni risultati stagionali, le permise di conquistare la Coppa di specialit\u00e0 di quella stagione.\nNon ottenne medaglie in occasione dei Campionati mondiali, n\u00e9 prese parte a Giochi olimpici invernali. Concluse l'attivit\u00e0 agonistica il 2 marzo 1985 con un 13\u00ba posto in discesa libera a Vail negli Stati Uniti.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1666308", "revid": "123960271", "url": "https://it.wikipedia.org/wiki?curid=1666308", "title": "Bonito (singolo)", "text": "Bonito \u00e8 una canzone scritta e cantata dagli Jarabe de Palo, ed estratta dal loro quarto album \"Bonito\" del 2003. Il brano ottiene un'ottima accoglienza in tutta Europa ed in particolare in italia. Proprio per tale motivo il gruppo registr\u00f2 una versione di \"Bonito\" in lingua italiana composta da Jovanotti, proprio come era successo in precedenza con \"Depende\"."}
{"id": "1666317", "revid": "1442080", "url": "https://it.wikipedia.org/wiki?curid=1666317", "title": "Oscar Garr\u00e9", "text": "Carriera.\nClub.\nGioc\u00f2 per la maggior parte della sua carriera con il Ferro Carril Oeste, diventandone una bandiera e vincendovi due titoli nazionali. Nel 1988 si trasfer\u00ec all'Hurac\u00e1n, dove gioc\u00f2 una stagione prendendo parte a 18 gare e andando a segno due volte. Nel 1989 torn\u00f2 al Ferro, ma nel 1994 and\u00f2 in Israele a chiudere la carriera, prima all'Hapoel Kfar Saba e successivamente all'Hapoel Be'er Sheva, dove si ritir\u00f2 a quasi quarant'anni nel 1996.\nNazionale.\nGioc\u00f2 37 partite con la nazionale di calcio argentina, partecipando alle Copa Am\u00e9rica 1983 e 1987 e vincendo il mondiale di Messico 1986."}
{"id": "1666323", "revid": "31886", "url": "https://it.wikipedia.org/wiki?curid=1666323", "title": "Osservatorio astronomico d'Abruzzo", "text": "L'Osservatorio astronomico d'Abruzzo (gi\u00e0 osservatorio astronomico di Teramo \"Vincenzo Cerulli\") sito in localit\u00e0 Collurania a Teramo, \u00e8 uno degli osservatori astronomici pubblici italiani. Insieme agli altri osservatori, cinque ex-istituti del Consiglio Nazionale delle Ricerche, e il telescopio nazionale Galileo, \u00e8 parte dell'Istituto nazionale di astrofisica e gestisce direttamente anche la Stazione osservativa di Campo Imperatore (AQ). Ha assunto l'attuale denominazione a partire dal 11 settembre 2017, a seguito della deliberazione del consiglio di amministrazione dell'Istituto nazionale di astrofisica del 23 giugno 2017 n. 46.\nFu fondato dall'astronomo Vincenzo Cerulli, al quale \u00e8 stato in seguito dedicato: questi, infatti, tra il 1890 e il 1893, fece costruire la struttura in localit\u00e0 Collurania (da \"Collis Urani\u00e6\"), sui rilievi collinari antistanti la citt\u00e0 di Teramo, in terreni di propriet\u00e0 della famiglia. La costruzione dette poi il nome all'intera frazione sulla quale sorge. Circondato da un ampio parco con pini, cipressi e abeti, l'osservatorio, con l'inconfondibile cupola bianca del padiglione principale, rappresenta uno dei tratti pi\u00f9 caratteristici del paesaggio locale.\nFondazione.\nLa struttura dell\u2019osservatorio venne progettata dall\u2019ing. Carlo Maria Viola, nato a Zara nel 1855, da famiglia irredentista, e morto a Bologna nel 1925. Geologo eccellente, godette di profonda stima e ampia fama a livello anche internazionale. Viola inizi\u00f2 gli studi accademici presso l\u2019Universit\u00e0 di Vienna e li prosegu\u00ec successivamente nella Scuola di Applicazione di Roma. Si trasfer\u00ec quindi a Berlino, dove consegu\u00ec la specializzazione all'interno dell\u2019Accademia Montanistica di Berlino e dove oper\u00f2 per un ulteriore biennio presso l\u2019Istituto Geologico berlinese. Rientrato in Italia, tra il 1888 e il 1894 provvide al rilevamento geologico dell\u2019intera parte centrale e meridionale del territorio nazionale. Dal 1905 al 1925, anno della sua morte, venne nominato docente di mineralogia presso la Facolt\u00e0 di Scienze dell\u2019Universit\u00e0 di Parma.\nLa sua firma compare sul progetto per l\u2019edificazione dell\u2019osservatorio astronomico teramano: vi lavor\u00f2, in stretto contatto con Vincenzo Cerulli, committente e proprietario della struttura, dal mese di aprile 1890 al mese di agosto 1893, quando l\u2019edificio poteva ormai dirsi completato. Fu proprio lui, assieme a Vincenzo Cerulli, ad attribuire il nome \"Collurania\" alla collina sulla quale sorge l\u2019osservatorio. Ancora oggi tale localit\u00e0 porta difatti questo nome.\nIn base ai progetti elaborati dall\u2019ing. Viola, al centro del padiglione principale dell\u2019osservatorio venne innalzato un grande pilastro, alto pi\u00f9 di 15 metri, con lo scopo di sorreggere, allora come oggi, il mastodontico telescopio rifrattore Cooke da 39 centimetri, che d\u00e0 il nome all'intero padiglione. Senza questo pilastro, il telescopio, posto al centro della sala di osservazione all'ultimo piano, sprofonderebbe nel pavimento.\nSensibilmente diverso nell\u2019aspetto e nelle dimensioni rispetto a come lo si pu\u00f2 osservare oggi, il padiglione principale dell\u2019osservatorio era in origine dotato di un\u2019ampia fessurazione verticale nell\u2019ala destra, aperta nel 1892, che serviva ad alloggiare il telescopio zenitale fatto realizzare nel 1890 a Londra, su richiesta di Vincenzo Cerulli, dalla ditta Troughton &amp; Simms. Questo strumento in acciaio, ottone dorato e legno aveva l\u2019obiettivo di misurare la distanza fra gli astri. Venne utilizzato fino al 1922. Fu quindi smontato, risistemato nel 1945 e in seguito posto definitivamente in disuso.\nNel 1919 la fessurazione verticale venne murata e il padiglione principale, anche grazie ad una parziale sopraelevazione, assunse l\u2019aspetto attuale. Nel progetto originario, una analoga fessurazione, ma in senso orizzontale, era prevista nell\u2019ala sinistra dello stesso padiglione. Avrebbe avuto lo scopo di ospitare una serie di strumenti per le rilevazioni del tempo, ma non venne tuttavia mai realizzata.\nLa cupola e il telescopio rifrattore Cooke.\nLa cupola del padiglione principale, distintamente visibile anche dal centro della citt\u00e0 di Teramo sulla sommit\u00e0 della collina sulla quale sorge l\u2019osservatorio, ha una storia autonoma: oggi presente a Teramo, un tempo invece era situata nel Regno Unito.\nNella citt\u00e0 di Scarborough, in prossimit\u00e0 dell\u2019intersezione fra due strade urbane, l\u2019astronomo James Wigglesworth edific\u00f2 un suo personale osservatorio, dotandolo di una cupola in cartone pressato di 9,5 metri di diametro e di un telescopio della ditta Cooke &amp; Sons, di cui lo stesso Wigglesworth era azionista per il ramo ottico. Cupola e telescopio, entrambi forniti nel 1885 dalla Cooke &amp; Sons, erano dunque coevi. Il 1 settembre 1885 l\u2019osservatorio di Scarborough era ufficialmente in funzione e vi presero servizio il proprietario, James Wigglesworth, e il suo astronomo assistente, Gerhard Lohse. Alla morte del costruttore, avvenuta nel 1888, gli eredi decisero di chiudere e smantellare il suo osservatorio. Il materiale in esso contenuto, cupola e telescopio Cooke in particolare, vennero quindi smontati e venduti all\u2019astronomo italiano Vincenzo Cerulli. Era il 30 giugno 1890.\nCupola e telescopio arrivarono quindi a Teramo, dove furono rimontati e dove si trovano ancora oggi. La cupola, nel 1960, \u00e8 stata oggetto di un completo rivestimento: zinco e titanio all\u2019esterno, legno e polistirolo espanso all\u2019interno. Nel 2016 la cupola, gi\u00e0 sottoposta a vincolo quale bene storico, \u00e8 stata restaurata e riportata al colore bianco candido, corrispondente al suo aspetto originario che aveva a Scarborough. Anche la coibentazione termica interna ha subito un totale rifacimento, al fine di rispettare le vigenti norme di sicurezza.\nPrime attivit\u00e0 scientifiche.\nLe osservazioni, effettuate utilizzando il telescopio Cooke, iniziarono nel 1893 e furono dedicate principalmente all'osservazione del pianeta Marte e dei cosiddetti \"canali marziani\", la cui scoperta, nel 1877, ad opera di Giovanni Virginio Schiaparelli, aveva animato il dibattito astronomico in quegli anni. Il Cerulli, sulla base delle osservazioni effettuate, giunse alla conclusione che i supposti canali altro non fossero che illusioni ottiche dell'osservatore dovute a un'ingannevole integrazione compiuta dallo stesso, raccordando tra loro macchie scure al limite della visibilit\u00e0: tale teoria fu poi confermata dallo stesso Giovanni Virginio Schiaparelli. In quegli anni le osservazioni furono dedicate anche a Venere nonch\u00e9 ad asteroidi, comete e stelle doppie.\nLungo il viale che conduce al padiglione principale, oggi noto come Viale Mentore Maggini, venne realizzato da Vincenzo Cerulli, in quota leggermente inferiore rispetto al fabbricato Cooke, un ulteriore edificio: si tratta della cosiddetta \"specoletta\", innalzata nel 1900 e destinata, oltre che ad alloggio, ad ospitare sulla sua terrazza la camera fotografica del telescopio rifrattore Salmoiraghi. Era difatti in questo piccolo padiglione che fu alloggiato tale strumento scientifico, assemblato nel 1900 con ghisa, ferro, ottone, argento e legno di noce.\nScoperta dell'asteroide \"Interamnia\".\nRibattezzato non a caso \"cercatore di comete\", fu proprio con questo strumento che Vincenzo Cerulli la notte del 2 ottobre 1910 scopr\u00ec il quinto asteroide pi\u00f9 grande del sistema solare, con i suoi 350x304 km di diametro, al quale, in onore della sua citt\u00e0, volle attribuire il nome di Interamnia.\nTale scoperta avvenne tuttavia non all\u2019osservatorio, ma sul tetto del palazzo di famiglia dei Cerulli, nel centro storico di Teramo, dove era stato provvisoriamente spostato nel 1902 questo telescopio rifrattore Salmoiraghi, a causa dell\u2019assenza di acqua corrente a Collurania. Nel palazzo di famiglia, al secondo piano, esisteva difatti una camera dotata di tetto scorrevole che, una volta aperto, permetteva l\u2019osservazione diretta del cielo notturno. In questa camera, la notte del 2 ottobre 1910, Vincenzo Cerulli scopr\u00ec l\u2019asteroide che consolid\u00f2 internazionalmente la sua fama.\nNel 1917, in concomitanza con la donazione del complesso allo Stato, il \"cercatore di comete\" far\u00e0 ritorno all\u2019osservatorio, dove ancora oggi si trova.\nDonazione allo Stato.\nL\u2019intero complesso dell\u2019osservatorio venne donato da Vincenzo Cerulli allo Stato italiano con atto sottoscritto il 28 giugno 1917, volendo dimostrare il fondatore \"\u00abtutto il suo attaccamento alla scienza e alla pubblica istruzione, gran leva del progresso e del vivere civile, al fine di mettere altres\u00ec in attuazione uno dei desiderati della scienza che le specole dette autonome, non legate cio\u00e8 all\u2019insegnamento universitario, ma impegnate direttamente in ricerche scientifiche, vengano edificate non nelle grandi citt\u00e0 ma in luoghi lontani dai centri molto popolati e che godano quindi di una perfetta trasparenza atmosferica\u00bb\".\nIl contratto di donazione, rogato dal dott. Luciano Foschini, cos\u00ec si apriva: \"\u00abRegnando Sua Maest\u00e0 Vittorio Emanuele III, per grazia di Dio e per volont\u00e0 della Nazione Re d\u2019Italia, l\u2019anno millenovecentodiciassette, il giorno ventotto del mese di giugno, in Roma, nel palazzo dell\u2019Intendenza di Finanza, il signor Vincenzo Prof. Cerulli, fu Serafino, proprietario, nato e domiciliato in Teramo e residente in Roma, dona al demanio dello Stato l\u2019Osservatorio Astronomico di sua propriet\u00e0, sito in contrada Collurania nel comune di Teramo, con tutti gli strumenti, il macchinario e ogni altro materiale scientifico ivi esistente, nonch\u00e9 quelli che si conservano nella casa paterna del donante\u00bb\". La donazione venne subordinata alla condizione che \"\u00abnon potr\u00e0 essere data altra finalit\u00e0 all\u2019osservatorio: se ci\u00f2 avvenisse, la propriet\u00e0 degli immobili e degli strumenti scientifici passer\u00e0 ipso facto agli eredi legittimi del donante\u00bb\". Per precisa disposizione contrattuale e per il resto della sua vita, Vincenzo Cerulli conserv\u00f2 \"\u00abil diritto di accedere nei locali dell\u2019Osservatorio, di compiervi studi e ricerche, avvalendosi del materiale scientifico esistente\u00bb\".\n\"\u00abIl Regio Osservatorio Astronomico \"Vincenzo Cerulli\" di Collurania \u00e8 eretto in ente morale sotto la vigilanza del Ministero dell\u2019Educazione Nazionale\u00bb\". Con queste parole si apriva la legge 25 giugno 1931 n. 926, pubblicata sulla Gazzetta Ufficiale del 7 agosto 1931 n. 181. Questa legge, tra le altre cose, approv\u00f2 formalmente e rese esecutiva la convenzione stipulata il 4 giugno 1929 fra lo Stato e l\u2019erede di Vincenzo Cerulli, Carmela Fioretti, con la quale si provvide alle ultime volont\u00e0 dell\u2019astronomo fondatore: acquistare, a spese della famiglia e senza oneri per lo Stato, una serie di nuovi strumenti scientifici da questi ordinati poco prima della sua morte e costruire, nei pressi del padiglione principale, un nuovo edificio destinato ad ospitare l\u2019abitazione del Direttore dell\u2019osservatorio.\nQuesto nuovo fabbricato, redatto dal \"\u00abCorpo Reale del Genio Civile di Teramo\u00bb\", vide compimento definitivo nel 1931 e fu dunque unito al vicino padiglione Cooke grazie ad un passaggio sopraelevato coperto, presente ancora oggi. Fortemente voluto, appunto, dallo stesso Vincenzo Cerulli, il nuovo edificio fu previsto nella stessa convenzione stipulata il 4 giugno 1929 fra lo Stato e \"\u00abla signorina Carmela Fioretti, erede universale delle sostanze del Cerulli, come da suo testamento olografo datato 1 luglio 1925 e depositato presso il notaro Bernardo Striglioni ne\u2019 Tori, in Teramo\u00bb\". Nella convenzione in oggetto, Carmela Fioretti dichiar\u00f2 \"\u00abdi essere pronta a soddisfare, senza eccezioni o condizioni, l\u2019obbligo impostole col testamento del defunto di far costruire in Collurania la palazzina per la dimora del Direttore, impegnandosi a pagare al Ministero della Pubblica Istruzione la somma di lire italiane duecentocinquantamila\u00bb\".\nIn esecuzione della citata convenzione, Vincenzo Cerulli lasci\u00f2 altres\u00ec all\u2019osservatorio la nuova strumentazione scientifica appena acquistata dalla sua erede e, curiosamente, anche una \"\u00abautomobile FIAT, un tornio De Carolis completo, una carriola nuova, una carriola usata, una piallatrice, un'incudine di acciaio duro e una stazione radiotelegrafica tipo studio Marconi a sei unit\u00e0, con accessori\u00bb\".\nDescrizione del complesso.\nL'ampio complesso architettonico dell'osservatorio \u00e8 oggi composto da una serie di aree scoperte e di strutture distinte, alcune delle quali parzialmente modificate nel corso dei decenni.\nLa localit\u00e0 Collurania.\nIl luogo sul quale sorge l'osservatorio, che dal momento della sua fondazione ha assunto il nome di Collurania, \u00e8 un colle a circa 400 m sul livello del mare, situato a 5\u00a0km dalla citt\u00e0 di Teramo e posto a sud-est di essa. Dalla sommit\u00e0 il panorama che si scorge spazia dal mare Adriatico alla catena appenninica, sulla quale si staglia netta la mole del Gran Sasso d'Italia.\nIl parco, la grotta di Lourdes e il vialetto dei cipressi.\nUn grande parco circonda i diversi padiglioni che compongono il complesso: le specie arboree pi\u00f9 diffuse sono il pino, il cipresso e l'abete. Panchine, tavoli, aree di sosta e anfiteatri all'aperto sono diffusi nel parco. A partire dal cancello principale, che reca a lettere metalliche la dicitura \"Osservatorio Astronomico\" e che si apre direttamente sulla strada statale 81, un viale carrabile, dedicato ad uno dei primi direttori dell'osservatorio, Mentore Maggini, conduce sino alla sommit\u00e0 del colle e al padiglione principale. Una serie di vialetti pedonali, diffusi in tutto il parco, collega i vari padiglioni a quello principale.\nIn prossimit\u00e0 del cancello d'ingresso, poco prima del fabbricato oggi destinato a foresteria e magazzino, sorge una grotta artificiale, ad imitazione della grotta di Lourdes, contenente una statua della Madonna e un altare.\nAccanto ad essa il vialetto dei cipressi, un lungo vialetto pedonale in ripida salita con tracce di una vecchia scalinata in pietra, conduce direttamente al padiglione principale.\nIl padiglione Cooke.\nStrutturalmente costituito da un corpo centrale di forma ottagonale, al di sopra del quale si eleva la cupola del telescopio rifrattore Cooke, che d\u00e0 il nome all'intero padiglione, l'edificio principale annovera tre ulteriori corpi di fabbrica che si innestano simmetricamente a quello centrale. Costituito in un primo momento ad un solo livello rialzato e con una fenditura verticale necessaria ad ospitare il telescopio zenitale fatto realizzare nel 1890 a Londra dalla ditta Troughton &amp; Simms. Nel 1919 tale fenditura venne murata e il padiglione, parzialmente sopraelevato, assunse l\u2019aspetto attuale ad eccezione della scalinata d'ingresso, sistemata nella maniera oggi visibile soltanto sul finire degli anni trenta del XX secolo.\nUn pilastro posto al centro della struttura, di forma leggermente conica e alto 15 m, attraversa verticalmente l'intero padiglione ed \u00e8 destinato a sorreggere il telescopio rifrattore Cooke, il cui peso sarebbe eccessivo per il solaio della sala di osservazione.\nIl padiglione, oltre al telescopio, ospita la biblioteca, l'officina e altri servizi. Il museo dell'osservatorio, allestito nella \"Sala dello Zodiaco\", nella \"Sala del Pilastro\" e nella \"Sala Maggini\", \u00e8 ugualmente situato nel padiglione principale.\nLa palazzina degli uffici.\nRealizzata, su precisa disposizione testamentaria del fondatore Vincenzo Cerulli, la palazzina degli uffici vide la luce nel 1931 ed aveva la funzione di ospitare, a titolo di abitazione, il direttore dell'osservatorio. Unita al padiglione principale da un passaggio aereo coperto, esistente ancora oggi, la palazzina attualmente ospita gli uffici tecnici e amministrativi, la Direzione, la portineria e altri servizi.\nLa specoletta.\nAlla falde della collina, Vincenzo Cerulli fece inoltre realizzare nel 1900 un ulteriore edificio a servizio dell'osservatorio: si tratta della specoletta. La struttura, su due livelli, fu concepita ad uso di abitazione ma, sulla sua terrazza, fu altres\u00ec alloggiata una camera fotografica con obiettivo triplo di Cooke, avente 165\u00a0mm di apertura e 1 m di distanza focale, montata sul telescopio rifrattore Salmoiraghi, ribattezzato \"cercatore di comete\". Telescopio che tuttavia nel 1902, a causa dell'assenza di acqua corrente a Collurania, necessaria per il lavaggio delle lastre, fu trasferito presso l'abitazione dei Cerulli a Teramo e riportato in osservatorio soltanto nel 1917.\nUn successivo intervento edilizio elimin\u00f2 la vecchia terrazza della specoletta e la sostitu\u00ec con una copertura a falde inclinate, al di sotto delle quali ancora si nota traccia della terrazza preesistente. Oggi l'edificio ospita la foresteria dell'osservatorio.\nIl padiglione Zappa.\nFu l'allora Direttore Luigi Taffara a far realizzare nel 1924, su un poggio posto a circa 100 m dal padiglione principale e a nord-est di esso, un nuovo piccolo padiglione, a cui fu attribuito il nome di padiglione Zappa, a ricordo del primo Direttore dell'osservatorio, Giovanni Zappa, scomparso l'anno precedente. Si tratta di un semplice fabbricato rettangolare di lunghezza pari a 6 m e di larghezza pari a 4,80 m, diviso in due vani: il primo, che all'inizio fu dotato di copertura mobile con cassoni scorrevoli su rotelle, era destinato ad accogliere la camera fotografica di Cooke; il secondo, di minori dimensioni, costituiva la camera oscura per il cambio delle lastre e per il loro sviluppo. Un livello sotterraneo, a cui si accedeva sotto l'ingresso principale, occupava la superficie dell'intero fabbricato.\nNel 1947 il Direttore Giovanni Peisino fece sostituire il tetto scorrevole con una nuova cupola i cui lavori di installazione, condotti dalla ditta teramana Mor\u00f2, durarono dal 1949 al 1950. Fu dello stesso periodo, tra l'altro, il consolidamento delle fondazioni del padiglione Zappa, attraverso la realizzazione di un muro perimetrale in cemento e mattoni, dovuto al verificarsi di uno scivolamento del terreno nei pressi della parte posteriore dell'edificio.\nOggi la struttura ospita il telescopio XLT, un riflettore con una montatura equatoriale e un disegno ottico di tipo Ritchey-Chr\u00e9tien, con focale F/8, uno specchio primario di 40\u00a0cm ed uno specchio secondario di circa 9\u00a0cm. Questo telescopio \u00e8 attualmente utilizzato per le attivit\u00e0 a carattere divulgativo.\nIl padiglione TNT.\nRealizzato negli anni settanta del XX secolo, a poca distanza dal padiglione Zappa, il padiglione TNT \u00e8 attualmente sede dell'omonimo telescopio: si tratta del \"Teramo Normale Telescope\", strumento installato nel 1995 e nato da un progetto dell'osservatorio in collaborazione con la Scuola normale superiore di Pisa. Il TNT \u00e8 un telescopio riflettore con una montatura equatoriale. Ha un disegno ottico di tipo Ritchey-Chr\u00e9tien con focale F714, uno specchio primario di 72\u00a0cm ed uno secondario di circa 19\u00a0cm. Al suo piano focale \u00e8 montato un rilevatore CCD per osservazioni nelle bande ottiche, con 1024x1024 pixel. Dal 2012 il telescopio \u00e8 abilitato alle osservazioni in remoto e viene utilizzato sia per osservazioni scientifiche, sia per scopi divulgativi.\nAttuali attivit\u00e0 scientifiche.\nDal 1994 l'osservatorio dispone di un telescopio ottico (il Teramo Normale Telescope-TNT) con specchio primario da 72\u00a0cm.\nIl centro di calcolo dell'osservatorio, danneggiato dal sisma verificatosi nella zona di Amatrice tra il 23 e 24 agosto 2016 \u00e8 stato demolito a novembre dello stesso anno e le apparecchiature sono state dislocate presso gli altri edifici del complesso."}
{"id": "1666326", "revid": "287204", "url": "https://it.wikipedia.org/wiki?curid=1666326", "title": "Depende (singolo)", "text": "Depende \u00e8 una canzone scritta e cantata dagli Jarabe de Palo, ed estratta dal loro terzo album \"Depende\" del 2000.\nIl brano.\nIl brano , ed il gruppo ne registra anche una versione in lingua italiana, riscritta per l'occasione da Jovanotti e pubblicata il 4 maggio 2000. Entrambe le versioni, in italiano e in spagnolo, godettero di un'insistente attivit\u00e0 di diffusione frequentissima nella programmazione di molti canali radio italiani. Inoltre \u00e8 divenuto uno dei tormentoni estivi del 2000."}
{"id": "1666333", "revid": "14861481", "url": "https://it.wikipedia.org/wiki?curid=1666333", "title": "Mondo antico", "text": ""}
{"id": "1666334", "revid": "119743510", "url": "https://it.wikipedia.org/wiki?curid=1666334", "title": "Tarentum (Pennsylvania)", "text": "Tarentum, \u00e8 un comune degli Stati Uniti d'America nella Contea di Allegheny, nella Pennsylvania sudoccidentale.\nSorge sulle rive del fiume Allegheny, ed \u00e8 ubicato 26\u00a0km a nord-est di Pittsburgh.\nStoria.\nTarentum venne fondata nel 1752, e divenne un \"borough\" nel 1842. Il nome del paese deriva dal nome in latino di Taranto. La citt\u00e0 fu fondata in suo onore.\nIl primo petrolio commercializzato negli Stati Uniti \u00e8 stato prodotto a Tarentum. Nel 1847 Thomas e Samuel Kier affittarono un pezzo di terra vicino a Tarentum per ricercare il sale. \nTrapanando il terreno scoprirono il petrolio, che hanno imbottigliato e commercializzato come una medicina miracolosa. Nel 1855 vendettero il petrolio come combustibile per le lampade ad olio. Nel 1858 la produzione di petrolio greggio di Tarentum era di circa 1000 barili.\nEconomia.\nOggi oltre all'industria petrolifera e quelle dello sfruttamento di depositi di gas, carbone bituminoso, sabbia, ghiaia sono presenti anche industrie che producono acciaio, mattoni, vetro, bronzo e prodotti chimici.\nSociet\u00e0.\nEvoluzione demografica.\nIl 13% della popolazione ha origini italiane."}
{"id": "1666339", "revid": "2187", "url": "https://it.wikipedia.org/wiki?curid=1666339", "title": "Madeleine Vionnet", "text": "Biografia.\nFiglia di Abel Vionnet, un doganiere originario del Giura, Madeleine fu abbandonata dalla madre quando era ancora bambina. Trasferitasi con il padre, in cerca di opportunit\u00e0 di lavoro, ad Aubervilliers presso Parigi, lasci\u00f2 la scuola a soli dieci anni ed entr\u00f2 in una \"maison de couture\" dove lavorava la moglie di un amico del padre. Sposatasi a diciotto anni, si trasfer\u00ec in Inghilterra a lavorare per Kate Reilly che fabbricava abiti per la corte inglese. Tornata a Parigi entr\u00f2 in contatto con Madame Gerber, una delle tre sorelle a cui faceva capo la maison Callot Soeurs, all'epoca tra le pi\u00f9 importanti della Francia.\nAcquisita esperienza, fond\u00f2 nel 1912 una propria casa di moda che venne incontro alle esigenze di abbigliamento d'alta moda della nobilt\u00e0 europea e dell'alta borghesia, oltre che dei latifondisti sudamericani (al punto che defin\u00ec le mogli dei produttori di zucchero cubani le sue migliori clienti ai primi del '900). La sua abitazione, nella quale si ospitava anche la sua manifattura, fu in seguito adibita a museo della moda. Venne intervistata dallo scrittore Bruce Chatwin poco prima di morire; un resoconto di questo incontro \u00e8 rintracciabile in \"Che ci faccio qui?\" dello stesso autore, estratto da \"Vogue\", per il quale lavorava Chatwin all'epoca.\nIl contributo pi\u00f9 importante di Madeleine Vionnet alla moda \u00e8 dato dall'uso innovativo del taglio in sbieco, ossia in diagonale a 45\u00b0 rispetto al verso della trama e dell'ordito, per il quale la stilista adoper\u00f2 un sistema per tutelare il proprio diritto d'autore. Questa tecnica modellistica rivoluzioner\u00e0 il modo di vedere il corpo femminile che nei primi decenni del '900 si era gi\u00e0 modificato con l'abbandono del busto e l'usanza di fare sport gi\u00e0 da giovanissime. La tecnica del taglio in sbieco \u00e8 usatissima ancora oggi, permette di creare abiti dalle linee aderenti, sfruttando il suo potenziale elastico e quindi di esaltare le forme femminili.\nI famosi abiti a sirena dalle linee fluide che abbiamo visto indossati dalle dive di Hollywood degli anni '30 e '40 sono sicuramente un esempio tangibile del contributo di Vionnet alla moda.\nTutt'oggi molti creatori di moda si ispirano alle creazioni Vionnet, ma la sua tecnica elaborata \u00e8 quasi impossibile da riprodurre in quanto Madeleine Vionnet sperimentava e costruiva i suoi abiti su di un manichino di 80\u00a0cm, circa met\u00e0 delle dimensioni effettive, per poi riprodurre il risultato nelle misure reali di una mannequin.\nTalune creazioni per\u00f2 richiedevano tessuti realizzati appositamente per lei in altezze oggi improducibili proprio per l'utilizzo del tessuto in sbieco. Molte delle creazioni Vionnet degli anni '30 (firmate anche con Maison Universal) hanno costruzioni talmente elaborate da risultare irriproducibili anche dalla pi\u00f9 abile delle modelliste. Infatti talvolta era la stessa Madeleine che si recava presso le sue clienti per vestirle poich\u00e9 alcune creazioni erano complicate da indossare.\nRecentemente \u00e8 stata ritrovata una creazione Vionnet ed \u00e8 stato richiesto l'aiuto dello stilista Azzedine Ala\u00efa per ricostruire l'abito su manichino.\nAlaia ha impiegato molto tempo per capire come fosse originariamente ma il risultato \u00e8 una delle pi\u00f9 belle e significative creazioni Vionnet. La guerra far\u00e0 chiudere molte case di moda e fra queste chiuder\u00e0 anche quella di Madeleine Vionnet che morir\u00e0 povera a 99 anni. Ma il suo nome, la sua creativit\u00e0 e il suo grande contributo alla esaltazione della bellezza del corpo femminile non \u00e8 stato dimenticato, infatti recentemente \u00e8 stato rilevato il marchio e sono gi\u00e0 in circolazione nuove creazioni in stile Vionnet."}
{"id": "1666341", "revid": "834", "url": "https://it.wikipedia.org/wiki?curid=1666341", "title": "Agua (singolo)", "text": "Agua \u00e8 una canzone scritta e cantata dagli Jarabe de Palo, ed estratta dal loro terzo album \"Depende\" del 2000."}
{"id": "1666344", "revid": "1272592", "url": "https://it.wikipedia.org/wiki?curid=1666344", "title": "Discografia dei Gym Class Heroes", "text": "Questa che segue \u00e8 la lista di tutti i dischi pubblicati dalla band alternative hip hop Gym Class Heroes."}
{"id": "1666346", "revid": "729019", "url": "https://it.wikipedia.org/wiki?curid=1666346", "title": "Fiat G.49", "text": "Il Fiat G.49 era un monoplano monomotore da addestramento sviluppato dall'azienda aeronautica italiana Fiat Aviazione nei primi anni cinquanta e rimasto allo stadio di prototipo.\nRealizzato per rispondere ad una specifica emanata dall'Aeronautica Militare, dopo la valutazione non riusc\u00ec ad ottenere alcuna commissione ed il suo sviluppo venne interrotto.\nStoria del progetto.\nNei primi anni cinquanta l'Aeronautica Militare si trov\u00f2 a pianificare la sostituzione dello statunitense North American T-6 Texan in uso all'epoca nelle scuole di volo nel ruolo di addestratore avanzato (o di secondo periodo), ottenuto a basso costo come materiale surplus dopo il termine della seconda guerra mondiale per ricostituire il parco velivoli compromesso dall'esito del conflitto.\nA tale scopo venne emessa una specifica relativa alla fornitura di un modello di similari caratteristiche alla quale risposero l'Aeronautica Macchi, la Societ\u00e0 Rinaldo Piaggio e la Fiat Aviazione proponendo rispettevamente l'Aermacchi MB.323, il Piaggio P.150 ed il Fiat G.49.\nLa Fiat affid\u00f2 il progetto al proprio capo ufficio tecnico, l'ingegnere Giuseppe Gabrielli, il quale disegn\u00f2 un velivolo dall'impostazione classica che riproponeva nelle linee generali quella del T-6 Texan: un monomotore in configurazione traente, di costruzione interamente metallica, realizzato con ampio uso in leghe leggere. La fusoliera aveva il motore radiale azionante un'elica bipala collocato sul muso e terminava in un piano di coda tradizionale dall'impennaggio monoderiva. La configurazione alare era monoplana con ala a sbalzo posizionata bassa sulla fusoliera, la cabina di pilotaggio era in posizione alta e centrale a due posti in tandem, dotata di doppi comandi per il pilota e l'istruttore di volo e il carrello d'atterraggio era tipo classico o biciclo, con i due elementi anteriori retrattili completati da un ruotino d'appoggio posteriore. Come negli altri aerei in concorso, la visibilit\u00e0 per pilota ed istruttore veniva migliorata mediante una cappottina pi\u00f9 moderna rispetto a quella del velivolo da sostituire.\nVenne inizialmente avviata la costruzione di due prototipi, il G.49-1, equipaggiato con un motore radiale britannico Alvis Leonides 502/4 Mk.24 da 570 hp (425 kW), ed il G.49-2, motorizzato con il radiale statunitense Pratt &amp; Whitney R-1340S3H1 da circa 600\u00a0hp. Quest'ultimo fu immatricolato dall'azienda con marche I-FIAT quindi portato in volo per la prima volta nel settembre 1952. In seguito venne preso in carico dall'Aeronautica Militare dove gli venne assegnata la Matricola Militare 556, venendo quindi inviato al Reparto Sperimentale di Volo all'epoca basato sull'aeroporto di Guidonia per la valutazione, ma questo e gli altri tipi testati, malgrado presentassero caratteristiche interessanti, non risultarono particolarmente superiori al T-6 gi\u00e0 ampiamente in uso, che montava lo stesso motore ed oltretutto continuava ad essere proposto a basso costo sul mercato, per cui non si concretizz\u00f2 alcun ordine per nessuno dei tipi in concorso.\nL'unico prototipo rimasto venne quindi accantonato in un hangar, quindi trasferito a Torino ed in seguito a Vigna di Valle."}
{"id": "1666351", "revid": "767487", "url": "https://it.wikipedia.org/wiki?curid=1666351", "title": "Il meglio di Mia Martini", "text": "Il meglio di Mia Martini \u00e8 una raccolta di brani musicali di Mia Martini, pubblicata nel 1984 dall'etichetta DDD.\nLa raccolta.\nLa raccolta comprende nove brani registrati in diversi periodi, incisi rispettivamente sotto le etichette RCA, Ricordi e DDD, ed estratti dagli album \"Oltre la collina\", \"Nel mondo, una cosa\", \"Il giorno dopo\", \"Mim\u00ec\" e \"Quante volte... ho contato le stelle\"."}
{"id": "1666354", "revid": "287204", "url": "https://it.wikipedia.org/wiki?curid=1666354", "title": "Labriola", "text": ""}
{"id": "1666359", "revid": "599013", "url": "https://it.wikipedia.org/wiki?curid=1666359", "title": "Catherine Quittet", "text": "Biografia.\nStagioni 1980-1987.\nCatherine Quittet ottenne il suo primo risultato di rilievo in Coppa del Mondo il 14 dicembre 1979 a Limone Piemonte, giungendo - non ancora sedicenne - 9\u00aa in combinata. Nel 1982 ai Mondiali juniores di Auron vinse la medaglia d'oro nella discesa libera.\nIn Coppa del Mondo conquist\u00f2 il primo podio il 20 gennaio 1985, 2\u00aa nella discesa libera di Saint-Gervais-les-Bains, e la prima vittoria il 17 gennaio 1987, nel supergigante a Pfronten, in Germania Ovest. Pochi giorni dopo esord\u00ec ai Campionati mondiali: a Crans-Montana 1987 si classific\u00f2 9\u00aa sia nella discesa libera sia nello slalom gigante.\nStagioni 1988-1990.\nIl 20 dicembre 1987 vinse la sua seconda e ultima gara in Coppa del Mondo, lo slalom gigante di Piancavallo; nella stessa stagione prese parte alla sua unica rassegna olimpica, , classificandosi 16\u00aa nel supergigante e 18\u00aa nello slalom gigante dopo esser stata alfiere della Francia durante la cerimonia di apertura.\nA Vail 1989, sua ultima partecipazione iridata, fu 15\u00aa nel supergigante e 12\u00aa nello slalom gigante; concluse l'attivit\u00e0 agonistica il 20 gennaio 1990 con un 6\u00ba posto in slalom gigante a Maribor, in Jugoslavia.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSG = supergigante\nGS = slalom gigante"}
{"id": "1666360", "revid": "1226", "url": "https://it.wikipedia.org/wiki?curid=1666360", "title": "Realismo Fantastico", "text": ""}
{"id": "1666361", "revid": "215017", "url": "https://it.wikipedia.org/wiki?curid=1666361", "title": "Supernaturale", "text": ""}
{"id": "1666376", "revid": "124769296", "url": "https://it.wikipedia.org/wiki?curid=1666376", "title": "Teologia cristiana", "text": "La teologia cristiana \u00e8 la disciplina che studia il Dio del Cristianesimo e il suo relazionarsi con l'uomo nell'arco dell'intera storia della salvezza, culminata con la missione e il sacrificio redentore di Ges\u00f9.\nStoria.\nLe prime forme di teologia cristiana si ebbero con i cosiddetti Padri Apostolici del II secolo, nessuno dei quali tuttavia rientra nel novero degli Apostoli di Ges\u00f9, appartenuti al secolo precedente. I Padri Apostolici affrontarono gi\u00e0 in modo rilevante alcuni aspetti dell'argomento profetico-dottrinale del cristianesimo. Tra i documenti pi\u00f9 preziosi che essi hanno lasciato vi era la \"Didach\u00e9\", un testo contenente alcune indicazioni di natura educativa e morale.\nIl discorso di Paolo sull'Areopago\nIl primo incontro tra cristianesimo e pensiero greco si ebbe col discorso di Paolo di Tarso agli Ateniesi:\n\u00abAteniesi, vedo che sotto ogni aspetto siete estremamente religiosi. Poich\u00e9, passando, e osservando gli oggetti del vostro culto, ho trovato anche un altare sul quale era scritto: \u00ab\"Al dio sconosciuto\"\u00bb. Orbene, ci\u00f2 che voi adorate senza conoscerlo, io ve lo annunzio. Il Dio che ha fatto il mondo e tutte le cose che sono in esso, essendo Signore del cielo e della terra, non abita in templi costruiti da mani d'uomo; e non \u00e8 servito dalle mani dell'uomo, come se avesse bisogno di qualcosa; lui, che d\u00e0 a tutti la vita, il respiro e ogni cosa. Egli ha tratto da uno solo tutte le nazioni degli uomini perch\u00e9 abitino su tutta la faccia della terra, avendo determinato le epoche loro assegnate, e i confini della loro abitazione, affinch\u00e9 cerchino Dio, se mai giungano a trovarlo, come a tastoni, bench\u00e9 egli non sia lontano da ciascuno di noi. Difatti, in lui viviamo, ci moviamo, e siamo, come anche alcuni vostri poeti hanno detto: \u00abPoich\u00e9 siamo anche sua discendenza\u00bb. [\u2026] Dio dunque, passando sopra i tempi dell'ignoranza, ora comanda agli uomini che tutti, in ogni luogo, si ravvedano, perch\u00e9 ha fissato un giorno, nel quale giudicher\u00e0 il mondo con giustizia per mezzo dell'uomo che egli ha stabilito, e ne ha dato sicura prova a tutti, risuscitandolo dai morti\u00bb.\nI Padri apologisti.\nFu solo con i primi Padri apologisti, tuttavia, che il pensiero cristiano cominci\u00f2 ad assumere gradatamente le vesti della teologia, ovvero di un tentativo di pensare la divinit\u00e0 anche con gli strumenti della ragione, non tanto per rinforzare la fede, quanto allo scopo di difenderla dalle critiche nei suoi confronti. Nel clima cosmopolita dell'ellenismo greco-romano, inoltre, sempre pi\u00f9 si era venuta a creare l'esigenza di distinguere l'autentico credo cristiano dagli apporti di altre dottrine. Il rapporto con la filosofia greca e pagana, in particolare, fu al centro di un vivo dibattito: gi\u00e0 in precedenza Paolo di Tarso aveva pi\u00f9 volte contrapposto la sapienza sofistica delle tradizioni umane alla sapienza divina, la quale egli invitava a conoscere con gli \u00abocchi della mente\u00bb. Un embrionale tentativo di fusione tra pensiero greco e religione mosaica era stato poi compiuto da Filone di Alessandria, generalmente ritenuto il primo ad aver interpretato in maniera platonica la Bibbia, e per questo considerato un precursore della Patristica.\nIn generale si pu\u00f2 dire che il retaggio culturale pagano fu accolto dai primi cristiani con accenti diversi, senza identificare automaticamente i suoi sistemi di pensiero con il messaggio evangelico, ma anzi con una certa coscienza critica che ad esempio in Tertulliano si tramuta in aperta diffidenza. Egli infatti si domanda: \u00abChe cosa hanno in comune Atene e Gerusalemme? Che cosa l'Accademia e la Chiesa?\u00bb. Introducendo per la prima volta il concetto di Persona, Tertulliano sostenne che i dogmi della religione cristiana vanno sostenuti con convinzione tanto maggiore quanto meno risultino comprensibili alla ragione; tesi riassunta nell'espressione \"Credo quia absurdum\" (\u00abCredo perch\u00e9 \u00e8 assurdo\u00bb).\nAltri apologisti si dimostrarono invece pi\u00f9 aperti alla possibilit\u00e0 di un dialogo con la filosofia. Giustino ad esempio fu tra i primi teologi a identificare il Cristo incarnato con il \"Logos\" dei greci, termine che egli trovava adoperato nel prologo di Giovanni. \"Logos\", tradotto in latino con \"Verbo\", significava essenzialmente la ragione o il fondamento universale del mondo, ed era una concetto chiave in particolare della filosofia stoica e neoplatonica.\nAnche Ireneo si mostr\u00f2 disponibile ad accogliere alcuni princ\u00ecpi generali del neoplatonismo, da lui giudicato affine al cristianesimo; d'altro lato egli mise in guardia dall'insorgere di correnti gnostiche in ambito cristiano, piuttosto diffuse allora, e nelle quali era prevalente l'aspetto ascetico ed esoterico, col tempo divenuto comunque patrimonio della Chiesa stessa. Ireneo, avversando il pessimismo gnostico volto a svalutare le realt\u00e0 corporee, fu il primo teologo ad utilizzare il princ\u00ecpio della successione apostolica per confutare i suoi oppositori, evidenziando una linea di continuit\u00e0 che nasce con Ges\u00f9, attraversa gli apostoli e prosegue tramite l'opera dei Vescovi. Questo ordine sacro rappresenta una vera e propria Tradizione, in possesso delle seguenti caratteristiche:\nI primi sistemi teologici.\nTra coloro che si dedicarono alla formulazione di un primo grande sistema di filosofia figur\u00f2 invece Clemente Alessandrino; come Giustino, anche Clemente arriv\u00f2 a sostenere che Dio aveva dato la filosofia ai Greci \u00abcome un Testamento loro proprio\u00bb. Per lui la tradizione filosofica greca, quasi al pari della Legge mosaica per gli Ebrei, \u00e8 ambito di \"rivelazione\": sono due rivoli che in definitiva vanno verso lo stesso \"Logos\". Raccogliendo la sua eredit\u00e0, Origene Adamantio impresse una svolta decisiva alla teologia cristiana, rifondandola come esegesi e spiegazione delle Scritture. Secondo Eusebio di Cesarea, Origene \u00abinsegn\u00f2 che la condotta deve corrispondere esattamente alla parola, e fu soprattutto per questo che, aiutato dalla grazia di Dio, indusse molti ad imitarlo\u00bb\nOrigene fu inoltre tra i primi a utilizzare il termine \"homoo\u00f9sios\" (\u00abconsustanziale\u00bb) per indicare il rapporto di processione esistente fra le tre Persone della Trinit\u00e0, in un'ottica tuttavia non di piena parit\u00e0, ma di subordinazione del Figlio rispetto al Padre; i suoi insegnamenti furono ripresi in seguito da Gregorio Nazianzeno che si espresse invece in favore di una pari dignit\u00e0 delle tre Persone divine, concetto quindi fatto proprio dal Concilio di Nicea (325), il quale stabil\u00ec:\nIl tema della consustanzialit\u00e0 delle tre Persone fu quindi ripresa da Agostino d'Ippona, oggi ritenuto il maggiore esponente della Patristica. Egli divenne un vescovo neoplatonico, e oper\u00f2 una delle pi\u00f9 notevoli sintesi tra la filosofia greca e la fede cristiana, riprendendo soprattutto da Plotino il tema delle tre nature o ipostasi divine (Uno, Intelletto e Anima) e identificandole con le tre Persone della Trinit\u00e0 cristiana (Padre, Figlio e Spirito Santo), ma concependo il loro rapporto di processione non pi\u00f9 in senso degradante, ma appunto in un'ottica di parit\u00e0.\nSecondo Agostino ci sono dei limiti oltre i quali la ragione non pu\u00f2 andare, ma Dio pu\u00f2 scegliere di illuminare con la fede l'anima dei suoi eletti, riuscendo a placare la loro sete di conoscenza. Agostino riprese da Plotino anche la concezione del male come semplice privazione dell'Essere, cio\u00e8 di Dio: il male \u00e8 dovuto perci\u00f2 unicamente alla disobbedienza umana. A causa del peccato originale nessun uomo \u00e8 degno della salvezza, ma Dio pu\u00f2 scegliere in anticipo chi salvare, tramite il ricorso alla grazia; ci\u00f2 non toglie che noi possediamo comunque un libero arbitrio.\nCon Agostino emerse tuttavia, su questo punto, una differenza peculiare della filosofia cristiana rispetto a quella greca, nella quale era certamente presente l'idea della contrapposizione tra bene e male, ma era assente la nozione del peccato, per cui non c'era una visione lineare della storia come percorso di riscatto verso la salvezza. Agostino invece ebbe presente come la lotta tra bene e male si svolge soprattutto nella storia. Ci\u00f2 comport\u00f2 anche una riabilitazione della dimensione terrena rispetto al giudizio negativo che ne aveva dato il platonismo. Ora anche il mondo e gli enti corporei hanno un loro valore e significato, in quanto frutti dell'amore di Dio. Si tratta di un Dio vivo e Personale che sceglie volontariamente di entrare nella storia umana. All'amore ascensivo tipico dell'\"eros\" greco, Agostino affianc\u00f2 pertanto l'amore discensivo di Dio per le sue creature, proprio dell'\"agape\" cristiano.\nL'ultima patristica.\nIl sistema di grazia formulato da Agostino diede vita a quasi un secolo di dispute (430-529), che termin\u00f2 con il trionfo dell'agostinismo moderato. Il concilio di Efeso, gi\u00e0 nel 431, oltre a occuparsi di una serie di questioni cristologiche con cui condannava il nestorianesimo (assertore di una rigida separazione tra natura umana e divina di Ges\u00f9), aveva ribadito la condanna del pelagianesimo. I Semipelagiani del sud della Francia tuttavia non riuscivano a concepire la predilezione di Dio per l'eletto e, per confutare l'opera di Agostino, si valsero, a volte, delle esagerate \"formulae\" di san Fulgenzio, o delle teorie di alcuni, isolati, predestinazionisti come, per esempio, Lucido, che fu condannato dal concilio di Arles (475). Tuttavia, la moderazione di Prospero d'Aquitania e le tesi conciliatrici contenute nell'appello a tutti dell'ignoto autore del \"De Vocatione omnium gentium\", aprirono la strada ad un accordo. In virt\u00f9 di tale accordo, san Cesario di Arles ottenne da papa Felice IV una serie di \"Capitula\" che furono solennemente promulgati ad Orange, e costituirono la consacrazione al trionfo dell'agostinismo (529).\nL'ultimo periodo della patristica consistette pi\u00f9 che altro nella rielaborazione di dottrine gi\u00e0 formulate. Tra i pi\u00f9 originali vi fu Boezio, ritenuto uno dei fondatori della scolastica e della disputa sugli universali, riguardante la definizione delle essenze attribuibili a generi e specie universali. Boezio suddivise in particolare la filosofia in tre tipi di esseri:\nGli \"intellettibili\" sono gli esseri immateriali, concepibili solo dall'intelletto, senza l'ausilio dei sensi, come Dio, gli angeli, le anime; il ramo della filosofia che di questi si occupa \u00e8 propriamente la teologia. Gli \"intelligibili\" sono invece gli intellettibili calati nelle realt\u00e0 materiali, le quali vengono percepite dai sensi pur essendo sempre concepibili dall'intelletto. La \"natura\" \u00e8 infine oggetto della fisica, suddivisa in sette discipline: quelle del \"quadrivium\" - aritmetica, geometria, musica e astronomia - e del \"trivium\" - grammatica, logica e retorica.\nNello Pseudo-Dionigi l'Areopagita si trova invece la prima esplicita distinzione tra \"teologia negativa\" e \"teologia affermativa\": mentre quest'ultima arriva a Dio tramite un progressivo accrescimento di tutte le qualit\u00e0 finite dei singoli oggetti, la prima al contrario procede per decrescita e diminuzione fino ad eliminare ogni contenuto dalla mente, poich\u00e9 Dio, essendo superiore a tutte le realt\u00e0 possibili e immaginabili, non \u00e8 identificabile con nessuna di esse. Si notano in lui gli influssi del neoplatonismo agostiniano.\nAnche l'irlandese Scoto Eriugena, teologo di epoca carolingia e autore del \"Periphyseon\" (o \"De divisione naturae\"), riprese la riflessione tipicamente agostiniana sul rapporto dualistico e complementare tra fede e ragione che in Dio necessariamente coincidono, risolvendolo in un cerchio; privilegiando la via negativa, egli vedeva Dio come superiore sia all'essere che al non-essere, come il punto in cui il dualismo della realt\u00e0 si ricompone in unit\u00e0. Egli segu\u00ec pertanto l'interpretazione di Dionigi l'Areopagita, del quale tradusse in latino il \"Corpus Areopagiticum\", e del quale ribad\u00ec la concezione che le idee platoniche sussistono nel Verbo ma non coincidono con esso: sono infatti opera del Padre. Ritenendo gli universali \"ante rem\", Scoto Eriugena prese quindi posizione a favore del realismo estremo nella disputa sugli universali.\nLa teologia scolastica.\nA partire dall'anno Mille \u00e8 particolarmente significativa la nascita della filosofia scolastica, cos\u00ec chiamata dall'istituzione delle \"scholae\", ossia di un sistema scolastico-educativo diffuso in tutta Europa, e che garantiva una sostanziale uniformit\u00e0 di insegnamento. \"Padre della Scolastica\" \u00e8 generalmente considerato l'abate benedettino Anselmo d'Aosta, poi divenuto arcivescovo di Canterbury, che cerc\u00f2 una convergenza tra fede e ragione nel solco della tradizione platonica e agostiniana. Le sue due opere principali vertono sull'argomento ontologico dell'esistenza di Dio, che nel \"Monologion\" viene da lui trattato \"a posteriori\" partendo dalla considerazione che, se qualcosa esiste, occorre ammettere un Essere supremo come principio della catena ontologica che lo rende possibile. Nel \"Proslogion\", invece, Anselmo espone una prova \"a priori\", in base alla quale Dio \u00e8 l'Ente massimo di cui non si pu\u00f2 pensare nulla di pi\u00f9 grande; chi nega che a questo concetto dell'intelletto corrisponda una realt\u00e0, necessariamente si contraddice, perch\u00e9 allora si potrebbe pensare che l'Ente massimo sia minore di qualcosa ancora pi\u00f9 grande che abbia anche l'esistenza.\nAnselmo fu un sostenitore della realt\u00e0 degli universali come \"ante rem\", cio\u00e8 appunto \"a priori\", precedenti l'esperienza. La sua posizione fu appoggiata da Guglielmo di Champeaux (esponente di un realismo oggi assimilabile pi\u00f9 che altro all'idealismo), ma avversata da Roscellino, fautore invece di un nominalismo estremo con cui giungeva a sostenere che le tre Persone della Trinit\u00e0 fossero tre realt\u00e0 fra loro distinte, per quanto identiche per il potere e la volont\u00e0: la loro comune essenza, la divinit\u00e0, era dunque solo un nome, un \"flatus vocis\". Roscellino fu per questo accusato di triteismo. Nella polemica si inser\u00ec anche Pietro Abelardo, pi\u00f9 favorevole al concettualismo, dando luogo a una disputa che fu il tratto caratteristico della Scolastica, protraendosi per vari secoli e fu all'origine per certi versi della filosofia moderna.\nLa nascita della Scolastica aveva permesso intanto lo sviluppo di una nuova forma di sapere pi\u00f9 autonoma rispetto all'ambiente monastico in cui la teologia cristiana era cresciuta fino allora, andando adesso a stabilire le proprie sedi nelle scuole annesse alle cattedrali, o nelle Universit\u00e0 come quelle di Bologna e Parigi. Quest'ultima in particolare divenne centro internazionale degli studi teologici. Tra gli istituti di nuova formazione acquist\u00f2 notevole prestigio la scuola di Chartres, che si richiamava al pensiero neoplatonico di Agostino d'Ippona e di Boezio. Nell'ambito della disputa sugli universali gli scolastici di Chartres sostennero che le idee sono del tutto \"a priori\", essendo creature del Padre, mentre sul piano cosmologico seguirono l'interpretazione data da Calcidio al \"Timeo\" di Platone, identificando lo Spirito Santo con la platonica Anima del mondo, secondo la tesi fatta propria gi\u00e0 da Abelardo. Ammettendo per\u00f2 l'immanenza dello spirito nella Natura, questa fu concepita come una totalit\u00e0 organica e indipendente, oggetto di studi separati rispetto alla teologia.\nContemporaneamente, presero vita anche nuovi fermenti religiosi miranti a rinnovare la Chiesa, come la Congregazione dei monaci Cluniacensi sviluppatasi intorno all'anno Mille, o l'Ordine dei Monaci Cistercensi, che assunse straordinario incremento e vigore grazie all'opera di Bernardo di Chiaravalle. Questi propose una via mistica alla speculazione teologica: secondo Bernardo l'unico modo per giungere alla verit\u00e0 consiste nella pratica della contemplazione e della preghiera, e non nell'astratto ragionamento. A lui si contrappose Pietro Abelardo, il quale sosteneva invece che \u00abnon si pu\u00f2 credere in nulla se prima non lo si \u00e8 capito\u00bb.\nAgli inizi del Duecento nacquero altri due nuovi movimenti, uno fondato dallo spagnolo Domenico di Guzm\u00e1n, la cui predicazione di basava sull'efficacia degli argomenti e la forza della persuasione, l'altro da Francesco d'Assisi, che mirava invece a convertire tramite un esempio di vita umile, semplice, e in armonia con la natura. Questi movimenti si diffusero soprattutto nelle citt\u00e0 e a contatto con le loro scuole che erano divenute i nuovi centri della cultura medievale.\nFurono ad esempio due frati domenicani, Alberto Magno e Tommaso d'Aquino, a dare un contributo fondamentale allo sviluppo della teologia Scolastica. Autore di un imponente commento alla \"Metafisica\" di Aristotele, Alberto Magno fu tra i primi a recepire l'influsso dell'aristotelismo arabo all'interno del Cristianesimo, ridimensionando il ruolo che l'agostinismo aveva avuto fino allora, e provocando accese dispute quando alcuni concetti di derivazione averroistica (come la negazione dell'immortalit\u00e0 dell'anima o dell'origine creazionistica del mondo) sembravano porsi in contrasto con l'ortodossia cristiana. Per la prima volta egli introdusse allora una distinzione fra l'ambito della fede, di cui si occupa la teologia, e quello della scienza, in cui opera la ragione, pur cercando sempre un punto di incontro tra questi due campi. Alla fede assegn\u00f2 Agostino come massima autorit\u00e0, e alla scienza Aristotele, accolto per\u00f2 sempre da un punto di vista critico. Si pu\u00f2 dire che Alberto Magno diede alla teologia cristiana la forma e il metodo che, sostanzialmente, si sono conservati fino ai giorni nostri. Uomo dotato di grande genio e cultura, visse con profonda devozione religiosa il suo impegno dottrinale.\nDiscepolo di Alberto fu Tommaso, il quale analogamente, di fronte all'avanzare dell'aristotelismo arabo che sembrava voler mettere in discussione i capisaldi della fede cristiana, mostr\u00f2 che quest'ultima non aveva nulla da temere, perch\u00e9 le verit\u00e0 della ragione non possono essere in contrasto con quelle della Rivelazione, essendo entrambe emanazione dello stesso Dio.\nSecondo Tommaso non c'\u00e8 contraddizione tra fede e ragione, per cui spesso la filosofia pu\u00f2 giungere alle stesse verit\u00e0 contenute nella Bibbia; per esempio, si pu\u00f2 arrivare a conoscere l'esistenza di Dio sia attraverso la fede, sia attraverso la ragione e l'osservazione basata sui sensi. Come il suo maestro, anche Tommaso cerc\u00f2 di conciliare la rivelazione cristiana con la dottrina di Aristotele, il quale, partendo dallo studio della natura, dell'intelletto e della logica, aveva sviluppato delle conoscenze sempre valide e universali, facilmente assimilabili dalla teologia cristiana, dal momento che la verit\u00e0 oggettiva, come del resto insegnava lo stesso filosofo greco, \u00e8 tale proprio in quanto rimane sempre uguale in ogni epoca e luogo. Cos\u00ec era ad esempio nelle scienze naturali, per le quali esisteva un perenne passaggio dalla potenza all'atto che strutturava gerarchicamente il mondo secondo una scala ascendente che va dalle piante agli animali, e da questi agli uomini, fino agli angeli e a Dio, che in quanto motore immobile dell'universo \u00e8 responsabile di tutti i processi naturali. Le intelligenze angeliche hanno una conoscenza intuitiva e superiore, che permette loro di sapere immediatamente ci\u00f2 a cui noi invece dobbiamo arrivare tramite l'esercizio della ragione.\nL'opera fondamentale di Tommaso d'Aquino, la \"Summa Theologiae\", fu da lui concepita alla stegua del processo di edificazione delle grandi cattedrali europee: come la teologia ha lo scopo di rendere trasparenti alla ragione i fondamenti della fede, cos\u00ec l'architettura, in particolare quella delle chiese romaniche del Duecento, divent\u00f2 lo strumento collettivo per l'educazione del popolo e della sua partecipazione alla Verit\u00e0 rivelata.\nMentre Tommaso contribuiva cos\u00ec alla rinascita e alla diffusione dell'aristotelismo nell'Europa cristiana, il suo contemporaneo Bonaventura di Bagnoregio fu invece il maggiore esponente della corrente neoplatonica. Nella riflessione di Bonaventura, speculare sotto certi aspetti a quella di Tommaso, non si trovano monumentali architetture razionali, bens\u00ec il prevalere di un sentimento mistico ispirato alla religiosit\u00e0 di San Francesco d'Assisi. In lui permase centrale il tema agostiniano dell'illuminazione divina, sia pure riservato ai soli concetti spirituali. Secondo Bonaventura infatti, mentre la sensibilit\u00e0 \u00e8 strumento opportuno per l'anima, che attraverso la realt\u00e0 empirica giunge alla formazione dei concetti universali, per la conoscenza dei principi spirituali occorre l'illuminante grazia divina.\nLa via dell'illuminazione \u00e8 dunque quella che porta a cogliere le essenze eterne, e ad alcuni permette persino di accostarsi a Dio. L'illuminazione guida anche l'azione umana, in quanto solo essa determina la \"sinderesi\", cio\u00e8 la disposizione pratica al bene. Permane qui, com'\u00e8 chiaro, il valore conoscitivo e morale del mondo ideale platonico ma il tutto \u00e8 trasfigurato dall'esigenza religiosa della salita dell'uomo verso Dio.\nMentre Tommaso e Bonaventura insegnarono soprattutto a Parigi, altre scuole crebbero di rinomanza, come quelle di Oxford e di Colonia. Il pi\u00f9 importante maestro di Oxford fu Ruggero Bacone, che rifacendosi alla distinzione introdotta dagli aristotelici tra scienza e fede, individu\u00f2 due diverse fonti della conoscenza: la ragione, la quale per\u00f2 si basa sempre su un sapere mediato, e l'intuizione, che invece attinge immediatamente al dato. Quest'ultimo pu\u00f2 essere di natura mistica, se concerne le verit\u00e0 teologiche della Rivelazione, oppure sperimentale, se attinente alle verit\u00e0 del mondo naturale. La distinzione tra questi due ambiti, che fu anticipata nei suoi sviluppi anche dalla scuola di Chartres, tender\u00e0 col tempo ad accentuarsi sempre pi\u00f9.\nCrisi della Scolastica.\nLa disputa sugli universali aveva intanto trovato una soluzione nel compromesso elaborato da Alberto Magno e Tommaso d'Aquino, sostenitori del realismo moderato, secondo cui gli universali sono:\nNella questione tuttavia si inser\u00ec il teologo scozzese Duns Scoto, che sollev\u00f2 il problema dell\"'haecceitas\", ossia dell'essenza che determina un particolare oggetto in un certo modo (\"hic et nunc\") rendendolo \"questo qui\". Degli universali che sono all'origine delle singole realt\u00e0, secondo Scoto, non si pu\u00f2 dire nulla, essendo impossibile stabilire il \"perch\u00e9\" del loro essere cos\u00ec e non diversamente. In tal modo, Duns Scoto sottoline\u00f2 anche l'aspetto apofatico e ignoto di Dio, sostenendo l'esistenza di un limite intrinseco di ogni sapere umano: se la logica vuole essere consistente, deve rinunciare a indagare ci\u00f2 che per sua natura non pu\u00f2 avere una risposta razionale. Egli affermava bens\u00ec, sulla scia di Parmenide, la necessit\u00e0 di essere dell'Essere, ma l'impossibilit\u00e0 di necessitarne il contenuto, di dargli cio\u00e8 un predicato razionalmente giustificabile.\nSi apr\u00ec cos\u00ec la strada a una sostanziale sfiducia nella ragione umana di poter indagare i misteri della fede, laddove invece la caratteristica peculiare della filosofia medievale era stata proprio l'assimilazione di Dio alla Logica, in virt\u00f9 del fatto che Dio nei Vangeli era presentato come \"Logos\" (Princ\u00ecpio logico). Scoto in particolare fu un assertore della dottrina del volontarismo, secondo cui Dio sarebbe animato da una volont\u00e0 incomprensibile e arbitraria, del tutto slegata da criteri razionali che ne limiterebbero la libert\u00e0 d'azione. Questa posizione ebbe come conseguenza un crescente fideismo, ossia una fiducia cieca in Dio, non motivata da argomenti.\nAl fideismo ader\u00ec soprattutto Guglielmo di Ockham, esponente della corrente nominalista, all'interno della quale egli giunse a negare alla Chiesa il ruolo di mediazione tra Dio e gli uomini. Basandosi su una concezione riduzionista del sapere (all'origine del suo famoso \"rasoio\"), Occam critic\u00f2 i concetti di causa e di sostanza, da lui giudicati metafisici, in favore di un approccio empirico alla conoscenza. Radicalizzando la teologia di Scoto, afferm\u00f2 che Dio non ha creato il mondo per \u00abintelletto e volont\u00e0\u00bb come sosteneva Tommaso d'Aquino, ma per sola volont\u00e0, e dunque in modo arbitrario, senza n\u00e9 regole n\u00e9 leggi. Come Dio, anche l'essere umano \u00e8 del tutto libero, e solo questa libert\u00e0 pu\u00f2 fondare la moralit\u00e0 dell'uomo, la cui salvezza per\u00f2 non \u00e8 frutto della predestinazione, n\u00e9 delle sue opere. \u00c8 soltanto la volont\u00e0 di Dio che determina, in modo del tutto inconoscibile, il destino del singolo essere umano.Giovanni Buridano riprese inizialmente le tesi di Occam, cercando poi di conciliarle con la fisica aristotelica.\nIn Germania, intanto, Meister Eckhart poneva le basi della mistica speculativa tedesca, accentuando per parte sua il carattere misterioso e imperscrutabile di Dio, elaborando una teologia negativa radicalmente apofatica. Secondo Eckhart, Dio genera se stesso e il proprio Figlio negli uomini, in un atto creativo continuo e ininterrotto. Di qui il suo insegnamento rivolto alla cura dell'anima e della preghiera contemplativa: \u00abL'occhio, nel quale io vedo Dio, \u00e8 lo stesso occhio, da cui Dio mi vede; il mio occhio e l'occhio di Dio sono un solo occhio ed una sola conoscenza\u00bb; \u00abChi ha realizzato Dio sente il gusto di tutte le cose in Dio\u00bb.\nAffini al misticismo di Eckhart furono i toni utilizzati dall'anonimo autore inglese della \"Nube della non conoscenza\", in cui si sono riscontrati molti punti di contatto e di convergenza, pur nella diversit\u00e0 di molti presupposti, con la meditazione del Buddhismo Zen. Nel testo si parla di una \"caligo ignorantiae\", ma l'immagine della nube \u00e8 certamente di derivazione biblica, in quanto vi si trovano numerosi passi della Bibbia in cui Dio \u00e8 rappresentato \u00abavvolto da nubi e tenebre\u00bb, e di cui si dice che \u00abrisiede nella nube\u00bb.\nRinascita umanistica della teologia.\nNel XIV secolo la corrente realista e quella nominalista avevano preso a diversificarsi sempre pi\u00f9, fino a dare origine a due distinti filoni di pensiero, che lacerarono la Scolastica, gettandola in una crisi che fu aggravata dalla perdita di autonomia politica del clero a causa della cattivit\u00e0 avignonese. Le uniche riflessioni in ambito realista consistettero quindi in riformulazioni della teologia precedente basate sul principio di autorit\u00e0.\nCon la rinascita umanistica si inizi\u00f2 a respirare un clima nuovo, grazie soprattutto all'opera del teologo e matematico Nicola Cusano (1401\u00a0\u2013 1464) che tent\u00f2 un punto di sintesi tra quelle due correnti teologiche. Egli infatti, ricorrendo al principio della \u00ab\"dotta ignoranza\"\u00bb, conciliava il metodo argomentativo della scolastica con l'apofatismo estremo dei neoplatonici tardo-medievali: rifacendosi a Socrate, egli afferm\u00f2 che vero sapiente non \u00e8 colui che possiede la verit\u00e0, bens\u00ec colui che conosce la propria ignoranza, ed \u00e8 quindi consapevole dei propri limiti. Non si pu\u00f2 infatti essere consci della propria ignoranza senza avere gi\u00e0 parzialmente o inconsciamente intravisto cos'\u00e8 che non sappiamo. L'ignorante assoluto, viceversa, non ha neppure coscienza della propria ignoranza.\nIl sapere umano \u00e8 sempre congetturale, eppure Dio non \u00e8 totalmente ignoto, ma anzi si riflette nell'uomo, che \u00e8 dunque un microcosmo, un Dio in miniatura. Esiste cio\u00e8 una corrispondenza tra le strutture intellettive divine e quelle umane, nonch\u00e9 tra queste e l'intelligenza oggettivata del cosmo. Dio \u00e8 l\"'implicatio\" dell'Essere, mentre l'universo \u00e8 la sua esplosione in grande. Si tratta di un Dio concepito dinamicamente, che si nasconde (\"Deus absconditus\") nel dare origine al mondo, ma al quale ci si pu\u00f2 innalzare grazie all'intelletto intuitivo, che rappresenta la dimensione \"divina\" dell'uomo, distinta dalla ragione: a differenza della logica razionale, infatti, che \u00e8 limitata dal principio di non-contraddizione comune anche agli animali, l'intelletto pu\u00f2 arrivare a intuire l'Uno, ossia la comune radice di tutto ci\u00f2 che una volta esplicatosi nel mondo appare invece contraddittorio alla semplice ragione, riuscendo a coglierne unitariamente il molteplice tramite quella \"coincidentia oppositorum\" (\u00abcoincidenza degli opposti\u00bb) che \u00e8 propria di Dio.\nCon Cusano la teologia cristiana prese a svilupparsi anche al di fuori degli ambienti ecclesiastici, e segn\u00f2 un deciso ritorno alla tradizione platonico-agostiniana come a quella aristotelica, anche se Aristotele appariva in genere meno ispirato. Marsilio Ficino, intitolando la sua opera pi\u00f9 celebre \"Theologia platonica\", un\u00ec Cristianesimo e platonismo in una \u00abpia filosofia\u00bb antitetica alle correnti di pensiero atee e materialiste. L'anima, per Ficino, non \u00e8 semplice forma del corpo, ma \u00e8 immortale; la sua funzione \u00e8 quella di incarnarsi per riunire lo spirito e la corporeit\u00e0, Dio e la materia, che rappresentano i due estremi dell'universo.\nCome in Cusano, l'anima umana \u00e8 dunque a immagine del suo Creatore; essa si trova al centro di quel movimento circolare attraverso il quale Dio si disperde nel mondo a causa del suo amore infinito, per poi produrre nuovamente negli uomini il desiderio di ricongiungersi a Lui.Alla tradizione neoplatonica si ricolleg\u00f2 anche Pico della Mirandola, riconciliandola per\u00f2 con l'aristotelismo e con altri elementi culturali e religiosi, come l'ermetismo e la cabala ebraica, secondo un ideale di concordia universale. Non manca neppure in Pico la sottlineatura della centralit\u00e0 dell'uomo, al quale Dio ha donato la dignit\u00e0 di essere il libero artefice del proprio destino, non essendo egli n\u00e9 animale n\u00e9 angelo, ma potendo diventare l'uno o l'altro coltivando i \u00absemi d'ogni sorta\u00bb che vi sono in lui:\nPartendo invece da posizioni meno dottrinali e pi\u00f9 attinenti all'aspetto della condotta pratica, Erasmo da Rotterdam si propose di riformare la Chiesa e la teologia per ricondurla al cristianesimo delle origini. Anche Erasmo ebbe comunque presenti i valori del mondo classico, da lui riassunti nell'ideale dell\"'humanitas\", cio\u00e8 della greca \"filantropia\" (l'amore per l'umanit\u00e0), che andava secondo lui conciliata con la \"pietas\", nucleo centrale del cristianesimo, che si doveva basare su una fede radicata nell'interiorit\u00e0 dell'animo. Egli predic\u00f2 una tolleranza religiosa che facesse a meno di cacce all'eretico e di aspre contese critiche e dottrinali.\nPer riformare e purificare la vita della fede, Erasmo elabor\u00f2 quindi un progetto generale di riforma religiosa fondata su un'educazione culturale, volta a porre rimedio al pericolo di una teologia scolastica che gli sembrava impaludata in questioni inutili e distanti dalla prassi cristiana. Il suo progetto tuttavia naufrag\u00f2 di fronte all'avvento della Riforma di Lutero, contro cui Erasmo decise a malincuore di scontrarsi sul tema decisivo del libero arbitrio.\nRiforma e Controriforma.\nRecependo gli influssi della cultura nominalista che dominavano l'universit\u00e0 di Erfurt, Martin Lutero oper\u00f2 un'interpretazione letterale di alcuni passi di San Paolo, come il seguente: \u00abNoi riteniamo, infatti che l'uomo \u00e8 giustificato per la fede, indipendentemente dalle opere della Legge\u00bb. \nLutero ne trasse la conseguenza che solo grazie alla fede, infusa dalla grazia divina, sia possibile la salvezza. Egli infatti intendeva il termine \"giustificato\" in senso letterale (\"iustum facere\"): essere resi giusti da ingiusti che siamo per natura, per via del peccato originale. Ne risult\u00f2 la negazione del libero arbitrio. La sua dottrina, derivata in gran parte da quelle di Wycliff e di Hus, si fece quindi promotrice di una Riforma sintetizzabile nei seguenti punti:\nLutero cos\u00ec fece propria la teoria della predestinazione secondo una linea di interpretazione che va da San Paolo ad Agostino. Respinse inoltre ogni intromissione nella teologia da parte della filosofia greca, non solo di Aristotele, ma anche di Platone. Le Sacre Scritture divennero per lui l'unica fonte della Rivelazione. Tuttavia altri esponenti della Riforma, tra cui spicca Filippo Melantone, si preoccuparono di dare una sistemazione dottrinale alle sue tesi proprio ricorrendo alla filosofia classica e umanistica. Ad esempio la \"Confessione augustana\" di Melantone \u00e8 a tutt'oggi considerata uno dei testi base delle Chiese protestanti di tutto il mondo.\nCon la Riforma luterana l'Europa venne accesa da una serie di dispute dottrinali che ruppero l'unit\u00e0 dei cristiani d'Occidente. Invano Erasmo si adoper\u00f2 per ricomporre la frattura, sostenendo che il libero arbitrio \u00e8 stato viziato ma non distrutto completamente dal peccato originale, e che senza un minimo di libert\u00e0 da parte dell'uomo la giustizia e la misericordia divina diventano prive di significato. Le sue critiche a Lutero sono sintetizzabili nei seguenti punti, da lui esposti nel \"De libero arbitrio\":\nLutero gli rispose nel \"De servo arbitrio\" in cui spieg\u00f2 che l'uomo pu\u00f2 avere una certa libert\u00e0 in ambiti inferiori, ma \u00e8 pur sempre Dio, quello \"absconditus\" della tradizione occamista, a spingerlo in direzione della dannazione o della salvezza. Quest'ultima era per lui pi\u00f9 importante di qualsiasi libert\u00e0.\nAlla concezione volontaristica di Dio ader\u00ec anche Giovanni Calvino, che radicalizz\u00f2 il concetto di predestinazione fino a interpretarlo in un senso rigorosamente determinista. \u00c8 la Provvidenza a guidare gli uomini, indipendentemente dai loro meriti, sulla base della prescienza e onnipotenza divina. L'uomo tuttavia pu\u00f2 ricevere alcuni \"segni\" del proprio destino ultraterreno in base al successo o meno ottenuto nella propria vita politica ed economica.\nA Calvino seguirono altri riformatori come Ulrico Zwingli, ma anche la Chiesa cattolica si fece promotrice di una propria \"riforma\", oggi nota col termine \"Controriforma\", per rimediare alla perdita dell'unit\u00e0 dei fedeli, e dare attuazione a quei processi di rinnovamento che erano comunque gi\u00e0 da tempo presenti al suo interno, ad opera ad esempio di Girolamo Savonarola o dello stesso Erasmo da Rotterdam. L'espressione pi\u00f9 compiuta della Controriforma avvenne nel Concilio di Trento, che stabil\u00ec i seguenti punti:\nFurono fondati anche nuovi ordini religiosi, tra cui la Compagnia di Ges\u00f9 ad opera di Ignazio di Loyola. Questi elabor\u00f2, sperimentandolo in prima persona, un particolare metodo di preghiera e contemplazione, fondato sul \"discernimento\": si trattava di una serie di esercizi spirituali (\"Ejercicios espirituales\") basati sull'insegnamento della \"Seconda lettera ai Corinzi\" di Paolo di Tarso: \u00abesaminate voi stessi, fate la prova su voi stessi\u00bb. I geuiti contribuirono alla nascita di quel movimento teologico noto come \"Seconda scolastica\", che si proponeva di far rivivere il pensiero medievale di Tommaso d'Aquino, oltre a quello greco di Aristotele, e in misura minore di Platone. Il principale esponente della nuova scolastica fu Francisco Su\u00e1rez. Tra gli altri, anche Teresa d'Avila contribu\u00ec all'attivit\u00e0 riformatrice della Chiesa, esprimendo l'importanza della meditazione e del raccoglimento interiore, nel quale l'estasi non dev'essere per\u00f2 un'esperienza di contemplazione fine a s\u00e9 stessa, ma funzionale all'azione.\nMolinismo e giansenismo.\nNel XVII secolo si assistette alla nascita della dottrina teologica giansenista, cos\u00ec chiamata dal nome del fondatore Giansenio (1585-1638), che si poneva a met\u00e0 strada fra il protestantesimo e il cattolicesimo. Il proposito di Giansenio era quello di ricondurre la Chiesa cattolica alla dottrina originaria di Agostino d'Ippona, che egli riteneva in contrasto con la morale ecclesiastica gesuitica divenuta corrente, secondo cui invece la salvezza era sempre possibile per l'uomo dotato di buona volont\u00e0, stando all'insegnamento del gesuita spagnolo Luis de Molina (1535-1600), padre del cosiddetto molinismo.\nLa posizione molinista si basava in particolare sui seguenti punti:\nIl giansenismo riteneva invece che l'uomo sia corrotto dalla concupiscenza e che senza la grazia sia destinato a peccare e compiere il male; questa corruzione viene trasmessa ereditariamente. Il punto centrale del sistema di Sant'Agostino risiedeva per i Giansenisti nella differenza essenziale tra il governo divino della grazia prima e dopo la caduta di Adamo. All'atto della creazione Dio avrebbe dotato l'uomo di piena libert\u00e0 e della \u00abgrazia sufficiente\u00bb, ma questi l'aveva persa con il peccato originale. Allora Dio avrebbe deciso di donare, attraverso la morte e resurrezione di Cristo, una \u00abgrazia efficace\u00bb agli uomini da lui predestinati, resi giusti dalla fede e dalle opere. La questione port\u00f2 a una serie di dispute tra i religiosi di Port-Royal e i gesuiti molinisti, risolte con il formulario \"Regiminis apostolicis\".\nAl giansenismo ader\u00ec tra gli altri Blaise Pascal, autore dei \"Pensieri\", con cui si proponeva di compiere una poderosa apologia del Cristianesimo. La teologia di Pascal \u00e8 incentrata su una profonda analisi della condizione umana, in rapporto alla verit\u00e0 divina rivelata dal Cristo:\nLa miseria dell'uomo, secondo Pascal, \u00e8 di essere senza Dio; la sua natura \u00e8 decaduta dalla natura immortale e divina in cui era nato, a causa del peccato originale. Solo l'infinita pienezza della religione pu\u00f2 riempire l'infinito vuoto dell'animo umano, e, tra le tante, solo quella cristiana riesce a esprimere il senso della duplicit\u00e0 e della contraddizione in cui si dibatte l'essere umano. In polemica contro Cartesio, egli rimarc\u00f2 la differenza fra un Dio che \u00e8 pensato solamente come Architetto dell'universo, come Ente meccanico, e non come Essere libero, Padre degli uomini e nostro Salvatore, che opera nella storia per amore: \nAccanto allo spirito geometrico (\"esprit g\u00e9om\u00e9trique\"), l'uomo possiede uno spirito di finezza (\"esprit de finesse\"), senza il quale potr\u00e0 conoscere, ma non sentire Dio, il Dio di Abramo, di Isacco e di Giacobbe.\nLa fede, per Pascal, nasce anche dalla pratica dell'esteriorit\u00e0: coloro che non hanno fede dovrebbero comportarsi come se l'avessero, praticando riti e frequentando i Sacramenti per un certo tempo, finch\u00e9 alla fine, sottomessi ai dettami della fede, la fede stessa nascer\u00e0 nei cuori, non perch\u00e9 essa sia frutto dell'abitudine, ma perch\u00e9 l'abitudine e l'umilt\u00e0 preparano il cuore a riceverla, che \u00e8 dono di Dio:\nLa teologia nel pensiero moderno.\nL'opera di Pascal rappresent\u00f2 un modo nuovo di concepire la teologia dopo che la Riforma aveva messo in crisi i sistemi di pensiero scolastici e rinascimentali. Questi avevano comunque trovato un ultimo rappresentante in Tommaso Campanella (1568-1639), il quale aveva conciliato il realismo tomista con la tradizione agostiniana, accordandoli con una visione trinitaria di Dio che si esprime nelle tre \u00abprimalit\u00e0\u00bb: \"Posse\", \"Nosse\", \"Velle\" (Potenza, Sapienza, Amore). Esse sono partecipate da Dio ad ogni creatura, ma \u00e8 nell'uomo, fatto a Sua immagine e somiglianza, che il Creatore giunge a rivelarsi pienamente attraverso l'autocoscienza. Riprendendo Agostino, Campanella osservava questo: anche chi afferma di non sapere nulla, ha per\u00f2 coscienza di s\u00e9 come di persona che non sa; e quindi conosce cosa sia il sapere e la verit\u00e0, perch\u00e9 altrimenti non sarebbe neppure consapevole di ignorarli. Ne consegu\u00ec che il \u00abconoscere \u00e8 \"essere\"\u00bb, ossia la conoscenza \u00e8 condizione immediata del prodursi della realt\u00e0. Il recupero dell'autocoscienza pu\u00f2 avvenire solo per mezzo della religione, che Campanella riteneva connaturata all'uomo e perci\u00f2 intendeva anche in un'ottica naturalista; nella sua utopia della \"Citt\u00e0 del Sole\" egli la vedeva realizzata nel Cristianesimo in tutta la sua autenticit\u00e0, profondendosi in un'apologia della Chiesa cattolica e in una glorificazione di Cristo, re dell'universo e Ragione incarnata.\nConclusasi la stagione rinascimentale, in filosofia e in teologia torn\u00f2 a prevalere un indirizzo di pensiero nominalista, esplicitamente rilanciato da autori come Thomas Hobbes. Si torn\u00f2 a negare valore alle essenze universali, assimilate a semplici parole arbitrarie prive di fondamento ontologico, secondo una visione radicalmente meccanicistica. Anche Galileo Galilei, che pure accolse da Aristotele e Platone il modello deduttivo-matematico, progett\u00f2 un'analisi dell'esperienza limitata agli aspetti quantitativi della realt\u00e0, rinunciando alla conoscenza delle qualit\u00e0 e delle essenze. Galilei sostenne inoltre che l'autorit\u00e0 religiosa andava separata da quella in ambito scientifico, attestandosi su posizioni oggi sostanzialmente condivise dai teologi cattolici, sin da allora tuttavia preoccupati che l'autonomia del metodo scientifico potesse sconfinare in una presunzione di superiorit\u00e0 sulla religione stessa.\nIl compito di fondare un'autonomia della ragione fu assunto tra gli altri da Cartesio, il quale si fece portatore di una visione meccanicistica della natura ancora pi\u00f9 radicale. Andando alla ricerca di un metodo a cui sottomettere ogni verit\u00e0, egli si bas\u00f2 sul \"Cogito ergo sum\" per giungere alla dimostrazione di Dio come garante del metodo. La sua concezione, a cui Pascal rimprover\u00f2 di strumentalizzare Dio per \u00abdare un tocco al mondo\u00bb, inaugur\u00f2 il modo di pensare tipico del deismo, cio\u00e8 di una religiosit\u00e0 che basandosi sulla ragione prescinde completamente da ogni rivelazione positiva. Anche Locke, pur contrapponendosi a Cartesio, vi ader\u00ec; convinto nominalista, egli giudic\u00f2 infondate le idee di essenza e di sostanza, perch\u00e9 non ricavabili direttamente dall'esperienza. Ai vari tentativi di abolire in tal modo la metafisica tradizionale reag\u00ec Gottfried Leibniz, che rifacendosi alla teologia neoplatonica e aristotelica decret\u00f2 il fallimento del meccanicismo; cercando al contempo di superare la visione deistica religiosa di Spinoza, egli l'accolse in un'ottica pi\u00f9 propriamente cristiana, capace di conciliare l'unit\u00e0 spinoziana con una realt\u00e0 pluralistica che salvaguardasse la libert\u00e0 degli individui. L'Essere \u00e8 per Leibniz suddiviso in un numero infinito di monadi, ossia \"centri di forza\" simili alle \"entelechie\" aristoteliche, le quali sono per\u00f2 tutte coordinate da Dio secondo un\"armonia prestabilita\", termine ripreso dalla teologia scolastica.\nDio \u00e8 la monade suprema e riassume in s\u00e9, nella propria appercezione, le singole visuali di tutte le altre monadi. Fondando la Teodicea, ossia quella branca della teologia volta a studiare la giustizia divina in rapporto alla presenza del male nel mondo, Leibniz sostenne che Dio \u00e8 assolutamente libero nel suo agire, eppure la Sua opera creatrice non \u00e8 il risultato di un atto arbitrario; Dio ha scelto di creare il migliore dei mondi possibili per un'esigenza di moralit\u00e0. Si tratta quindi di una razionalit\u00e0 superiore a quella meramente meccanica, che d\u00e0 luogo a un finalismo nel quale anche il male trova la sua giustificazione: come elemento che nonostante tutto concorre al bene e che \"all'infinito\" si risolve in quest'ultimo.\nAlla tradizione neoplatonico-aristotelica si rifece anche Giambattista Vico, secondo il quale il passaggio dal pensiero all'essere non pu\u00f2 avvenire attraverso un metodo razionale come era in Cartesio, ma solo per via immediata, con la partecipazione e l'imitazione della mente divina, in cui si trovano quelle idee eterne che si sviluppano in divenire nella storia. Questa \u00e8 guidata dalla Provvidenza, che in Vico sembra ricalcare quella di Plotino: essa infatti, per via del libero arbitrio degli uomini, non pu\u00f2 impedire talora la regressione nella barbarie. Se guidata dalla Provvidenza, la ragione pu\u00f2 aspirare alla scienza e alla verit\u00e0 su Dio, \"primus Factor\", \u00abcomprensione di tutte le cause\u00bb: \u00abDa tutto ci\u00f2 che si \u00e8 in quest'opera ragionato, \u00e8 da finalmente conchiudersi che questa Scienza porta indivisibilmente seco lo studio della piet\u00e0, e che, se non siesi pio, non si pu\u00f2 daddovero esser saggio\u00bb.\nDa un diverso punto di vista invece l'empirista George Berkeley si proponeva di difendere i valori della religione cristiana: partendo da un nominalismo estremo, egli giunse su posizioni idealistiche negando consistenza alla stessa realt\u00e0 materiale, poich\u00e9 la riteneva un'astrazione ingiustificata. \u00c8 Dio che fa sorgere in noi l'impressione delle percezioni: non esiste dunque altra realt\u00e0 al di fuori di quella spirituale divina (\"esse est percipi\").\nDi fronte all'esito scettico a cui giunger\u00e0 l'empirismo anglosassone con David Hume, Kant ritenne, sulla scia di Galilei, che l'ambito della fede andasse slegato da quello della scienza. Concependo l'essere come un semplice quantificatore e non un predicato, nella \"Critica della ragion pura\" egli interpretava il cosmo alla stregua di un meccanismo sottomesso alle leggi dell\"'io penso\", per il quale ogni realt\u00e0 per poter essere conosciuta doveva prima entrare a far parte della nostra esperienza. Dio pertanto, non potendo essere sperimentato, venne assimilato a un puro ideale regolativo, che nella \"Critica della ragion pratica\" divent\u00f2 un'esigenza psicologica da porre come postulato dell'agire etico, con il ruolo di dare compensazione alle ingiustizie terrene. Kant era sostanzialmente un deista che cerc\u00f2 di spiegare razionalmente i dogmi del cristianesimo, da lui ritenuta l'unica religione che potesse rientrare nell'alveo di quella naturale. Egli ad esempio assimil\u00f2 il peccato originale all'inclinazione umana ad agire volontariamente contro la legge morale (\"male radicale\").\nSe durante l'illuminismo si assistette a una generale adesione al desimo sul modello kantiano, il romanticismo si apr\u00ec invece nel segno di una forte reazione a questa concezione. Johann Georg Hamann sostenne l'esigenza di un rapporto intimo e personale con Dio, che si esprime nei linguaggi come la poesia. Per Goethe la natura, lungi dall'essere un meccanismo, era piuttosto l'\u00ababito vivente della divinit\u00e0\u00bb. Fichte, primo esponente dell'idealismo tedesco, pur aderendo all'impianto del criticismo kantiano, si accoster\u00e0 sempre pi\u00f9 ad una visione mistico-religiosa, fino a interpretare il proprio idealismo alla luce del \"Prologo di Giovanni\": l'Io assoluto, che a differenza di Kant era per lui il fondamento non solo della conoscenza, ma anche dell'Essere, fu da Fichte assimilato a Dio Padre che si rivela attraverso il \"Logos\", ossia la Sapienza di cui dispone l'uomo. Questo sapere, per\u00f2, non fa cogliere l'Assoluto stesso, cos\u00ec da poterne dedurre ogni altra realt\u00e0, altrimenti l'idealismo stesso sarebbe creatore, poich\u00e9 coinciderebbe con l'atto creativo di Dio. La filosofia invece si limita a ricostruire per via teorica le condizioni del prodursi della realt\u00e0. Il \"Logos\" di cui parla Giovanni \u00e8 solo la manifestazione fenomenica di Dio, come del resto insegnava la teologia negativa dei neoplatonici; solo nell'agire morale, e quindi nella fede, l'idealismo trova il proprio fondamento rivelando la sua superiorit\u00e0 rispetto al realismo, ma proprio per questo esso deve naufragrare, oltre se stesso, nell'Uno assoluto, situato al di l\u00e0 di ogni sapere.\nSeguendo Fichte, e respingendo gli approdi di Jacobi e Schleiermacher basati su una pura fede che rifiutava la ragione, Friedrich Schelling cerc\u00f2 di approfondire la struttura ontologica dell'Assoluto. Richiamandosi al neoplatonismo, Schelling vedeva nella Natura lo \u00abspecchio finito dell'infinito\u00bb, dunque come un organismo vivente che si evolve dai gradi inferiori fino ad acquisire autocoscienza nell'uomo. Una concezione agli antipodi del meccanicismo, ripresa in parte dalla kantiana \"Critica del Giudizio\".\nConciliando criticismo e dogmatismo, Schelling vedeva inizialmente Dio come \"Indifferenza\" di Spirito e Natura, permeato da una polarit\u00e0 che ce lo presenta ora come trascendente, ora come immanente. L'Assoluto pu\u00f2 essere colto solo al di sopra di una mediazione razionale, tramite intuizione intellettuale, o nel momento estetico dell'arte: concezione antitetica a quella hegeliana secondo cui invece la ragione stessa era Assoluta, attribuendosi il diritto di stabilire cosa \u00e8 reale e cosa non lo \u00e8, sulla base dell'interazione logico-dialettica fra tesi antitesi e sintesi.\nSchelling reag\u00ec al panlogismo panenteista di Hegel riaffermando i valori della trascendenza e della libert\u00e0. Ricollegandosi ai mistici cristiani come Jacob B\u00f6hme, giunse a imprimere una svolta decisiva alla teologia sostenendo che Dio non \u00e8 un Essere statico ma in divenire, che in Lui \u00e8 presente un aspetto oscuro e inconscio, e che il male non \u00e8 semplice negativit\u00e0 o privazione come affermava l'agostinismo, ma possiede una sua positivit\u00e0: una positivit\u00e0 che per\u00f2 non \u00e8 neppure da intendersi in forma manichea come contrapposizione al bene. Il male \u00e8 invece il risultato della libera volont\u00e0 dell'uomo che ha scelto la strada della ribellione, mettendo in atto quella scissione che in Dio era presente in forma latente, seppure come possibilit\u00e0 gi\u00e0 vinta. Il male inoltre, che sarebbe inspiegabile alla luce del sistema hegeliano imperniato sulla necessit\u00e0, \u00e8 tale proprio per la sua irrazionalit\u00e0, eppure la ragione si deve sforzare di comprenderlo, con l'aiuto della fede. L'uomo infatti \u00e8 un Dio decaduto, fatto a immagine del suo Creatore, ma nel quale traspare gi\u00e0 la redenzione: questa si attua con la Rivelazione, che rappresenta l'aspetto storico di Dio, complementare a quello puramente logico-negativo della filosofia. Il Dio di Schelling dunque non \u00e8 solamente filosofico, ma \u00e8 un Dio vivente, Personale, che si rivela anche attraverso i miti pagani e infine pienamente con l'Incarnazione del Cristo, che non \u00e8 una verit\u00e0 razionale mascherata come sosteneva Hegel, ma \u00e8 per Schelling l'attestazione del carattere intimamente storico della religione cristiana. Poich\u00e9 la ragione non pu\u00f2 dominare l'Assoluto, ma essendone viceversa posseduta, essa deve sapersi aprire, con l'estasi, al dato empirico e all\"'esistenza\", senza i quali essa girerebbe a vuoto.\nIl richiamo all'esistenza venne fatto proprio da S\u00f8ren Kierkegaard, che ammirando Socrate e Cristo sottoline\u00f2 il divario esistente tra le categorie universali della logica, e la dimensione individuale del singolo uomo, irriducibile al pensiero razionale, la quale trova la propria condizione di autenticit\u00e0 solo al cospetto di Dio. Kierkegaard evidenzi\u00f2 la paradossalit\u00e0 e il senso del rischio propri della fede: il valore di questa consiste essenzialmente nella \"scelta\", generatrice del sentimento dell'angoscia. Kierkegaard portava l'esempio di Abramo, che messo alla prova accetta contro ogni ragionevolezza di compiere il sacrificio del figlio Isacco, sospinto unicamente dalla sua fiducia in Dio. La vita religiosa \u00e8 tale proprio in quanto va oltre gli stessi dettami dell'etica, comandando ci\u00f2 che al nostro senso morale appare scandaloso; ma nell'attimo in cui si sceglie di affidarsi completamente a Dio, Egli restituisce un significato nuovo e pi\u00f9 completo alle nostre azioni.\nInaugurando col suo esistenzialismo un nuovo tipo di teologia sperimentale, basato sullo studio delle tre modalit\u00e0 esistenziali che l'uomo pu\u00f2 attraversare in vita, Kierkegaard ribad\u00ec pi\u00f9 volte che il passaggio dall'una all'altra non avviene per una \"necessit\u00e0\" dialettica, tipica della filosofia di Hegel: quest'ultimo riteneva di poter sanare le contraddizioni della realt\u00e0 nella logica astratta dell'\"et et\", mentre a suo avviso esse sono lacerate da un drammatico \"aut aut\", di fronte al quale l'uomo si trova a sperimentare il senso del limite e dell'angoscia, che solo, tuttavia, pu\u00f2 alla fine liberarlo dalla noia e dalla tentazione di \u00abnon scegliere\u00bb in cui cade facilmente colui che rimane fermo allo stadio edonistico-estetico.\nTeologia contemporanea.\nSchelling e Kierkegaard rappresentarono la reazione cristiana al sistema filosofico onnicomprensivo di Hegel, che escludendo la trascendenza dalla teologia aveva risolto ogni problematica metafisica entro l'orizzonte logico-immanente della realt\u00e0. I suoi seguaci si divisero fra la \"destra hegeliana\" da un lato, convinta che Hegel avesse inquadrato e convalidato filosoficamente i concetti essenziali del Cristianesimo quali l'immortalit\u00e0 dell'anima, Dio come Persona, la Trinit\u00e0, e dall'altro la \"sinistra hegeliana\", i cui esponenti ritenevano invece che lo Spirito assoluto hegeliano non avesse nulla a che fare coi dogmi cristiani, dato che lo stesso Hegel sembrava interpretare questi ultimi in forma simbolica. Fra costoro spiccarono Ludwig Feuerbach, il quale, pur esaltando l'ateismo come percorso di liberazione verso un nuovo umanesimo, individu\u00f2 nel cristianesimo un contenuto positivo in grado di condurre alla vera essenza dell'uomo, essendo il Dio cristiano nient'altro che l'\u00abottativo del cuore\u00bb, ossia proiezione del desiderio umano, da riscoprire capovolgendo la teologia in antropologia. Un altro esponente della sinistra hegeliana fu Karl Marx, che invece assolutizzando la storia accus\u00f2 apertamente la teologia di essere una sovrastruttura culturale alienante che offuscherebbe la vera e oggettiva coscienza sociale che l'uomo avrebbe di s\u00e9 come individuo storico.\nA partire dalla seconda met\u00e0 dell'Ottocento la teologia cristiana sub\u00ec anche gli attacchi del positivismo, che elevava la scienza a criterio supremo di conoscenza, in grado di dettare legge in tutti i campi, compresi quello morale e religioso. Da un altro punto di vista, Nietzsche neg\u00f2 che esistessero valori supremi di riferimento, ragion per cui il cristianesimo con la sua teologia metafisica sarebbe stata espressione di una volont\u00e0 di potenza, avente origine da un sostanziale nichilismo di fondo. Per parte loro, anche le nuove scienze come la sociologia, la psicoanalisi freudiana, l'antropologia evoluzionista, furono portatrici di una visione atea del mondo, concependo la religione come fenomeno risultante da meccanismi sociali e psicologici. Fu per rispondere a queste nuove minacce che papa Leone XIII, con l'enciclica \"Aeterni Patris\" del 1879, promosse un movimento di ritorno alla filosofia tomistica, che venne detto perci\u00f2 \"neoscolastico\". Da esso prender\u00e0 le mosse la teologia cattolica contemporanea, che si configura quindi come un tentativo di risposta alla crisi occidentale del sistema dei valori cristiani.\nI maggiori pensatori neoscolastici del Novecento furono in particolare Jacques Maritain ed \u00c9tienne Gilson, i quali si proposero di rivalutare la teologia metafisica con il suo orizzonte trascendente, difendendola dai giudizi negativi del positivismo. D'altro lato combatterono le istanze idealistiche eccessivamente incentrate sul soggetto proprie delle filosofie di Cartesio e di Kant, in favore di una rivalutazione del realismo. I nuovi teologi si mostrarono in genere pi\u00f9 propensi ad un raffronto con le critiche di Feuerbach che non di Marx, il cui ateismo era ritenuto una conseguenza di quello feuerbachiano: essi tentarono di mostrare l'opinabilit\u00e0 del presupposto di Feuerbach secondo cui era necessario negare Dio perch\u00e9 si compisse la liberazione dell'uomo. Veniva inoltre respinta ogni forma di modernismo teologico che cercasse un compromesso tra il cristianesimo e le eresie dell'epoca moderna.\nSul piano filosofico Martin Heidegger, pur appropriandosi della critica radicale di Nietzsche alla metafisica occidentale, vedeva nella sua volont\u00e0 di potenza il compimento di quello stesso atteggiamento metafisico e nichilista volto ad antropomorfizzare l'Essere, che gi\u00e0 con Hegel secondo lui aveva avuto il suo culmine. Negando la possibilit\u00e0 di una teologia \"naturale\", Heidegger riteneva che la filosofia debba servire soltanto a delimitare lo spazio del sacro, ma non pu\u00f2 in alcun modo occuparsi dei contenuti della fede, col pericolo di ridurre Dio a una nozione filosofica: la teologia per lui \u00e8 \u00abscienza di ci\u00f2 che \u00e8 disvelato nella fede, cio\u00e8 di ci\u00f2 che \u00e8 creduto\u00bb. Quella di Heidegger si accostava pertanto alla teologia negativa dei mistici neoplatonici, in particolare per ci\u00f2 che riguarda il tema della Parusia cristiana, che concepisce Dio come \"absconditus\", nascosto, ma che si attua nella storia, \u00abdando\u00bb se stesso attraverso il tempo. E il momento di questo rivelarsi e al contempo ritrarsi dell'Essere \u00e8 identificato da Heidegger come \"ereignis\", l'evento. L'uomo \u00e8 \u00abprogetto\u00bb calato nell'esistenza che ha il dovere di custodire e rivelare l'Essere, il cui senso \u00e8 andato smarrito a causa della manipolazione dell'ente operata dalla tecnica, e che, come in Kierkegaard, solo l'angoscia della dimensione autentica della scelta pu\u00f2 consentire di ritrovare.\nTeologia protestante.\nNel frattempo, in ambito protestante, dopo che nell'Ottocento era prevalsa la cosiddetta teologia liberale, formulata da autori come Ritschl, Harnack, Troeltsch, che tendevano a presentare il cristianesimo come il pi\u00f9 alto compimento di tutte le espressioni culturali dell'uomo, si assistette nel Novecento a un rovesciamento radicale di questa prospettiva ad opera di Karl Barth, secondo cui Dio \u00e8 il \"Totalmente Altro\" rispetto ad ogni realt\u00e0 puramente umana. La differenza e l'alterit\u00e0 sostanziale tra sacro e profano, salvezza e dannazione, fede e ragione, \u00e8 alla base della sua teologia dialettica, secondo cui l'unico modo per parlare di Dio consiste nel lasciarLo parlare, attraverso le Scritture. In tal modo Barth svuotava di significato la stessa vicenda storica umana, ritenendo che l'intervento della grazia dipendesse da un'impenetrabile volont\u00e0 di Dio, avulsa da ogni contesto..\nA differenza di Karl Barth, che riduceva Dio a pura negazione di ogni domandare umano, Paul Tillich sostenne invece che l'alterit\u00e0 tra uomo e Dio non andasse radicalizzata, ma concepita come mutua relazione; la teologia \u00e8 per lui una posizione \u00abdi frontiera\u00bb, che intende Dio come la \u00abprofondit\u00e0 dell'essere\u00bb nascosta all'interno delle varie dimensioni culturali umane. Per Tillich, il Dio di Abramo, Isacco e Giacobbe coincide con il Dio dei filosofi. A un tentativo di sintesi tra la teologia dialettica di Barth e la teologia liberale giunse quindi Rudolf Bultmann: ferma restando l'assoluta trascendenza di Dio, Bultmann ritenne che l'uomo possa aprirsi alla fede grazie ad un'anteriore comprensione di s\u00e9 e della propria esistenza. Questa \"pre-comprensione\" che egli propone sulla scia di Heidegger, va unita ad una \"demitologizzazione\" dei testi sacri, che sappia distinguere nella Bibbia tra il mito, che tende a rappresentare la trascendenza in forma antropomorfica, e il \"kerigma\", che costituisce il vero annuncio della salvezza.\nAndando oltre Barth, Dietrich Bonhoeffer, dalla cui opera trasse spunto la teologia protestante del secondo dopoguerra, sostenne che al giorno d'oggi occorreva prendere atto della definitiva scomparsa del sacro dal mondo, ma che non era il Dio cristiano a morire, bens\u00ec il Dio della religione e degli orpelli sacri, divenuto ormai improponibile. Rifacendosi a lui, anche altri teologi riconobbero gli aspetti positivi della secolarizzazione, ritenuti una conseguenza del fatto che Dio, presentandosi come semplice uomo in Cristo, si era per primo spogliato della sua stessa divinit\u00e0.\nTeologia cattolica.\nPi\u00f9 attenta alla tradizione fu la teologia cattolica, che a differenza di quella protestante non presenta isolate personalit\u00e0 di spicco, bens\u00ec scuole e correnti di pensiero. Le questioni maggiormente affrontate riguardarono l'esigenza di rinnovare la vita della Chiesa come luogo della presenza del Cristo nella sua dimensione liturgica, in particolare nell'eucaristia, uno studio della Rivelazione pi\u00f9 aderente al dettato biblico e pi\u00f9 attinente alla \"teologia kerigmatica\", e infine l'approfondimento del rapporto tra Dio e le sue modalit\u00e0 di manifestazione concreta nella vita ordinaria, attraverso soprattutto l'esercizio della carit\u00e0. Oltre ai gi\u00e0 citati Maritain e Gilson, che si espressero in favore di un cristianesimo \"umanistico\", Yves Congar propose una Chiesa intesa non tanto come \"istituzione\", bens\u00ec come \"comunit\u00e0\" di salvezza. Discostandosi dall'indirizzo tomistico prevalente, Pierre Teilhard de Chardin cerc\u00f2 una sintesi tra la fede nelle leggi del mondo e dell'evoluzione, e il contenuto della fede.\nAltri lavori come quelli del domenicano Marie-Dominique Chenu, di Karl Rahner, fautore di una \u00absvolta antropologica\u00bb, di Hans Urs von Balthasar, che esortava la Chiesa a rinnovarsi, prepararono il terreno al Concilio Vaticano II, che fece registrare un acceso dibattito sui temi del rapporto con le realt\u00e0 terrena e dei problemi della secolarizzazione, oltre a determinare un sempre pi\u00f9 marcato ecumenismo. Ad un'accentuazione del carattere escatologico del cristianesimo nel senso \"progressivo\" del termine contribu\u00ec la cosiddetta \u00abteologia della speranza\u00bb, che fece propri elementi politici e utopistici; ad essa seguirono, con impostazioni diverse, la teologia della liberazione, sorta in Sudamerica, che accoglieva gran parte dell'impianto ideologico marxista, la teologia nera e la teologia africana.\nDescrizione.\nIl termine \"teologia\" non compare come tale nelle Sacre Scritture, sebbene l'idea vi sia ampiamente presente. Il teologo Benjamin B. Warfield (1851-1921) propose la definizione divenuta classica: \u00abLa teologia \u00e8 quella scienza che tratta di Dio e delle relazioni tra Dio e l'universo\u00bb.\nLa teologia cristiana \u00e8 l'esercizio della ragione sul messaggio della rivelazione accolto dalla fede. Alla base c'\u00e8, dunque, il rapporto tra fede e ragione che la tradizione cattolica, ma non solo, concepisce all'insegna della complementarit\u00e0. Gli apologeti cristiani definivano infatti la propria fede come \"vera filosofia\", cio\u00e8 come autentica risposta alle domande filosofiche.\nNell'enciclica \"Fides et ratio\" di Giovanni Paolo II si legge in proposito: \nIn maggiore dettaglio, la teologia pu\u00f2 essere definita come la disciplina che: \nLe discipline teologiche.\nLa teologia cristiana contemporanea si \u00e8 suddivisa e organizzata in varie discipline, che riprendono e sviluppano i \"trattati\" fondamentali e tradizionali.\nIn molti seminari cristiani, i cinque indirizzi principali della teologia sono:\nI cinque rami possono essere ulteriormente suddivisi nel seguente modo:"}
{"id": "1666384", "revid": "767487", "url": "https://it.wikipedia.org/wiki?curid=1666384", "title": "La flaca (singolo)", "text": "La flaca \u00e8 una canzone scritta e cantata dagli Jarabe de Palo, ed estratta dal loro album d'esordio \"La flaca\" del 1996. Il singolo ha il merito di far conoscere il gruppo in tutto il mondo, facendogli ottenere un ottimo successo."}
{"id": "1666385", "revid": "767487", "url": "https://it.wikipedia.org/wiki?curid=1666385", "title": "Ritratto (Mia Martini)", "text": "Ritratto \u00e8 una raccolta di brani musicali di Mia Martini, pubblicata su 33 giri nel 1986 dalla etichetta Ricordi.\nLa raccolta.\nLa raccolta comprende brani tratti dagli album \"Nel mondo, una cosa\", \"\u00c8 proprio come vivere\" e \"Sensi e controsensi\"."}
{"id": "1666386", "revid": "287204", "url": "https://it.wikipedia.org/wiki?curid=1666386", "title": "Gaud\u00ec (album)", "text": ""}
{"id": "1666387", "revid": "22416", "url": "https://it.wikipedia.org/wiki?curid=1666387", "title": "Stazione di Villaspeciosa-Uta", "text": "La stazione di Villaspeciosa-Uta, gi\u00e0 \"stazione di Uta\", \u00e8 una fermata ferroviaria posta lungo la ferrovia Decimomannu-Iglesias che serve i comuni di Uta e Villaspeciosa (nel cui territorio \u00e8 compreso l'impianto).\nStoria.\nLa storia di questa fermata ferroviaria ha inizio con la costruzione da parte della Compagnia Reale delle Ferrovie Sarde della ferrovia Decimomannu-Iglesias. L'apertura del primo tronco, avvenuta il 6 luglio 1872 e riguardante il collegamento tra la stazione di Decimomannu e quella di Siliqua, port\u00f2 anche all'inaugurazione della fermata. Da segnalare che nei quadri orari di fine Ottocento la struttura all'epoca veniva identificata col solo nome dell'abitato di Uta, solo a met\u00e0 degli anni sessanta la fermata prender\u00e0 la denominazione di Villaspeciosa-Uta, data l'ubicazione dello scalo nell'estremit\u00e0 sud-orientale del territorio comunale di Villaspeciosa, a pochi metri dal confine con quello di Uta.\nNel 1920 lo scalo pass\u00f2 dalle \"Ferrovie Reali\" alla gestione delle Ferrovie dello Stato, che in seguito nel 2001 ne hanno ceduto la titolarit\u00e0 alla controllata RFI. \nImmediatamente a est del fabbricato viaggiatori della stazione era presente in origine una strada costituente all'epoca l'ultima parte della via Stazione di Uta, terminante sulla strada provinciale 90 dopo aver varcato un passaggio a livello, in seguito sostituita da un cavalcaferrovia. Sempre nel corso degli anni la fermata ha visto il progressivo abbandono del piccolo fabbricato viaggiatori dello scalo, che \u00e8 stato chiuso al pubblico.\nNella seconda met\u00e0 degli anni duemila la fermata \u00e8 stata sottoposta da parte di RFI a un importante intervento di restyling, che l'ha dotata di una particolare colorazione. Il fabbricato viaggiatori \u00e8 stato infatti dipinto di bianco, e su di esso sono stati applicati dei grandi font stilizzati bianchi su sfondo nero, con scritte ispirate ai dati tecnici dello scalo (nome, altimetria, progressivo chilometrico, limiti di velocit\u00e0 per rango, etc). La stessa decorazione \u00e8 stata eseguita anche sul marciapiede sul lato binario, sulla copertura interna della pensilina e sul fabbricato dei servizi igienici.\nStrutture e impianti.\nLa fermata \u00e8 realizzata lungo la ferrovia tra Iglesias e Decimomannu, dalla cui stazione \u00e8 distante poco pi\u00f9 di due chilometri. Dal punto di vista infrastrutturale la fermata \u00e8 dotata del solo binario di corsa, attiguo al fabbricato viaggiatori.\nQuest'ultimo edificio si presenta come una costruzione in muratura a pianta rettangolare esteso su due piani, a 3 luci sui lati maggiori. L'edificio \u00e8 chiuso al pubblico dagli anni duemila, cos\u00ec come il piccolo fabbricato dei servizi igienici, situato ad ovest dell'edificio principale.\nMovimento.\nLa stazione \u00e8 servita dai treni regionali di Trenitalia, aventi come destinazione i due capolinea sulcitani di Carbonia e Iglesias a ovest e la stazione di Cagliari a est.\nServizi.\nDalla fine degli anni dieci la fermata \u00e8 dotata di una sola banchina, attigua al fabbricato viaggiatori; in precedenza una seconda piattaforma era presente sul lato opposto, in corrispondenza di un accesso alla struttura da Uta, poi murato. Una pensilina metallica con copertura in plastica sormonta inoltre la banchina del lato edifici. Dal punto di vista commerciale RFI classifica la fermata nella categoria \"bronze\".\nIn passato l'impianto era dotato di una sala d'attesa e di servizi igienici, in seguito non pi\u00f9 accessibili al pubblico.\nInterscambi.\nVicino al piazzale della stazione, lungo la strada provinciale 90, gli autobus dell'ARST effettuano una fermata per i loro servizi di autolinee extraurbane."}
{"id": "1666395", "revid": "1573940", "url": "https://it.wikipedia.org/wiki?curid=1666395", "title": "Palaeonisciformes", "text": "I paleonisciformi (Palaeonisciformes) sono un gruppo di pesci ossei appartenenti agli attinotterigi, che includono i pi\u00f9 primitivi tra tutti i pesci a pinne raggiate. Sono conosciuti esclusivamente allo stato fossile, in un periodo di tempo estremamente lungo che va dal Devoniano inferiore (o forse prima) al Cretaceo inferiore (350 \u2013 120 milioni di anni fa).\nCaratteristiche.\nLe caratteristiche tipiche di questo gruppo di pesci includevano la coda eterocerca (ovvero dotata di un robusto lobo carnoso rivolto verso l'alto, come quella degli squali). Sui loro corpi erano presenti scaglie ganoidi che si affiancavano l'una all'altra, piuttosto che sovrapporsi come negli odierni pesci ossei. Spesso, inoltre, i paleonisciformi possedevano grandi occhi posizionati nella parte anteriore del muso, e le loro bocche erano molto ampie. La mascella superiore era saldamente ancorata alle ossa del cranio, mentre la mascella inferiore doveva essere dotata di una muscolatura relativamente debole.\nDiversificazione.\nQuesto gruppo include una grande variet\u00e0 di specie, di varie forme e dimensioni, che colonizzarono acque dolci e mari di tutto il mondo. La maggior parte di queste specie, tuttavia, \u00e8 stata poco studiata finora. Classicamente, all'interno del gruppo sono state riconosciute due superfamiglie, quella dei paleoniscoidi (Palaeoniscoidei) dal corpo allungato e quella dei platisomoidi (Platysomoidei) dal corpo alto e stretto. Tuttavia, quest'ultima superfamiglia \u00e8 stata ritenuta un gruppo a s\u00e9 stante.\nIn generale, i paleoniscoidi erano pesci di dimensioni medio \u2013 piccole, con un esoscheletro pesantemente ossificato; il corpo era solitamente ricoperto con spesse scaglie romboidali, la cui superficie di lamelle era articolata in file oblique. Posteriormente, il corpo si assottigliava e si incurvava verso l'alto, andando a formare il lobo dorsale (o assiale) della pinna caudale. Tra i pi\u00f9 noti paleoniscoidi si ricordano \"Palaeoniscum\", \"Gyrolepis\", \"Pygopterus\", \"Rhabdolepis\", \"Elonichthys\", \"Acrolepis\", \"Arratiaichthys\" e \"Acropholis\".\nAltre forme precedentemente ascritte ai paleoniscoidi sono \"Mimipiscis\", \"Gogosardina\", \"Tegeolepis\", \"Donnrosenia\" e \"Moythomasia\". \"Cheirolepis\", del Devoniano medio, \u00e8 considerato uno dei pi\u00f9 antichi pesci ossei noti.\nTassonomia.\nLa grande quantit\u00e0 di forme note e la generale inadeguatezza delle descrizioni scientifiche riguardanti questo gruppo ha portato nel corso degli anni a una notevole confusione nella tassonomia e nella classificazione dei paleonisciformi. Basti pensare che fino a qualche decennio fa in questo ordine erano inclusi sostanzialmente tutti gli attinotterigi primitivi, tra cui forme come \"Birgeria\", \"Saurichthys\", \"Phanerorhynchus\", \"Canobius\", \"Thoracopterus\", \"Tarrasius\" e \"Paratarrasius\", ovvero pesci dalle caratteristiche estremamente diversificate. Solo di recente gli studiosi hanno provato a mettere ordine nel gruppo: attualmente molti paleontologi ritengono che anche forme come \"Cheirolepis\", \"Moythomasia\" e \"Mimia\" possano appartenere ad altri gruppi.\n\"Incertae sedis\".\nLe seguenti famiglie sono state variamente classificate tra i Palaeonisciformes:"}
{"id": "1666397", "revid": "118057781", "url": "https://it.wikipedia.org/wiki?curid=1666397", "title": "Leonardo Caponi", "text": "Biografia.\nHa iniziato la sua attivit\u00e0 pubblicistica e politica nei primi anni settanta, come corrispondente de l'Unit\u00e0 da Perugia e funzionario e membro della Segreteria della Federazione del PCI di Perugia. In fasi diverse \u00e8 stato successivamente eletto Consigliere e assessore provinciale e Consigliere comunale nella sua citt\u00e0 natale.\nCaponi \u00e8 stato il primo Segretario regionale del PRC in Umbria dalla fondazione al 1994.\nSenatore per due Legislature, la XII e la XIII (dal 1994 al 2001 Presidente della Commissione Industria del Senato), \u00e8 stato dirigente di primo piano di Rifondazione Comunista (di cui \u00e8 stato, dalla fondazione fino alla fuoriuscita, membro della Direzione nazionale, responsabile enti locali nel 1992/94, componente dell'Esecutivo nazionale tra il primo e secondo congresso). Caponi, successivamente, \u00e8 stato membro della Direzione nazionale del Partito dei Comunisti Italiani, con l'incarico di responsabile Lavoro.\nDalla battaglia di frazione interna al Partito Comunista Italiano ai primi anni di vita di Rifondazione comunista, Caponi \u00e8 stato uno dei pi\u00f9 stretti collaboratori di Armando Cossutta.\nCaponi, insieme a Guido Cappelloni, Claudio Grassi, Fausto Sorini, Gianluigi Pegolo, Leonardo Masella e altri fu tra i promotori e componenti del gruppo dei \"Sommergibilisti\" (cosiddetti perch\u00e9 agivano in maniera inizialmente riservata). Questo gruppo, composto di membri della Direzione e dirigenti periferici ex cossuttiani, costituitosi dopo il secondo Congresso di Rifondazione, avvi\u00f2 un processo di distacco dal leader (di cui criticavano la gestione del Partito), all'epoca presidente di PRC. La polemica dei Sommergibilisti con Cossutta ebbe il suo culmine nella fase finale della vita unitaria di Rifondazione, allorch\u00e9 tutto il gruppo, con pochissime eccezioni, tra le quali quella di Caponi, si schier\u00f2, nell'ottobre del 1998, con Bertinotti contro Cossutta nel voto del Comitato Politico Nazionale del PRC che decise la revoca della fiducia al primo governo Prodi. Il voto dei Sommergibilisti fu determinante, unito a quello dei trozkisti, per assicurare la maggioranza al Segretario.\nMentre i Sommergibilisti scelsero di rimanere nella Rifondazione di Bertinotti, Caponi, come peraltro la grande maggioranza del gruppo senatoriale del PRC, segui Cossutta nella separazione e nella costituzione del Partito dei Comunisti Italiani.\nCaponi, nella discussione sull'appoggio o meno al governo Prodi, che si svilupp\u00f2 nei mesi precedenti l'ottobre del 1998, fu il primo membro della Direzione, anticipando Ersilia Salvato, ad aprire la polemica con Bertinotti. La tesi di Caponi fu che alla caduta del governo Prodi non sarebbe seguito un equilibrio politico pi\u00f9 avanzato, ma il ritorno al potere di Berlusconi.\nNel 2009 \u00e8 attivamente impegnato, nelle file di Sinistra Democratica, alla costruzione della nuova sinistra unita e plurale."}
{"id": "1666401", "revid": "287204", "url": "https://it.wikipedia.org/wiki?curid=1666401", "title": "Helicoprion", "text": "Lelicoprione (gen. Helicoprion) era un pesce cartilagineo preistorico, strettamente imparentato con gli squali. Visse nei mari del Permiano e sopravvisse all'estinzione della fine del periodo, per poi scomparire nel corso del Triassico, circa 225 milioni di anni fa.\nDescrizione.\nI soli fossili rinvenuti di questo \u201csqualo\u201d sono i denti, disposti in una strana \u201cspirale\u201d molto simile a una sega circolare. Per lungo tempo i paleontologi si chiesero quale potesse essere la disposizione in vita di una cos\u00ec bizzarra struttura; solo quando venne scoperto il cranio di una forma simile, \"Ornithoprion\", si pens\u00f2 che la spirale di denti fosse posta sulla mandibola. I denti venivano generati al centro della spirale: man mano che ne crescevano di nuovi, quelli vecchi e usurati venivano spinti e cadevano, venendo poi sostituiti da quelli che li avevano spinti. Altre ricostruzioni collocano la spirale dentata nella zona tracheale, mentre sulla mascella sarebbero stati presenti denti piatti come in generi simili. In ogni caso, una ricostruzione vera e propria dell'elicoprione \u00e8 da considerarsi ipotetica, in entrambe, infatti, il pesce avrebbe avuto non poche difficolt\u00e0 ad alimentarsi. riguardo alle dimensioni si pensa che poteva sfiorare gli 8 m di lunghezza e le 2 tonnellate di peso.\nPossibili prede.\nI denti dell'elicoprione erano seghettati, a indicare una dieta carnivora; come quest'animale catturasse le sue prede, per\u00f2, \u00e8 ancora oggetto di dibattito tra gli scienziati. Un'ipotesi vede l'elicoprione come un predatore di ammoniti (molluschi cefalopodi dotati di conchiglia); i denti sarebbero stati utilizzati per frantumare i gusci dei molluschi. Un'altra ipotesi vedrebbe l'elicoprione come un predatore di pesci, che entrava nei banchi e falciava i singoli individui tramite la sua bocca spalancata, armata dei temibili denti.\nRecentemente si \u00e8 notato come i denti di \"Helicoprion\" fossero poco consumati, rendendo ipotizzabile una dieta a base di cefalopodi privi di guscio, polpi e simili, oltre a pesci di piccola taglia. Quindi \u00e8 stata proposta una nuova interpretazione anatomica dell'animale, che diventerebbe una sorta di analogo permiano-triassico di specie attuali (e dalla bizzarra mandibola) come gli Zifidi (ad esempio \"Ziphius cavirostris\") e i \"capodogli pigmei\" (\"Kogia breviceps\")"}
{"id": "1666403", "revid": "1566286", "url": "https://it.wikipedia.org/wiki?curid=1666403", "title": "Sanjay Dutt", "text": "\u00c8 il figlio degli attori Nargis e Sunil Dutt. Oggi \u00e8 uno dei pi\u00f9 famosi attori di Bollywood."}
{"id": "1666404", "revid": "47767", "url": "https://it.wikipedia.org/wiki?curid=1666404", "title": "Furion Stormrage", "text": ""}
{"id": "1666407", "revid": "300067", "url": "https://it.wikipedia.org/wiki?curid=1666407", "title": "Anthony Carter", "text": "Carriera.\nDopo la carriera di college all'Universit\u00e0 delle Hawaii, si dichiara eleggibile per il Draft NBA 1998, in cui non viene scelto da nessuna franchigia.\nNel 1999, da free agent, viene messo sotto contratto dai Miami Heat, squadra nella quale milita fino al 2003. &lt;br&gt;Durante la stagione 2003-04 milita nei San Antonio Spurs.\n&lt;br&gt;Dal 2004 al 2006 occupa la cabina di regia dei Minnesota Timberwolves, prima di passare ad occupare quella dei Denver Nuggets. Nel gennaio 2007 vola in Italia, dove ha disputato una parte di stagione con la Legea Scafati. Terminata questa parentesi fa ritorno ai Nuggets.\nIl 21 febbraio 2011 viene inserito nella trade che porta Carmelo Anthony ai New York Knicks.\nIl 10 dicembre 2011 viene ingaggiato dai Toronto Raptors.\nIn carriera ha accumulato 5,1 punti, 2,1 rimbalzi e 4 assist di media; le sue medie sono aumentate grazie all'esperienza a Denver, in cui ha totalizzato 7,9 punti, 2,9 rimbalzi e 5,7 assist di media a gara."}
{"id": "1666408", "revid": "1318309", "url": "https://it.wikipedia.org/wiki?curid=1666408", "title": "Superleghe base nichel", "text": "Le superleghe base nichel sono attualmente le leghe pi\u00f9 utilizzate nella realizzazione di componenti operanti ad alta temperatura e sottoposti ad intensi sforzi, come le turbine di motori a reazione di aeromobili e parti meccaniche di motori ad alte prestazioni.\nIl nichel \u00e8 un metallo di transizione appartenente al 10\u00ba gruppo, caratterizzato da un punto di fusione pari a 1455\u00a0\u00b0C e sistema cristallino cubico a facce centrate: caratteristiche che, assieme alla sua grande capacit\u00e0 di solubilizzare metalli in lega ed alla buona malleabilit\u00e0, costituiscono un buon punto di inizio per la formulazione di materiali ad alte prestazioni.\nUna caratteristica superlega base nichel si compone di una matrice in lega di nichel (con l'aggiunta di cobalto ed eventualmente ferro) indurita per soluzione ed una serie di fasi precipitate di composti intermetallici e carburi che partecipano ad un ulteriore irrobustimento ed alla stabilizzazione termica del metallo.\nCaratteristiche della matrice.\nLa matrice di queste leghe \u00e8 sostanzialmente una soluzione solida basata sul nichel (ed eventualmente percentuali ridotte di cobalto e ferro) contenente grandi quantit\u00e0 di agenti leganti aggiunti allo scopo di apportare un indurimento o migliorare altre caratteristiche (comportamento al creep, resistenza alla corrosione) ritenute non del tutto adeguate in una lega pi\u00f9 semplice.\nIl processo di deformazione in un materiale metallico \u00e8 dovuto principalmente al cosiddetto \"moto delle dislocazioni\", ovvero lo spostamento di atomi (o gruppi di essi) all'interno del suo reticolo cristallino: il rallentamento o l'ostacolazione di questo processo porta inevitabilmente ad un aumento della durezza e della tenacit\u00e0 della lega.\nAll'interno di una soluzione solida eutettica o ipoeutettica, il moto delle dislocazioni viene efficacemente rallentato da deformazioni o torsioni del tessuto cristallino conseguenti all'inserimento di elementi leganti caratterizzati da diametro atomico o valenza notevolmente differenti da quelli del metallo base, e per questo i migliori agenti alliganti sfruttati per l'indurimento della matrice di una lega di nichel risultano i metalli refrattari del V, VI e VII gruppo (tungsteno, molibdeno, tantalio e niobio in special modo) in quanto caratterizzati da dimensioni atomiche relative molto elevate e una bassa capacit\u00e0 di diffondere nella lega in seguito al riscaldamento (dovuta all'elevato punto di fusione degli stessi); l'alluminio, pur non rientrando nei casi prima citati, \u00e8 tuttavia in grado di apportare un effetto indurente pi\u00f9 che rilevante per la sua notevole valenza.\nUn altro problema che affligge il nichel non legato \u00e8 la scarsa resistenza a corrosione e ossidazione, specialmente in presenza di zolfo e gas ad alte temperature.\nPer questo una superlega richiede sempre l'aggiunta di ingenti quantit\u00e0 di cromo al fine di formare uno strato di ossido (Cr2O3) protettivo sulla superficie della stessa prevenendo l'infiltrazione di ossigeno o altri agenti corrosivi degli spazi intergranulari.\nLa tendenza di questo elemento a destabilizzare la matrice e perdere le capacit\u00e0 protettive se iperossidato (divenendo CrO3) risultano talvolta un incentivo a sostituire almeno una parte di esso con l'alluminio.\nUlteriori additivi risultano essere ittrio e afnio (in piccole dosi aumentano la resistenza all'ossidazione ed alla rottura sotto sforzo), zirconio (controlla le dimensioni della grana cristallina), carbonio e boro (che formano carburi e boruri molto duri atti a migliorare la resistenza della lega).\nPrecipitati intermetallici.\nLa cosiddetta \"soluzione solida\" di metalli refrattari sopra descritta non \u00e8 comunque l'unico mezzo di irrobustimento in una lega metallica, ma ne esiste un altro ancora pi\u00f9 efficace: la cosiddetta \"precipitazione\".\nSe in una soluzione la quantit\u00e0 di elementi soluti non \u00e8 sufficiente a raggiungere il limite massimo di solubilizzazione (\u00e8, cio\u00e8, \"ipoeutettica\") essa non tender\u00e0 a subire grossi cambiamenti strutturali se riscaldata a temperature inferiori a quella di fusione.\nQuando invece un soluto \u00e8 presente in quantit\u00e0 eccessiva, in seguito ad un surriscaldamento prolungato (o, talvolta, gi\u00e0 durante la solidificazione dopo la colata) tender\u00e0 a separarsi dal resto della soluzione (in gergo si dice che \"precipita\") formando una fase a differente struttura cristallina contenente spesso disposizioni ordinate di atomi di metalli differenti, che prende il nome di \"composto intermetallico\".\nUn composto intermetallico \u00e8, quindi, una fase composta da pi\u00f9 metalli i quali, disponendosi in quantit\u00e0 e posizioni ordinate e prevedibili, formano un reticolo cristallino differente da quella di origine dei singoli elementi costituenti.\nAll'interno di una lega, la formazione di precipitati ordinati dentro una matrice pi\u00f9 irregolare per struttura e composizione rappresenta un forte ostacolo al moto delle dislocazioni, poich\u00e9 l'attraversamento di tale precipitato pu\u00f2 avvenire solo \"tagliandolo\", cio\u00e8 rompendo la sua massa, o sorpassandolo (\"by-pass\" del precipitato), fenomeni che in ogni circostanza richiedono la formazione di notevoli tensioni interne e conseguente consumo di energia meccanica.\nNelle superleghe base nichel, i principali precipitati risultano essere Ni3Al e Ni3Ti (con entrambi gli elementi sostituibili, in piccole quantit\u00e0, da niobio, tantalio, cobalto, cromo ed altri). Inoltre, si pu\u00f2 verificare la precipitazione di una seconda fase intermetallica Ni-Nb che \u00e8 coerente con la matrice ma pu\u00f2 precipitare sotto forma di fase delta se in presenza di elevati tenori di Fe. Questa seconda fase \u00e8 incoerente con la matrice e l'indurimento \u00e8 causato proprio dalle tensioni interne che si generano.\nL'efficacia di un precipitato nel bloccare le dislocazioni dipende sostanzialmente dalle differenze relative di valenza e dimensioni degli atomi contenuti (come nell'indurimento per soluzione solida), differenze di modulo elastico fra precipitato e matrice e la coerenza (\"aderenza\") del precipitato nella matrice stessa.\nIn una lega base nichel, cromo e molibdeno riducono la coerenza dei precipitati, niobio e alluminio l'aumentano.\nL'indurimento per precipitazione diviene completamente inutile quando si supera la sua temperatura di solubilizzazione, e per questo risulta vantaggiosa l'aggiunta di cobalto, metallo molto insolubile nell'alluminio e che per questo aumenta la sopravvivenza dei precipitati che ne contengono.\nCarburi.\nLa presenza di carburi metallici \u00e8 un aiuto importante nell'incrementare durezza e resistenza, ma \u00e8 essenziale che si effettui un preciso controllo delle loro trasformazioni ed alterazioni conseguenti al riscaldamento.\nIn particolare, la formazione di \"film\" sottili di carburi a bordo dei grani cristallini rappresenta un forte incentivo alla propagazione di cricche e rotture.\nAnche questo problema \u00e8 risolto con la microscopica aggiunta di afnio (che crea sottili particelle di carburo di afnio estremamente resistenti al calore).\nStabilizzazione della grana cristallina.\nUn importante fattore da considerare nella formulazione di superleghe \u00e8 la dimensione della sua grana cristallina.\n\u00c8 infatti noto che un incremento eccessivo delle loro dimensioni ha effetti deleteri sulla durezza, ma anche dimensioni insufficienti degli stessi inducono conseguenze altrettanto indesiderabili.\nPer controllare la creazione di questi cristalli essenziale \u00e8 l'aggiunta di piccolissime quantit\u00e0 di zirconio, metallo con atomi enormi (maggiori, rispetto a quelli di nichel, del 27%) che tendono, perci\u00f2, a depositarsi a bordo dei grani regolandone cos\u00ec la crescita.\nAltrettanto utili risultano i trattamenti termici per alterare la forma degli stessi, mentre la ricerca pi\u00f9 recente si \u00e8 diretta alla creazione di leghe \"monocristalline\", in cui cio\u00e8 non vi sia alcun tipo di divisione in grani, ma uniforme per tutta la sua grandezza.\nIndurimento per dispersione.\nUn ulteriore metodo di indurimento \u00e8 la \"dispersione\" di particelle ceramiche e inalterabili nella matrice, non particolarmente efficace ma in grado di resistere anche a temperature in cui tutti gli altri sistemi vengono completamente compromessi.\nLe sostanze pi\u00f9 utilizzate sono l'ossido di ittrio, torio o altre terre rare (per l'elevata stabilit\u00e0 termodinamica)."}
{"id": "1666409", "revid": "93556", "url": "https://it.wikipedia.org/wiki?curid=1666409", "title": "Ferruccio Stefenelli", "text": "Biografia.\nNacque a Trento, allora parte dell'Impero austro-ungarico, il 9 luglio 1898, figlio di Giuseppe, irredentista e direttore del quotidiano liberale \u201cAlto Adige\u201d (dal 1906 al 1914), e di Maria Ranzi, sorella di Guglielmo Ranzi, ideatore e promotore del Monumento a Dante a Trento.\nAppena iniziato a frequentare la scuola media, per sottrarsi alla persecuzione della polizia austriaca, lasci\u00f2 con la famiglia la casa natale, riparando in Italia, dove il padre venne assunto come funzionario per gli affari civili, presso il comando del Regio Esercito di Firenze.\nDurante la grande guerra si arruol\u00f2 volontario e, dopo aver frequentato la Scuola ufficiali, venne assegnato al battaglione \"Moncenisio\" del 3\u00ba Reggimento alpini ed impiegato in prima linea con il nome di guerra di Giuseppe Gennari, nonostante il divieto di tale servizio per gli irredenti emanato dal Ministero della Guerra, dopo il sacrificio di Cesare Battisti. Durante l\u2019attacco del 19 giugno 1917 sull'Ortigara, viene ferito e successivamente decorato di una Medaglia d'argento al valor militare. Ricoverato all'ospedale per due mesi, dopo essersi rimesso viene mandato nuovamente in azione sul Monte Tomba, dove il 28 novembre dello stesso anno viene decorato di una Medaglia di bronzo al valor militare. Pochi giorni dopo, il 16 dicembre, durante un combattimento sul Col Caprile rimane nuovamente ferito ed \u00e8 fatto prigioniero. \nCurato negli ospedali militari di Primolano, Pergine Valsugana e Trento, venne trasferito nel campo di prigionia di Nagymegyer, in Ungheria e liberato al termine del conflitto. Per tutta la durata della detenzione riusc\u00ec a nascondere la propria identit\u00e0 che, quale irredento, avrebbe significato per lui la condanna a morte per impiccagione riservata a coloro che gli austriaci consideravano dei traditori della patria.\nDopo la fine della guerra fu uno dei quattro soldati (un alpino - lui-, un marinaio, un aviatore e un fante) cui fu concesso l'onore di portare a spalle la bara del Milite Ignoto all'Altare della Patria a Roma. Nel 1920 costitu\u00ec, e presiedette, a Trento il Comitato per la fondazione della locale sezione dell\u2019Associazione Nazionale Alpini e dopo il 18 luglio dello stesso anno, formata la Sezione, ne fu primo Vicepresidente\ne segretario. Continu\u00f2 la carriera militare fino al 1927, quando fruendo della legge che autorizzava l'eccezionale ammissione nel ruolo consolare per gli eroi di guerra, inizi\u00f2 la carriera diplomatica, che lo porter\u00e0 a ricoprire importanti incarichi in Africa, Oceania ed Asia come viceconsole, console, console generale e ambasciatore d'Italia.\nSi spense a Mezzolombardo l'11 maggio 1980."}
{"id": "1666411", "revid": "599013", "url": "https://it.wikipedia.org/wiki?curid=1666411", "title": "Martin Vinazer", "text": "Scultore della Val Gardena, membro della conosciuta famiglia di artisti Vinazer. Dopo la famiglia Trebinger questa dinastia di artisti ha creato le basi dell'arte della scultura del legno in Val Gardena.\nBiografia.\nMartin nacque come figlio pi\u00f9 giovane dello scultore Melchior nel maso Pescosta a Ortisei. Dopo la prima formazione nel laboratorio di famiglia con il fratello maggiore Baldasar, egli soggiorn\u00f2 per otto anni a Venezia e Roma, come risulta da una sua intercessione al magistrato di Bolzano per essere accettato come cittadino di codesta citt\u00e0.\nOpere.\nAssieme al fratello Dominikus Vinazer (*1666 - \u20201736) cre\u00f2 molti altari a Bolzano e nella Valle Isarco.\nOpere importanti di Martin Vinazer sono conservate nel Museo della Val Gardena, nel Museo Civico di Chiusa, nel Museo diocesano di Bressanone e nel Museo per l'Arte Popolare di Vienna. Altre opere sono esposte in molte chiese dell'Alto Adige, fra cui busti reliquari del 1715 nella via Novacella a Bolzano, una statua nel Castel Sumersberg di Gudon, statue degli apostoli san Pietro e san Paolo sull'altare principale della chiesa parrocchiale di Castelrotto, una statua di san Nepomuceno a Bolzano ed infine un Cristo nella chiesa parrocchiale di Chiusa. A Pieve Tesino in Valsugana nella Chiesa dei Santi Fabiano e Sebastiano sono stati attribuiti recentemente a Martin Vinazer il gruppo scultoreo superstite del Santo Sepolcro delle tre Marie (l'Addolorata, Maria Maddalena e Maria di Cleofa).. In localit\u00e0 \"Roa\" a Castello Tesino nella chiesa della Madonna di Lourdes un \"Cristo morto deposto dalla croce\" attribuito al Vinazer di stessa fattura dei Corpi di Cristo di Chiusa e dell\"'\u00d6sterreichisches Museum f\u00fcr Volkskunde\" di Vienna.\nAltri progetti.\n - Sculture della Val Gardena"}
{"id": "1666421", "revid": "838137", "url": "https://it.wikipedia.org/wiki?curid=1666421", "title": "Formiato di potassio", "text": "Il formiato di potassio \u00e8 il sale di potassio dell'acido formico.\nA temperatura ambiente si presenta come un solido bianco inodore."}
{"id": "1666425", "revid": "767487", "url": "https://it.wikipedia.org/wiki?curid=1666425", "title": "Ti regalo un sorriso", "text": "Ti regalo un sorriso \u00e8 un album raccolta di Mia Martini, che attinge in particolare dal catalogo DDD.\nVenne pubblicato su 33 giri nel 1988 dall'etichetta CGD. Nel 1989 venne pubblicato su CD."}
{"id": "1666426", "revid": "804", "url": "https://it.wikipedia.org/wiki?curid=1666426", "title": "Ponte Flaminio", "text": "Ponte Flaminio \u00e8 un ponte attraversato da Corso di Francia, a Roma, nei quartieri Parioli e Tor di Quinto e nella zona di Vigna Clara.\nCostruzione.\nNegli anni trenta del secolo scorso, l'insufficienza dell'antico ponte Milvio per l'uscita dalla citt\u00e0 sulla direttrice delle vie consolari Cassia e Flaminia, unitamente all'esigenza di prevedere un ingresso scenografico alla capitale per il traffico proveniente dal Nord, port\u00f2 alla previsione di una serie di interventi: una variante a monte dell'attuale Via Cassia vecchia (da congiungersi a una variante alla via Flaminia vecchia) e la costruzione di un nuovo ponte, che avrebbe dovuto chiamarsi \"XXVIII Ottobre\" in memoria della data della marcia su Roma.\nFu chiamato a progettarlo Armando Brasini, che aveva gi\u00e0 iniziato a realizzare nei dintorni la chiesa di Piazza Euclide, Villa Manzoni e la propria dimora presso ponte Milvio. Per le strutture, fu incaricato l'ing. Aristide Giannelli. Il progetto presentato da Brasini a Mussolini prevedeva un enorme arco monumentale che emulava gli archi di trionfo romani. Tuttavia il Duce, che spesso interveniva sui disegni dei suoi progettisti, fece eliminare l'arco e semplific\u00f2 il progetto. Brasini sembr\u00f2 accettare di buon grado la modifica, asserendo che il progetto ne risultava migliorato quanto ad ampiezza e originalit\u00e0 (P.Nicoloso). \nI lavori, affidati alla societ\u00e0 Tecnobeton, cominciarono nel 1938, ovvero alla vigilia del secondo conflitto mondiale; per questo motivo vennero sospesi nel 1943, quando alcune strutture gi\u00e0 realizzate subirono dei danni a causa degli eventi bellici, per riprendere solo nel 1947 e finire nel 1951.\nNella nuova Repubblica il ponte avrebbe dovuto mutare il nome in \"ponte della Libert\u00e0\". Tuttavia si prefer\u00ec una denominazione coerente con quella del primo tratto della variante alla via Cassia, che esso avrebbe servito: tale tratto, dal ponte fino a via Antonio de Viti de Marco, dopo essere stato intitolato in origine via Caio Flaminio e poi via Flaminia nuova, fu ribattezzato nel 1959 Corso di Francia.\nEsso infatti \u00e8 il primo ponte monumentale sul Tevere a nord di Roma, a servizio dello storico itinerario della via Flaminia; dal 1960 \u00e8 collegato al viadotto di corso di Francia, che dal quartiere Tor di Quinto si congiunge ai Parioli sovrappassando il villaggio olimpico.\nNei primi anni sessanta il ponte fu chiuso al transito per un problema strutturale al quinto pilone, che caus\u00f2 un cedimento del piano stradale; i lavori di risanamento furono affidati agli ingegneri Arrigo Car\u00e8 e Giorgio Giannelli, mentre per assorbire la circolazione stradale si allest\u00ec poco a monte un ponte Bailey (nella foto in alto, sullo sfondo del fiume ed al di sotto dell'arcata maggiore, \u00e8 visibile uno dei piloni del ponte Bailey, ormai demolito).\nIl ponte fu riaperto nel 1964, quando per\u00f2 la realizzazione del grande Raccordo Anulare e dell'Aeroporto di Fiumicino avevano ridotto sensibilmente la sua funzione di ingresso principale a Roma.\nDescrizione.\nIl ponte, che misura 254,94 metri di lunghezza per 27 di larghezza, si sviluppa su cinque arcate ed \u00e8 realizzato in calcestruzzo interamente rivestito da travertino romano vistoso per le calde tonalit\u00e0 del bianco. Scenografiche scalinate sopraelevano i due ampi marciapiedi laterali, su cui si innalzano cippi e fusti cilindrici con aquile e lampioni. Il suo profilo ricorda quello del vicino ponte Milvio, con proporzioni enormemente enfatizzate, ottenendo una struttura monumentale e imponente."}
{"id": "1666427", "revid": "287204", "url": "https://it.wikipedia.org/wiki?curid=1666427", "title": "Azazel (antologia)", "text": "Azazel \u00e8 un'antologia di racconti fantasy di stampo umoristico dello scrittore statunitense Isaac Asimov.\nTrama.\nIn questi racconti sono narrate le avventure di un diavoletto alto due centimetri di nome Azazel e del simpatico fannullone squattrinato George Bitternut, che millanta una discendenza reale da Canuto il Grande, re danese figlio di Sweyn Barbaforcuta. Geroge racconta che un suo antenato era figlio di Canuto il Grande, un figlio non proprio del tutto legittimo.\nGeorge, ritrovato un vecchio libro di incantesimi appartenuto a Sweyn Barbaforcuta, riesce ad evocare e materiallizare un demonietto, Azazel.\nDemone da taschino per via delle sue dimensioni, Azazel esaudisce le richieste di aiuto di amici e conoscenti ma in modo molto approssimativo e pasticciato generando situazioni esilaranti e di un umorismo sofisticato da \"risate a denti stretti\".\nLe storie sono strutturate in forma di conversazione tra un anonimo scrittore e George, che ha come principale scopo delle sue giornate lo scroccare un pasto gratis. George pu\u00f2 evocare il diavoletto e questi pu\u00f2 esaudire i suoi desideri, tranne l'ottenere i pasti gratuiti che sogna.\nI racconti sono spesso conditi con allusioni bibliche e leggende della cultura ebraica: vi ritroviamo tra gli altri, trasposizioni in chiave moderna dei Golem, dell'Ebreo errante, del \"klutz\" (persona inetta, tendenzialmente folle, in grado di provocare disastri con la sua sola vicinanza) e altri ancora. Alcune caratteristiche del mondo parallelo dimorato da Azazel inoltre, sono collegate alla realt\u00e0 ebraica (ad es. la valuta utilizzata negli inferi si chiama \"shekel\", come quella dello Stato di Israele)."}
{"id": "1666428", "revid": "984922", "url": "https://it.wikipedia.org/wiki?curid=1666428", "title": "Formiato di cromo", "text": "Il formiato di cromo \u00e8 il sale di cromo dell'acido formico.\nUsi.\nImpiegato in conceria per la tintura di metalli."}
{"id": "1666435", "revid": "120704548", "url": "https://it.wikipedia.org/wiki?curid=1666435", "title": "Media Factory", "text": " \u00e8 una casa editrice giapponese fondata il 1\u00ba dicembre 1986 che stampa libri, riviste di vario genere e fumetti. Media Factory \u00e8 ritenuta tra i primi distributori di manga ed anime che hanno richiesto espressamente la non proliferazione all'interno della rete dei fansub delle opere da essa prodotte."}
{"id": "1666436", "revid": "767487", "url": "https://it.wikipedia.org/wiki?curid=1666436", "title": "Sandro Joan", "text": "Carriera.\nCresciuto nella Libertas Centocelle, debutt\u00f2 in serie A con la Lazio nel 1959-60, ma non riusc\u00ec ad imporsi coi biancocelesti, che presto lo cedettero in serie C al Cosenza dove ottenne la promozione in serie B.\nLe sue pi\u00f9 grandi soddisfazioni sportive le raggiunse militando nel Verona e soprattutto nel che nel 1967-68 approd\u00f2 in serie A grazie anche al suo decisivo apporto in zona goal. In quella stagione infatti Joan risult\u00f2 il secondo cannoniere della squadra con 12 reti assieme a Manservisi, futuro campione d'Italia con la Lazio.\nMezzapunta talentuosa, Joan era l'uomo dell'ultimo passaggio, capace di smarcare gli attaccanti con passaggi di grande precisione, ma sapeva anche essere lui stesso finalizzatore della manovra offensiva come dimostrano i 73 goal realizzati nell'arco della sua carriera.\nIn carriera ha totalizzato complessivamente 23 presenze e 3 reti in serie A, 182 presenze e 38 reti in serie B ed una presenza in Coppa delle Alpi."}
{"id": "1666441", "revid": "122990670", "url": "https://it.wikipedia.org/wiki?curid=1666441", "title": "2. Liga (Austria)", "text": "La 2. Liga', gi\u00e0 nota come Erste Liga (tedesco per \"prima lega\"), \u00e8 la seconda divisione professionistica del campionato austriaco di calcio. \u00c8 composta da 10 squadre, ed ha un funzionamento analogo a quello della Bundesliga. La squadra vincente del campionato vi \u00e8 promossa, mentre le ultime tre classificate sono retrocesse in Regionalliga. Si tratta del pi\u00f9 basso livello a carattere completamente professionistico, oltrech\u00e9 a girone unico, nel calcio austriaco.\nIl campionato era conosciuto fino al 2018 come \"Sky Go Erste Liga\" per ragioni di sponsorizzazione e, per il medesimo motivo, dal 2002 al 2008 come \"Red Zac Erste Liga\" e nella stagione 2009-2010 come \"ADEG Erste Liga\". Dal 2010 al 2014 era denominata \"\"Heute f\u00fcr Morgen\" Erste Liga\".\nL'attuale struttura esiste, con leggeri aggiustamenti, dalla stagione 1974-1975, in seguito alla riforma generale che coinvolse tutto il calcio austriaco in quell'occasione.\nRegolamento.\nPer la stagione 2010-2011 \u00e8 stata decisa la riduzione da 12 a 10 squadre, con l'esclusione delle formazioni \"Amateure\", le quali non potranno pi\u00f9 giocare nei tornei professionistici, e il ritorno alla formula utilizzata fino al 2007. L'alternativa, poi scartata, prevedeva l'espansione a 16 club senza l'esclusione delle squadre riserve dei team della Bundesliga.\nCon questa riforma, il campionato di Erste Liga avr\u00e0 di nuovo lo stesso meccanismo di quello di Bundesliga, con un doppio girone di andata e ritorno, per un totale di 36 giornate, al termine delle quali la societ\u00e0 vincitrice otterr\u00e0 la promozione in massima serie, e l'ultima classificata retroceder\u00e0 direttamente in Regionalliga. La 9\u00aa classificata disputer\u00e0 un torneo di spareggio con le vincitrici dei tre gruppi di Regionalliga, la vincitrice di questo mini-torneo otterr\u00e0 la promozione (o la permanenza) in Erste Liga.\nLa partecipazione al campionato, organizzato e diretto dalla \u00d6sterreichische Fu\u00dfball-Bundesliga, \u00e8 legata alla concessione della licenza da parte della stessa: qualora qualche team venga escluso per motivi finanziari, come accaduto all'Austria K\u00e4rnten nel 2010, si effettuano ripescaggi tra le societ\u00e0 retrocesse.\nDalla stagione 2014-2015 la formula del campionato \u00e8 stata modificata. Sono infatti le ultime due squadre a retrocedere direttamente in Regionalliga, anzich\u00e9 una sola.\nDalla stagione 2018-2019 le squadre partecipanti al torneo sono 16 e si affrontano in un girone all'italiana, con partite di andata e ritorno. Quindi in una stagione si disputano in totale 30 giornate di campionato. La prima classificata viene promossa in Bundesliga, mentre le ultime 3 retrocedono in Regionalliga.\nStoria.\nNel 1974 la riforma del calcio austriaco introdusse un secondo livello professionistico nel campionato: fu creata la Bundesliga con 10 squadre e, al di sotto di essa, la Nationalliga, fino alla stagione precedente il massimo campionato, fu \"retrocessa\" a seconda serie. Era originariamente composta da 14 societ\u00e0, che divennero 16 nella stagione seguente, in concomitanza con il cambiamento di denominazione in 2. Division: con questa formula, la vincitrice otteneva la promozione in Bundesliga, e le ultime tre classificate retrocedevano in Regionalliga.\nNella stagione 1981-1982 furono promosse 6 squadre, e bloccate le retrocessioni, per l'allargamento della 1. Division a 16 club, cos\u00ec nell'anno seguente le promozioni/retrocessioni tra le due categorie professionistiche aumentarono a 2 per stagione, e nel 1983-1984 a 3, conservando le 3 retrocessioni in Regionalliga. Nel 1984-1985 per\u00f2 i ranghi vennero nuovamente ridotti, e in quella stagione si ebbe una sola promozione, e ben 11 retrocessioni nelle leghe regionali, per avere dal 1985-1986 una 1. Division e una 2. Division con 12 squadre ciascuna, e l'introduzione del complicato meccanismo di play-off e play-out che durer\u00e0 fino al 1993.\nCon la stagione 1993-1994 la Bundesliga assunse l'attuale conformazione a 10 squadre e la 2. Division fu portata a 16 club. La vincitrice veniva promossa direttamente, sostituendo l'ultima classificata nel torneo maggiore, mentre la penultima di Bundesliga e la seconda di 2. Division spareggiavano tra di loro. Le ultime 3 classificate retrocedevano come di consueto in Regionalliga. Questa formula fu conservata sino al 1997-1998, anno in cui anche la 2. Division fu ridotta a 10 squadre e, ricalcando in pieno il regolamento della serie maggiore, fu introdotta la retrocessione diretta dell'ultima classificata, e lo spareggio tra la penultima e le vincitrici della Regionalliga, con 2 posti in palio. Sempre nel 1998 il torneo assunse la denominazione di \"Erste Liga\" che ancora conserva. Da allora l'unica modifica fu l'allargamento, nell'estate del 2006, a 12 formazioni, con una promozione e 3 retrocessioni dirette, ma la riforma del torneo stabilita nel 2009 ha di fatto ripristinato il formato precedente a partire dalla stagione 2010-2011.\nSempre nel corso della riunione decisiva, fu deciso che le formazioni riserva (\"Amateure\") delle squadre professionistiche non potranno giocare i campionati nazionali, ma solo quelli regionali. Le uniche formazioni \"Amateure\" ad aver preso parte alla Erste Liga sono state quelle di Austria Vienna (2005-2010) e Salisburgo (2008-2010).\nNel 2018-2019 ha assunto la denominazione di \"2. Liga\"."}
{"id": "1666447", "revid": "74801", "url": "https://it.wikipedia.org/wiki?curid=1666447", "title": "Lipnice nad S\u00e1zavou", "text": "Lipnice nad S\u00e1zavou (in tedesco: \"Lipnitz an der Sasau\") \u00e8 un comune della Repubblica Ceca facente parte del distretto di Havl\u00ed\u010dk\u016fv Brod, nella regione di Vyso\u010dina. \nPresso la \"Taverna della corona ceca\" Jaroslav Ha\u0161ek compose gran parte (i libri due, tre, quattro) de \"Il buon soldato \u0160vejk\" prima di morire nel 1923.\nIl comune ospita un castello del XIV secolo."}
{"id": "1666448", "revid": "104066", "url": "https://it.wikipedia.org/wiki?curid=1666448", "title": "Lipnice", "text": ""}
{"id": "1666449", "revid": "287204", "url": "https://it.wikipedia.org/wiki?curid=1666449", "title": "Eric H\u00fcbsch", "text": "Carriera.\nLa sua carriera sportiva \u00e8 iniziata nel campo delle minimoto, per passare alle gare motociclistiche nazionali tedesche a partire dal 2003.\nPer quanto riguarda le competizioni del motomondiale ha registrato quattro partecipazioni, tutte nella classe 125 e tutte come wild card nel Gran Premio motociclistico di Germania nelle edizioni 2006, 2007, 2008 e 2010. In nessuna delle quattro occasioni, in cui ha partecipato sempre guidando una Aprilia, \u00e8 riuscito ad ottenere punti per la classifica mondiale."}
{"id": "1666451", "revid": "599", "url": "https://it.wikipedia.org/wiki?curid=1666451", "title": "Cut the knot", "text": ""}
{"id": "1666452", "revid": "74801", "url": "https://it.wikipedia.org/wiki?curid=1666452", "title": "Carlo Biscaretti di Ruffia (disegnatore tecnico)", "text": "Biografia.\nFiglio di Beatrice Ferrero e di Roberto Biscaretti di Ruffia, Senatore del Regno e cofondatore della FIAT, eredit\u00f2 dal padre la grande passione per le automobili. Nel 1898, non ancora maggiorenne, si un\u00ec al gruppo dei \"gentleman-driver\" fondatori dell'Automobile Club di Torino, partecip\u00f2 al 1\u00ba Giro automobilistico d'Italia del 1901 e fu tra primissimi italiani a conseguire la patente di guida, nel 1902.\nDotato di grande talento per il disegno, abbandon\u00f2 gli studi di legge per dedicarsi al disegno tecnico, collaborando con le neonate aziende automobilistiche italiane nella realizzazione degli esplosi per i libretti di uso e manutenzione.\nAllo scopo di accontentare il padre, che gli consigliava un periodo di apprendistato manageriale, nel 1905 si trasfer\u00ec a Genova come dirigente di filiale della \"Fabbre &amp; Gagliardi\", societ\u00e0 commerciale di accessori per biciclette e automobili, e poi nella capitale quale direttore nella filiale romana della Carrozzeria Alessio.\nNel 1907 ritorn\u00f2 a Torino per dedicarsi finalmente alla sua passione e fond\u00f2 lo Studio Tecnico Carlo Biscaretti, nella centrale via della Rocca, che divenne presto un punto di riferimento di molte aziende italiane ed europee per il disegno tecnico e la grafica pubblicitaria. Biscaretti ricevette importanti incarichi da grandi imprese del settore automobilistico come Itala, FIAT, Lancia, SPA, SCAT, Nazzaro, Ansaldo, Michelin e Solex, ma anche di altri settori come Aurora, Olio Sasso e Olivetti.\nPur continuando l'attivit\u00e0 di pubblicitario, in campo automobilistico si leg\u00f2 con l'esclusiva alla Itala, per la quale assunse, dal 1916 al 1930, l'incarico di direttore dell'\"Ufficio Stampa e Pubblicit\u00e0\".\nOrmai affermato e richiestissimo professionista, nel 1932 Biscaretti decise di abbandonare la propria attivit\u00e0 per dedicarsi prevalentemente alle automobili d'epoca e alla conservazione del patrimonio tecnologico italiano. Nello stesso anno venne incaricato di organizzare una mostra retrospettiva al 26\u00ba Salone dell'Automobile di Milano del 1933 e, sostenuto dal padre e da Cesare Goria Gatti, present\u00f2 il suo progetto per realizzare a Torino il Museo dell'Automobile a Mussolini, giunto nel capoluogo piemontese per l'inaugurazione dell'autostrada Torino-Milano.\nL'idea ottenne l'assenso del Duce e l'iniziale appoggio dell'amministrazione comunale, ma venne ostacolata dalla melliflua contrariet\u00e0 del senatore Giovanni Agnelli che, incredibilmente, dichiar\u00f2 di non ritenere la tecnologia automobilistica italiana sufficientemente prestigiosa da dedicarle un museo. La vera ragione per il pronunciamento di un simile paradosso, aveva probabilmente origine nel fatto che Agnelli, proprietario dei terreni edificabili e centrali sui quali doveva sorgere il museo, non poteva opporsi alla loro vendita per non contrariare Mussolini, ma lanciava un leggibile messaggio all'amministrazione comunale di Torino, che subito si adegu\u00f2, prima frenando l'iniziativa e poi portandola verso un forte ridimensionamento.\nIl museo, dopo cinque anni di \"tira e molla\", venne cos\u00ec confinato nella periferia cittadina, in angusti locali ricavati nella struttura dello Stadio Benito Mussolini, dove, per la ristrettezza degli spazi, fu possibile esporre solo 73 degli oltre 180 pezzi che componevano la collezione museale. Il museo venne comunque aperto al pubblico nel 1939, ma a causa della posizione decentrata, per anni gli unici visitatori furono i tifosi che andavano a curiosarvi nell'intervallo della partita di calcio.\nDopo la parentesi bellica, Biscaretti riprese caparbiamente la sua opera per dare una sede adeguata al museo, riuscendovi nella seconda met\u00e0 degli anni cinquanta. I lavori iniziarono nel 1957, ma il promotore non visse a sufficienza per vederli ultimati: la morte lo colse nel suo eremo di Ripafratta, mentre stava progettando la disposizione di una delle sale espositive. La nuova struttura fu a lui dedicata e aperta al pubblico il 3 novembre 1960.\nMa nel 2011 il Museo venne inopinatamente intitolato a Giovanni Agnelli (1921 - 2003) e a Biscaretti fu solo dedicato un salone, nonostante fosse stato lui l'ideatore del Museo e nello stesso non siano presenti solo modelli prodotti dalla Fiat."}
{"id": "1666453", "revid": "122624703", "url": "https://it.wikipedia.org/wiki?curid=1666453", "title": "Formiato d'alluminio", "text": "Il formiato d'alluminio o triformiato d'alluminio, \u00e8 il sale di alluminio dell'acido formico.\nA temperatura ambiente si presenta come un solido bianco inodore.\nUsi.\nTrova impiego come additivo per la fabbricazione della carta in sostituzione del solfato di alluminio o del policloruro di alluminio."}
{"id": "1666455", "revid": "287204", "url": "https://it.wikipedia.org/wiki?curid=1666455", "title": "Sebastian Eckner", "text": "Carriera.\nNel 2005 ha partecipato al campionato nazionale tedesco di velocit\u00e0 nella ADAC Junior Cup, raggiungendo il secondo posto finale, per passare l'anno successivo alle gare della classe 125.\nNel 2006 ha partecipato al campionato Europeo Velocit\u00e0 in classe 125, giungendo al 20\u00ba posto al termine della stagione.\nPer quanto riguarda il motomondiale ha partecipato solamente al Gran Premio motociclistico di Germania 2007, utilizzando una wild card nella classe 125, alla guida di una Honda, giungendo 29\u00ba sul traguardo."}
{"id": "1666458", "revid": "1305772", "url": "https://it.wikipedia.org/wiki?curid=1666458", "title": "Minutes to Midnight", "text": "Minutes to Midnight \u00e8 il terzo album in studio del gruppo musicale statunitense Linkin Park, pubblicato il 15 maggio 2007 dalla Warner Bros. Records.\nProdotto da Rick Rubin e da Mike Shinoda, si tratta della prima pubblicazione del gruppo i cui componenti appaiono tutti in copertina. \u00c8 anche il primo ad avere il logo Parental Advisory per testi volgari, se si esclude la collaborazione con Jay-Z nell'EP \"Collision Course\".\nNella prima settimana di uscita vendette oltre copie e dopo quattro settimane arriv\u00f2 a vendere 3,3 milioni di copie in tutto il mondo. Il suo titolo trae ispirazione dal conto alla rovescia dell'Orologio dell'apocalisse, gestito dall'Universit\u00e0 di Chicago per l'attesa di un'eventuale catastrofe nucleare. Ad ottobre del 2009 l'album ha venduto oltre 8 milioni di copie in tutto il mondo, risultando il terzo album pi\u00f9 venduto del 2007.\nAntefatti.\nDurante la fine del 2005 i Linkin Park, dopo aver risolto alcuni conflitti con la Warner Bros. Records, recidendo in un primo momento il contratto per \u00abmancanza di confidenza\u00bb, presero la decisione di realizzare un seguito per \"Meteora\", uscito nel 2003. Riguardo a ci\u00f2, il chitarrista Brad Delson ha spiegato che \u00abci stiamo focalizzando sulla pubblicazione di un nuovo disco per il prossimo anno. Siamo tutti concentrati nel processo creativo al momento\u00bb, mentre il rapper Mike Shinoda ha rivelato che il terzo album in studio avrebbe preso una piega differente da quanto realizzato dai Linkin Park negli anni precedenti: \nLa pubblicazione dell'album venne ritardata pi\u00f9 volte prima della data definitiva: inizialmente l'uscita era pensata per l'estate del 2006 ma la data fu spostata nell'autunno dello stesso anno fino ad arrivare a inizio 2007. La data di uscita definitiva venne fissata per il 14 maggio. Intorno a quel periodo, il gruppo ha avuto modo di comporre ulteriori brani (strumentali e non), di cui alcuni sono stati resi disponibili attraverso alcuni EP pubblicati dal fan club LP Underground a partire dal 2009.\nDescrizione.\nRispetto agli album precedenti, \"Minutes to Midnight\" evidenzia una maturit\u00e0 artistica del gruppo e presenta una certa diversit\u00e0 stilistica rispetto ai precedenti album \"Hybrid Theory\" e \"Meteora\". L'album si discosta infatti dalle sonorit\u00e0 nu metal e rap rock ed \u00e8 caratterizzato da riff tendenti perlopi\u00f9 al pop e al rock classico e brani dalle ritmiche pi\u00f9 lente, come ad esempio \"Leave Out All the Rest\" o \"Shadow of the Day\", quest'ultimo influenzato dalla musica degli U2. Non mancano comunque brani pi\u00f9 ritmati, come ad esempio \"Given Up\" e \"Bleed It Out\".\nLe tematiche dei testi risultano varie: da storie di relazioni come \"Shadow of the Day\" si passano ad altre con forti connotazioni politiche, come ad esempio in \"The Little Things Give You Away\", chiaro riferimento all'uragano Katrina che invest\u00ec New Orleans nel 2005 (come anche confermato dagli stessi membri del gruppo nel libretto dell'album).\nPer la prima volta in un album in studio del gruppo, Mike Shinoda si cimenta in un cantato melodico (nel brano \"In Between\" e nella bonus track \"No Roads Left\"), riducendo i brani rappati a \"Bleed It Out\" e a \"Hands Held High\". Invece, in brani come \"The Little Things Give You Away\", \"In Pieces\" e \"What I've Done\" \u00e8 possibile ascoltare assoli di chitarra.\nPromozione.\n\"Minutes to Midnight\" \u00e8 stato commercializzato a partire dal 15 maggio 2007 in edizione standard e in edizione speciale, quest'ultima costituita da un DVD aggiuntivo che mostra il \"making of\" dell'album e il video di \"What I've Done\" con il relativo dietro le quinte, oltre a wallpaper e foto varie. In alcune versioni di \"Minutes to Midnight\" non \u00e8 presente il logo della Parental Advisory e per tale motivo \"Given Up\", \"Bleed It Out\" e \"Hands Held High\" sono caratterizzate dalla censura.\nIl 7 dicembre 2007 \u00e8 stata pubblicata la Tour Edition. Questa versione si presenta con una copertina in cartoncino sfilabile contenente l'album in formato jewel case. La differenza \u00e8 presente anche nella lista tracce: infatti sono presenti tre brani aggiuntivi, tra cui il brano inedito \"No Roads Left\", cantato interamente da Shinoda in tono melodico. Inoltre era presente un codice (rimasto valido fino al 18 dicembre 2008) che permetteva di scaricare gratuitamente alcune tracce provenienti dal concerto del 29 ottobre 2007 a Londra (per quanto riguarda la vendita in Europa del disco) o da quello del 29 novembre 2007 a Seul (per quanto riguarda la vendita del disco nel mercato asiatico).\nDall'album sono stati estratti cinque singoli: \"What I've Done\", \"Bleed It Out\", \"Shadow of the Day\", \"Given Up\" e \"Leave Out All the Rest\". Quando non erano ancora stati estratti come singoli, nel 2007 \"Given Up\" si posizion\u00f2 alla posizione 99 nella Billboard Hot 100 e alla posizione 78 nella Billboard Pop 100 mentre \"Leave Out All the Rest\" si posizion\u00f2 alla posizione 98 nella Billboard Pop 100 ed alla posizione 17 nella Bubbling Under Hot 100; in quest'ultima classifica entrarono anche i brani \"Hands Held High\" e \"No More Sorrow\", rispettivamente alle posizioni 23 e 24. \"No More Sorrow\" inoltre fu pubblicato come disco promozionale negli Stati Uniti d'America.\nUn anno dopo la pubblicazione di \"Minutes to Midnight\", i Linkin Park pubblicarono dieci copertine differenti dell'album che sarebbero state utilizzate come copertine prima della scelta definitiva. La band mise a disposizione tutte e dieci le copertine ai fan che avrebbero acquistato l'album su iTunes. Il 20 ottobre 2017 \u00e8 stata pubblicata l'edizione picture disc dell'album, contenente anche la bonus track \"No Roads Left\".\nAccoglienza.\n\"Minutes to Midnight\" ha ricevuto critiche generalmente miste dalla stampa specializzata, con Metacritic che ha assegnato un punteggio medio di 56/100, evidenziando compresenza di apprezzamenti, disaccordi e reazioni indifferenti. \"Rolling Stone\" ha dato all'album 4 stelle su 5, dichiarando che \u00abla maggior parte delle tracce sono elaborati brani pop con pochi rimandi ai lavori precedenti\u00bb, IGN lo consider\u00f2 \u00abun passo avanti e un preannuncio di nuove sonorit\u00e0\u00bb. Karen Tye di \"Herald Sun\" ha assegnato tre stelle e mezzo su 4 al disco, lodando il nuovo stile musicale del gruppo, ma anche \u00abla loro capacit\u00e0 di saper andare oltre le etichette affibbiate agli esordi\u00bb.\nA dispetto di elogi nei confronti delle loro ambizioni, l'autrice di \"The Guardian\" Caroline Sullivan diede all'album tre stelle su cinque, sostenendo di considerare un punto di debolezza \u00abla loro associazione ai generi originari\u00bb, e scrivendo che \u00abla loro musica poggia ancora su vaghi riff di chitarra e testi autodistruttivi\u00bb. Stephen Thomas Erlewine di AllMusic giudic\u00f2 negativamente l'album, considerandolo \u00abvecchio\u00bb e criticando lo sforzo del gruppo di \u00abcreare brani oscuri ma confusi\u00bb, dandogli due stelle e mezzo su cinque. Johan Wippsson di \"Melodic\" ha riconosciuto l'evoluzione del gruppo ma ha sostenuto che l'album era \u00abdebole\u00bb e \u00abtroppo discontinuo\u00bb. Dan Silver di \"NME\" ha dato a \"Minutes to Midnight\" un punteggio di 2 su 10, motivando che molti brani erano espressione di \u00abun gruppo incapace di proporre qualcosa di nuovo, sia in fatto di musica che di identit\u00e0\u00bb; tuttavia ha apprezzato \"Hands Held High\", definendolo \u00abun brano degno di essere ascoltato tutto l'anno\u00bb."}
{"id": "1666459", "revid": "838137", "url": "https://it.wikipedia.org/wiki?curid=1666459", "title": "Formiato di calcio", "text": "Il formiato di calcio \u00e8 il sale di calcio dell'acido formico.\nA temperatura ambiente si presenta come un solido bianco inodore.\nUsi.\nCome additivo per le plastiche termoidurenti, come il formiato di sodio.\nCome additivo accelerante nella produzione del calcestruzzo, qualora serva una presa rapida.\nCome additivo nella produzione di mangimi ad uso zootecnico:\nE 238 (preservatives)- additivo tecnologico- Gruppo funzionale \"(a)\" Categoria \"1\" del Register additives Reg. CE 1831/2003."}
{"id": "1666463", "revid": "773636", "url": "https://it.wikipedia.org/wiki?curid=1666463", "title": "Propulsore ionico", "text": "Un propulsore ionico \u00e8 un tipo di propulsione elettrica usata per la propulsione spaziale in grado di creare una spinta a partire dall'accelerazione degli ioni. I propulsori ionici si differenziano in base al modo in cui accelerano gli ioni, usando forze elettrostatiche o elettromagnetiche. I propulsori di tipo elettrostatico utilizzano la forza di Coulomb, accelerando quindi gli ioni nella direzione del campo elettrico, mentre quelli elettromagnetici sfruttano la forza di Lorentz.\nLa spinta creata nei propulsori ionici \u00e8 molto piccola in confronto ai razzi chimici convenzionali, ma si ottiene un impulso specifico, o efficienza propulsiva, molto elevata.\nA causa delle loro necessit\u00e0 energetiche relativamente elevate, data la potenza specifica delle fonti energetiche, i propulsori ionici sono considerati convenienti solamente per applicazioni di propulsione spaziale.\nOrigini.\nI principi della propulsione ionica si rifanno ai concetti sviluppati dal fisico tedesco/Austriaco Hermann Oberth che furono pubblicati nel suo famoso lavoro del 1929 \"Wege zur Raumschiffahrt\u201d\" (Modi di volo spaziale). Un intero capitolo del lavoro \u00e8 dedicato alla propulsione e all'alimentazione elettrica e vi sono spiegati i suoi pensieri sulla riduzione della massa necessaria per i propulsori elettrici, prevedendone l'uso nella propulsione spaziale o nel controllo direzionale del volo e difendendo l'accelerazione elettrostatica di gas ionizzati.\nIl primo propulsore ionico funzionante fu costruito da Harold R. Kaufman nel 1959 presso le fabbriche della NASA nel Glenn Research Center. Era simile al disegno generico di un propulsore ionico a griglia elettrostatica che usava mercurio come propellente. Durante gli anni sessanta seguirono i test suborbitali del motore che nel 1964 venne mandato in volo suborbitale sulla SERT-1 (\"Space Electric Rocket Test 1\"). Funzion\u00f2 con successo per i 31 minuti previsti prima di ricadere a terra.\nIl propulsore a effetto Hall fu studiato indipendentemente dagli Stati Uniti e dall'Unione Sovietica negli anni cinquanta e '60, tuttavia il concetto di propulsore Hall fu sviluppato in uno strumento di propulsione efficiente soltanto nell'ex-Unione Sovietica, mentre gli scienziati statunitensi si concentrarono invece sullo sviluppo di propulsori ionici a griglia. I propulsori a effetto Hall vengono usati nei satelliti sovietici dal 1972 e fino agli anni novanta venivano principalmente usati per la stabilizzazione dei satelliti nelle direzioni Nord-Sud ed Est-Ovest. Da 100 a 200 motori hanno completato la loro missione sui satelliti russi e sovietici fino alla fine degli anni novanta. Il progetto del propulsore sovietico fu introdotto in occidente nel 1992 dopo che un team di specialisti della propulsione elettrica, col supporto della Ballistic Missile Defense Organization, ebbero visitato i laboratori ex-sovietici.\nDescrizione generale.\nI propulsori ionici utilizzano raggi di ioni (atomi o molecole carichi elettricamente) per creare una spinta in accordo con il terzo principio della dinamica. Il metodo per accelerare gli ioni varia, ma tutti i progetti si avvantaggiano del rapporto tra carica e massa degli ioni. Questo rapporto pu\u00f2 significare che anche differenze di potenziale relativamente piccole possono creare elevate velocit\u00e0 nei gas di scarico. Questo riduce la quantit\u00e0 di massa reattiva o carburante richiesto, ma aumenta la quantit\u00e0 di potenza specifica necessaria in confronto a quella dei razzi chimici. I propulsori ionici sono dunque in grado di ottenere impulsi specifici estremamente alti. Lo svantaggio della poca spinta \u00e8 una scarsa accelerazione del veicolo poich\u00e9 la massa delle unit\u00e0 di corrente elettrica \u00e8 direttamente proporzionale alla quantit\u00e0 di energia fornita. Questo rende i propulsori ionici inadatti al lancio di veicoli in orbita, ma ideali per le applicazioni della propulsione nello spazio.\nSono stati progettati diversi propulsori ionici e tutti quanti si possono riunire in due categorie: elettrostatici o elettromagnetici. La differenza principale \u00e8 il modo in cui vengono accelerati gli ioni.\nPropulsori ionici elettrostatici.\nI propulsori ionici di questo tipo sfruttano la forza di Coulomb per accelerare gli ioni nella direzione del campo elettrostatico.\nPropulsori ionici a griglia elettrostatica.\nI propulsori ionici a griglia elettrostatica usano comunemente gas di xeno, che non ha normalmente carica e viene ionizzato bombardandolo con elettroni provenienti da un catodo rovente. Questo bombardamento crea ioni carichi positivamente a causa della perdita di un elettrone. Questi ioni positivi si diffondono poi attraverso la griglia positiva ed entrano nella zona di differenza di potenziale tra la griglia positiva e quella negativa (anodo e catodo rispettivamente). Questa differenza di potenziale accelera gli ioni a velocit\u00e0 elevata, i quali, attraversando la griglia negativa, generano la spinta. Un altro catodo nella parte esterna del motore emette altri elettroni che si combinano con gli ioni per neutralizzarli. Questo per evitare che il raggio di ioni ritorni verso il veicolo annullando la spinta.\nRicerche sui propulsori a griglia elettrostatica (passate e presenti):\nPropulsori a effetto Hall.\nI \"propulsori a effetto Hall\" accelerano gli ioni attraverso l'uso di un potenziale elettrico mantenuto tra un anodo cilindrico e un plasma caricato negativamente che forma il catodo. La massa del propellente (tipicamente xeno o gas di bismuto) viene introdotta vicino all'anodo, dove viene ionizzata, in seguito gli ioni vengono attratti dal catodo e accelerati verso e attraverso di esso, raccogliendo elettroni mentre si muovono per neutralizzare il fascio e lasciare il propulsore ad alta velocit\u00e0.\nL'anodo \u00e8 all'estremit\u00e0 di un tubo cilindrico con al centro una punta che produce un campo magnetico radiale tra essa e il tubo. Gli ioni non vengono influenzati molto dal campo magnetico, siccome sono troppo pesanti; tuttavia gli elettroni prodotti vicino alla fine della punta per creare il catodo ne vengono influenzati maggiormente venendone intrappolati e mantenuti in zona dalla loro attrazione verso l'anodo. Alcuni elettroni si muovono a spirale verso l'anodo, circolando attorno alla punta in una corrente di Hall. Quando raggiungono l'anodo colpiscono il propellente non caricato e lo ionizzano, prima di raggiungere l'anodo chiudendo il circuito.\nPropulsione elettrica a emissione di campo (FEEP).\nLa \"propulsione elettrica a emissione di campo\" (Field Emission Electric Propulsion, FEEP) usa un sistema molto semplice per accelerare gli ioni di metallo liquido per generare la spinta. La maggior parte dei progettisti utilizzano cesio o indio come propellente. Il progetto consiste in una piccola riserva di propellente che contiene il metallo liquido, una piccolissima feritoia attraverso cui scorre il liquido e un anello acceleratore. Il cesio e l'indio sono usati a causa del loro grande peso atomico, i bassi potenziali di ionizzazione e basse temperature di fusione. Una volta che il metallo liquido raggiunge l'interno della feritoia nell'emettitore, un campo elettrico applicato tra esso e l'anello acceleratore provoca instabilit\u00e0 nel metallo liquido causandone la ionizzazione. Questo crea ioni positivi che possono poi essere accelerati nel campo elettrico creato tra l'emettitore e l'anello. Questi ioni caricati positivamente sono poi neutralizzati da una sorgente esterna di elettroni in modo da evitare di caricare la fusoliera del veicolo.\nConfronti.\nLa seguente tabella compara i dati attuali dei test di alcuni propulsori ionici, la cui maggior parte spinge gli ioni con una differenza di potenziale di 300 Volt.\nDurata.\nIl fattore limite principale dei propulsori ionici \u00e8 la loro scarsa forza di spinta. Questa spinta \u00e8 il risultato dell'alta velocit\u00e0 dei gas di scarico, che richiede molta energia e le prestazioni sono ulteriormente limitate dalla potenza specifica delle fonti energetiche. Inoltre molti propulsori sono in grado di gestire solo piccoli flussi di propellente, per esempio i modelli con griglia elettrostatica soffrono di effetti di 'carica spaziale' in flussi elevati. Questa scarsa accelerazione si tramuta nella necessit\u00e0 di fornire una spinta continua per molto tempo per ottenere un cambio ragionevole nella velocit\u00e0 (Delta-v). Per raggiungere questi delta-v i propulsori ionici sono progettati per durare da settimane ad anni.\nSebbene non contengano parti in movimento soggette ad attrito, questi motori sono comunque soggetti a fenomeni di usura dovuti principalmente agli urti tra gli ioni e la griglia elettrostatica, che causano l'erosione della stessa. Il tempo necessario per avere un'erosione significativa \u00e8, per le applicazioni attuali, generalmente molto pi\u00f9 grande della durata operativa richiesta. Un test della tecnologia NASA NSTAR (NASA Solar electric propulsion Technology Application Readiness) per i propulsori elettrostatici risult\u00f2 in 30.472 ore (approssimativamente 3 anni e mezzo) di spinta continua alla massima potenza. Il test fu concluso prima di qualsiasi cedimento e i suoi risultati mostrarono che il motore non si stava nemmeno avvicinando alla rottura.\nPropellenti.\nL'energia di ionizzazione rappresenta una grossa percentuale dell'energia richiesta per il funzionamento dei motori ionici. Il propellente ideale per questi motori \u00e8 quindi una molecola o atomo con un elevato rapporto massa su energia di ionizzazione. Inoltre il propellente non dovrebbe causare un grosso grado di erosione del propulsore per permetterne una lunga durata e non deve contaminare il veicolo.\nMolti degli attuali modelli usano il gas di xeno a causa della sua bassa energia di ionizzazione, del numero atomico relativamente alto, della sua natura inerte e del basso grado di erosione. Tuttavia lo xeno \u00e8 poco presente in natura e molto costoso.\nI vecchi modelli utilizzavano il mercurio, che per\u00f2 \u00e8 tossico, costoso e tendeva a contaminare il veicolo.\nAltri propellenti come il bismuto hanno mostrato buone possibilit\u00e0 e sono tuttora aree di ricerca, in particolare per i modelli senza griglia, come i propulsori a effetto Hall.\nApplicazioni.\nI propulsori ionici potrebbero avere molte applicazioni nella propulsione spaziale. I migliori impieghi dei propulsori sono nella possibilit\u00e0 di utilizzare la loro lunga durata quando non serve una spinta eccessiva. Alcuni esempi possono essere i trasferimenti di orbita, aggiustamenti nell'allineamento, compensazione della resistenza aerodinamica per orbite basse e aggiustamenti fini nelle missioni pi\u00f9 scientifiche. I propulsori ionici possono anche essere usati per missioni interplanetarie e nello spazio profondo dove il tempo non \u00e8 cruciale. La spinta continua in un periodo di tempo molto lungo permette di raggiungere velocit\u00e0 pi\u00f9 elevate di quelle ottenibili con razzi chimici tradizionali.\nMissioni.\nDi tutti i propulsori elettrici, quelli ionici sono stati i pi\u00f9 considerati commercialmente e accademicamente nella ricerca per le missioni interplanetarie e per le manovre di sollevamento orbitale. I propulsori ionici sono visti come la migliore soluzione per queste missioni poich\u00e9 richiedono un grosso cambiamento nella velocit\u00e0 in generale, che pu\u00f2 essere costruito in lunghi periodi di tempo. Diverse navi spaziali hanno sfruttato questa tecnologia.\nSERT.\nIl primo veicolo fu il SERT (Space Electric Rocket Test, letteralmente \"test per razzo spaziale elettrico\") che test\u00f2 due motori ionici al mercurio per migliaia di ore negli anni settanta.\nDeep Space 1.\nLa NASA ha sviluppato un propulsore ionico chiamato NSTAR per l'uso nelle loro missioni interplanetarie. Questo propulsore \u00e8 stato testato con successo nella sonda spaziale Deep Space 1, lanciata da Cape Canaveral il 24 ottobre 1998 per mezzo di un razzo Delta II. La Huges ha sviluppato lo XIPS (Xenon Ion Propulsion System, Sistema di Propulsione Ionica allo Xeno) per mantenere la stazionarit\u00e0 dei satelliti geosincroni. Questi sono propulsori ionici elettrostatici e funzionano con un principio diverso rispetto a quelli a effetto Hall.\nArtemis.\nIl 12 luglio del 2001 l'Agenzia Spaziale Europea ha fallito il lancio del suo satellite per le telecomunicazioni Artemis, lasciandolo in un'orbita decadente. Il propellente chimico del satellite era tuttavia sufficiente per trasferirlo in un'orbita semi-stabile e nei 18 mesi successivi il sistema sperimentale di propulsione ionica a bordo (pensato per manovre secondarie di mantenimento dell'orbita) \u00e8 stato utilizzato per trasferirlo in orbita geostazionaria.\nHayabusa.\nIl satellite Hayabusa dell'agenzia spaziale Giapponese, che \u00e8 stato lanciato nel 2003 e ha incontrato con successo l'asteroide 25143 Itokawa rimanendovi in prossimit\u00e0 per molti mesi per raccogliere campioni e informazioni, \u00e8 spinto da quattro motori ionici allo xeno. Utilizza ioni di xeno generati da microonde ECR e un materiale in carbonio/carbonio composito per la griglia di accelerazione resistente all'erosione.\nSmart 1.\nIl propulsore a effetto Hall \u00e8 un tipo di propulsore ionico che \u00e8 stato usato per decenni nel mantenimento dell'orbita stazionaria dall'Unione Sovietica ed \u00e8 ora utilizzato dall'occidente: il satellite dell'Agenzia Spaziale Europea Smart 1, lanciato nel 2003 lo ha usato lo Snecma PPS-1350-G. Questo satellite ha completato la sua missione il 3 settembre del 2006 in una collisione controllata contro la superficie della luna dopo una deviazione di traiettoria per essere in grado di vedere il cratere di tre metri generato nell'impatto sul lato visibile della luna.\nDawn.\nIl Dawn \u00e8 stato lanciato il 27 settembre del 2007 per esplorare il pianeta nano Cerere e l'asteroide Vesta. Per viaggiare tra la Terra e i suoi obiettivi usa tre propulsori ionici allo xeno ereditati dalla Deep Space 1 (accendendone uno alla volta) per portarla in una lunga spirale uscente. \u00c8 prevedibile anche una missione successiva nella quale Dawn esplori altri asteroidi oltre a Cerere. Il motore ionico della Dawn \u00e8 in grado di accelerarla da 0 a in 4 giorni.\nLISA Pathfinder.\nIl LISA Pathfinder \u00e8 un veicolo dell'ESA che doveva essere lanciato nel 2011, ma \u00e8 partito il 3 dicembre del 2015. Non sfrutta i motori ionici come sistema di propulsione primaria, ma usa sia propulsori colloidali che FEEP per un controllo di assetto molto preciso \u2014 la piccola spinta generata da questi strumenti di propulsione rende possibile muovere il veicolo per distanze incrementali molto accuratamente. Questo \u00e8 uno dei test possibili per la missione LISA.\nBepiColombo.\nIl BepiColombo \u00e8 una missione dell'Agenzia Spaziale Europea (ESA) in collaborazione con la Agenzia Spaziale Giapponese (JAXA), la missione \u00e8 stata lanciata il 20 ottobre 2018; contiene il \"Mercury Transfer Module\" dell'Agenzia Spaziale Europea che utilizzer\u00e0 sia la propulsione ionica che quella chimica, in combinazione con la fionda gravitazionale fornita da Terra, Venere e Mercurio, per portare due orbiter della scienza abbastanza vicini a Mercurio."}
{"id": "1666465", "revid": "729019", "url": "https://it.wikipedia.org/wiki?curid=1666465", "title": "Carlo Biscaretti di Ruffia (senatore)", "text": "Biografia.\nDi famiglia nobile venne avviato alla carriera militare. Partecip\u00f2 alla campagna del 1815, con il grado di sottotenente nel Reggimento delle Guardie, agli scontri in Savoia, alla battaglia di Nantua e alla presa di Grenoble.\nNel 1839 fu promosso colonnello nello stesso Reggimento e durante la prima guerra d'indipendenza del 1848 comand\u00f2 la Brigata delle Guardie, meritando una Medaglia d'Argento al Valor Militare ed una Menzione Onorevole.\nTenente generale nel 1852, ebbe il comando della Divisione Militare della Sardegna e comand\u00f2 in seguito le Divisioni Militari di Alessandria e di Genova, per poi essere nominato Ispettore dell'Esercito. Aiutante di campo Onorario del re, nel 1866, ebbe il comando territoriale di Firenze.\nNel 1861 era stato nominato Senatore del regno. Il figlio Roberto, anch'egli senatore, fu tra i pionieri dell'automobilismo italiano e cofondatore della FIAT."}
{"id": "1666466", "revid": "22416", "url": "https://it.wikipedia.org/wiki?curid=1666466", "title": "Figlio d'un cane", "text": "Figlio d'un cane (remix live)/Non \u00e8 tempo per noi (remix live) \u00e8 un 45 giri del cantante Luciano Ligabue, pubblicato dall'etichetta discografica WEA Italiana nel 1990.\nIl disco.\nContiene i remix dal vivo di \"Figlio d'un cane\" e \"Non \u00e8 tempo per noi\", \u00e8 pertanto da considerarsi un singolo autonomo piuttosto che un estratto dall'album \"Ligabue\", nel quale sono contenute le versioni studio dei due brani.\nIl CD promozionale \u00e8 stato distribuito in esclusiva per il fan club \"ufficiale barMario \".\n\"Figlio di un cane\".\nCome spiegato nel testo \u00e8 un figlio non voluto (\"di un preservativo rotto\"). Il brano, originariamente intitolato \"Identit\u00e0: figlio d'un cane\", collega l'identit\u00e0 personale al malessere e al senso di inadeguatezza che l'individuo sente nei confronti dei tempi in cui vive, tema gi\u00e0 trattato in \"Non \u00e8 tempo per noi\".\nLa canzone, scritta e composta da Ligabue, \u00e8 stata incisa per la prima volta da Pierangelo Bertoli, che la include nel suo album \"Sedia elettrica\" del 1989.\nTracce.\nSingolo 12\" e 7\" , CD promo "}
{"id": "1666468", "revid": "1776051", "url": "https://it.wikipedia.org/wiki?curid=1666468", "title": "Vincenzo Bolmida", "text": ""}
{"id": "1666470", "revid": "729019", "url": "https://it.wikipedia.org/wiki?curid=1666470", "title": "Sukhoi P-1", "text": "Il Sukhoi P-1 (in alfabeto cirillico \u0421\u0443\u0445\u043e\u0439 \u041f-1) era un prototipo di caccia intercettore monomotore a getto progettato dall'OKB 51 diretto da Pavel Osipovi\u010d Suchoj e sviluppato in Unione Sovietica negli anni cinquanta.\nStoria.\nSviluppo.\nAlla fine del 1954 il Ministero dell'industria aeronautica sovietico commission\u00f2 all'OKB 51 diretto da Pavel Suchoj lo studio di un nuovo caccia intercettore, sia in versione monoposto operativa che biposto da addestramento.\nIl progetto venne denominato P (probabilmente da \u043f\u0435\u0440\u0435\u0445\u0432\u0430\u0442\u0447\u0438\u043a, \"perechvat\u010dik\", intercettore), una denominazione gi\u00e0 usata precedentemente per un caccia monoposto a getto bimotore della fine degli anni quaranta.\nGli studi preliminari presero in considerazione diverse configurazioni d'arma, quali cannoni, razzi ed il missile AA-1 Alkali, e due modelli di propulsore quali un singolo Ljul'ka AL-7 oppure due Izotov VK-11.\nIl Consiglio dei ministri approv\u00f2 lo sviluppo del un nuovo intercettore il 19 gennaio 1955. Si cominci\u00f2 quindi a disegnare un modello pi\u00f9 dettagliato: il P/1 era il monomotore mentre il P/2 era il bimotore.\nAgli inizi si pens\u00f2 alla classica ed efficiente presa d'aria installata sul muso, ma a causa del grande volume dei radar proposti (che sarebbero dovuti essere installati in una spina al centro della presa) a marzo si decise necessariamente per due prese ai lati della fusoliera. Nella fattispecie i radar presi in considerazione erano l'Almaz-7 (\u0410\u043b\u043c\u0430\u0437, diamante), l'Uragan (\u0423\u0440\u0430\u0433\u0430\u043d, uragano) ed il Pantera (\u041f\u0430\u043d\u0442\u0435\u0440\u0430, pantera).\nAlla fine dell'anno i disegni dettagliati, sia del P/1 che del P/2, erano pronti. Entrambi sfoggiavano delle particolari prese d'aria a sezione circolare ai lati della fusoliera, con l'imbocco posizionato poco a monte della radice alare. Le prese d'aria contenevano un corpo conico di sezione semicircolare che poteva slittare in avanti per adattare la presa stessa.\nIl muso ospitava il radar Uragan o Pantera. Il P/1 era studiato per un solo Ljul'ka AL-9F da 10\u00a0000\u00a0kg di spinta, mentre il secondo disegno prevedeva l'impiego di due turbogetti. Malgrado fossero previsti due missili K-7 (AA-1 Alkali per la NATO) l'aereo doveva usare anche razzi quali ARS-70 in razziere da 32 agganciate ai piloni alari oppure 30 TRS-85 alloggiati in tubi di lancio alla radice alare.\nSempre alla fine del 1955 entrambi i modelli in scala vennero esaminati da una commissione di stato, che approv\u00f2 con modifiche solo il primo.\nLa regola delle aree non venne applicata alla fusoliera per permettere di stivare pi\u00f9 combustibile. Nell'agosto del 1956 il nuovo progetto era terminato e si cominci\u00f2 quindi a costruire il prototipo. Lo sviluppo del motore AL-9F sub\u00ec ritardi e quindi, almeno per la prima fase, si dovette ripiegare sul Ljul'ka AL-7F, leggermente meno potente. Nel maggio del 1957 l'aereo era pronto e il 10 giugno venne trasferito sulla pista per i collaudi.\nL'ingegnere che dirigeva i collaudi era Gon\u010darov, il pilota collaudatore era Nikolaj Ivanovi\u010d Korovu\u0161kin (\u041d\u0438\u043a\u043e\u043b\u0430\u0439 \u0418\u0432\u0430\u043d\u043e\u0432\u0438\u0447 \u041a\u043e\u0440\u043e\u0432\u0443\u0448\u043a\u0438\u043d), mentre l'addetto al radar era Eduard Vaganovi\u010d Eljan (\u042d\u0434\u0443\u0430\u0440\u0434 \u0412\u0430\u0433\u0430\u043d\u043e\u0432\u0438\u0447 \u0415\u043b\u044f\u043d). L'apparecchio si stacc\u00f2 da terra per la prima volta il 12 luglio del 1958.\nLe prove vennero concluse il 22 settembre dello stesso anno. Senza un nuovo motore per\u00f2 il progetto non aveva possibilit\u00e0 di sviluppo. Si cerc\u00f2 allora di adattare la cellula al Tumanskij R-15-300 o al Ljul'ka AL-11. Lo stesso Suchoj prov\u00f2 a destare l'interesse degli uffici di progettazione dei radar, ma il progetto fu abbandonato, ormai superato dagli studi sul meno ambizioso T-37.\nIl P/1 in dettaglio.\nLa fusoliera del P/1 era divisa in tre sezioni. Nella sezione anteriore erano alloggiati il radar, l'abitacolo del pilota e quello dell'operatore radar subito dietro, i 50 razzi ARS-57 ed il ruotino anteriore. Il carrello era infatti triciclo: la gomma del ruotino anteriore era una K-283 da 570 \u00d7 140\u00a0mm, senza freni.\nL'equipaggio era sistemato in due abitacoli separati ed il cupolino si apriva verso l'alto essendo incernierato alle spalle.\nAlla sezione centrale di fusoliera era agganciata l'ala, la quale aveva una pianta a delta, una freccia di 60\u00b0 al quarto di corda, alettoni ed ipersostentatori. Il bordo d'attacco mostrava un dente di sega, ovverosia possedeva un'estensione del bordo con una singola discontinuit\u00e0.\nAl termine della sezione centrale di fusoliera, i condotti delle prese d'aria si raccordavano per alimentare l'unico turbogetto. L'imbocco delle prese d'aria, come accennato, era adattato da una spina laterale a forma di semicono che si spostava in avanti. Vi era anche un sistema di suzione dello strato limite.\nAlla sezione di coda della fusoliera erano agganciati gli stabilatori (stabilizzatori e equilibratori fusi in un pezzo unico), con freccia di 55\u00b0, e la deriva con timone, anch'esso con freccia di 55\u00b0.\nSempre nella sezione di coda erano alloggiati i tre freni aerodinamici, due ai lati ed uno sul ventre.\nIl carrello principale doveva essere provvisto di gomme da 900 \u00d7 275\u00a0mm, ma a causa delle modifiche in fase costruttiva, si adottarono le KT-72 da 1000 \u00d7 280\u00a0mm, provviste di freni.\nL'avionica si componeva di un radar Pantera, un sistema di guida e collegamento dati Gorizont, una radio RSIU-4V, un sistema IFF SRZO-2, un allarme radar Sirena-2, un radioaltimetro RV-U ed un autopilota AP-39.\nIl sistema idraulico era costituito da tre sottositemi indipendenti. Gli attuatori erano il BU-49 sul canale del timone, il BU-51 su quello dello stabilatore, ed il BU-52 per gli alettoni.\nIl P/2.\nIl P/2 fu sviluppato parallelamente al P/1 e da questo differiva per l'apparato propulsivo, per l'armamento e l'avionica. Come accennato pi\u00f9 sopra, i propulsori erano due Isotov VK-11 (o TV-11) da 5\u00a0370\u00a0kg di spinta in postcombustione ciascuno. Ogni motore era quindi alimentato da una presa d'aria.\nIl P/2 era pi\u00f9 pesante del gemello monomotore, per questo motivo il carrello principale era gi\u00e0 dall'inizio previsto con gomme da 1000 \u00d7 275\u00a0mm.\nL'armamento principale doveva essere formato da due cannoni Nudel'man e Richter NR-30 (\u041d\u0443\u0434\u0435\u043b\u044c\u043c\u0430\u043d-\u0420\u0438\u0445\u0442\u0435\u0440 \u041d\u0420\u201330) da 30\u00a0mm con 100 colpi per canna, posizionati alla radice alare. Erano per\u00f2 previsti anche i razzi (una ventina di TRS-85 o 16 ARS-70) o due missili aria-aria K-7."}
{"id": "1666471", "revid": "110157", "url": "https://it.wikipedia.org/wiki?curid=1666471", "title": "Castello di Breno", "text": "Il castello di Breno sorge sopra una collina al centro del paese di Breno. Le mura del castello contengono un'area di 0,525 ha, a circa 120 metri di dislivello dal paese.\nPreistoria.\nAlcune schegge di selce ritrovate sono state datate all'epigravettiano recente, poco dopo lo scioglimento del ghiacciaio in val Camonica.\nAl di sotto del torrione ghibellino sono stati invece trovati i reperti di una abitazione neolitica, di forma trapezoidale, larga 5 metri appoggiata a guanciali laterali di roccia. Le pareti erano in graticci intonacati con fango: tipico modo di costruire le mura in Val Camonica fino ad alcuni decenni fa.\nNei pressi sono stati trovati reperti come utensili, vasi e due tombe, che gli studiosi definiscono cultura di Breno.\nRimangono poche tracce di un'abitazione dell'et\u00e0 del rame, mentre sembra che durante l'epoca romana il sito fosse completamente abbandonato (forse a causa della vicinanza della Civitas Camunorum.\nMedioevo.\nLa prima costruzione d'epoca storica fu la cappella dedicata a san Michele arcangelo, protettore dei longobardi. Sono venute alla luce cinque tombe fra cui una di bambino. Attorno al XII secolo venne ampliata in chiesa romanica, venne poi demolita in un ampliamento del castello: oggi ne sono visibili i basamenti.\nLe costruzioni civili sorgono a partire dal XII secolo, e sono il grande \"palatium\" a due piani, oggi distrutto, forse residenza dei Ronchi, potente famiglia di feudatari guelfi, la torre adiacente alta una ventina di metri e coronata in origine di merli guelfi, e la casatorre.\nGi\u00e0 attorno al 1250-1300 l'intera collina doveva esser cintata da una fortificazione, a cui si accedeva da una torre-porta.\nI palazzi civili vennero trasformati dai signori milanesi in roccaforti militari, destinata al comandante e alle sue guarnigioni, e si modificarono i merli guelfi in ghibellini.\n1350 - 1450: scontri tra i veneziani ed i milanesi per la conquista della valle. \u00c8 databile in questo periodo una fossa comune contenente molti corpi smembrati.\nI Visconti inviano Francesco Bussone detto il \"Carmagnola\" che il 16 marzo 1421 conquista il castello di Breno e scacciando le forze di Pandolfo III Malatesta dalla Valle Camonica.\nA seguito della battaglia di Maclodio nel 1427 i milanesi riducono le forze in Valle, permettendo al \"Carmagnola\" (allora schierato con la Serenissima) di raggiungere e conquistare il castello di Breno che viene messa sotto il comando di Giacomo Barbarigo.\nPietro Visconti scende dall'alta valle fino a giungere a Lovere il 18 settembre 1438. Consolidate le posizioni sul lago d'Iseo torna a Breno e ne pone il castello sotto assedio. \nL'assedio del castello di Breno si protrae per sei mesi finch\u00e9 Pietro Avogadro, giungendo con soccorsi da Brescia, rompe l'assedio dopo una lunga resistenza degli occupanti, tra cui l'eroico Giacomo Ronchi.\nNel 1453 il castello di Breno, difeso da Pietro Contarini, \"Capitanio di Valle\", Nicol\u00f2 Rizzi, Castellano, Decio Avogadro, Pasino Leoni e la famiglia brenese dei Ronchi oppone una fiera resistenza. L'assedio inizia nel novembre 1453, supportato dalla filomilanese famiglia Federici. \nFrancesco Sforza, avendo difficolt\u00e0 a risolevere l'assedio, ordina al Colleoni di presentarsi con 1500 uomini e tramite l'uso dell'artiglieria da fuoco (qui per la prima volta in Valcamonica) i milanesi riescono a far capitolare la rocca.\nEt\u00e0 veneta.\nIl 9 aprile 1454, la pace di Lodi mise fine alle contese tra la Serenissima e Ducato di Milano per il controllo sulla valle: i territori bresciano e camuno passarono definitivamente sotto il dominio veneto. \nL'anno seguente, per evitare eventuali episodi di resistenza, Venezia ordin\u00f2 la distruzione di tutti i castelli e rocche esistenti sul territorio valligiano, con l'esclusione di quello di Breno, che venne destinato a sede del reggimento locale, Cimbergo e Lozio, tenuti dalle famiglie Lodrone e Nobili schierate con la dominante.\nLe fortificazioni curvilinee sul lato sud del castello sono datate a questo periodo: senza spigoli vivi resistevano meglio alle armi da fuoco.\nRipresa nel 1516 ai francesi, nel 1518 la rocca non pi\u00f9 indispensabile per il controllo territoriale, e viene privata del presidio di sei uomini. Nella seconda met\u00e0 del secolo il castello risultava \"inhabitato\": il Capitanio di Valle e gli altri funzionari avevano trovato sistemazione in paese.\nSi riporta l'atto di cessione della rocca il 16 aprile 1598:"}
{"id": "1666472", "revid": "124971304", "url": "https://it.wikipedia.org/wiki?curid=1666472", "title": "Antonio Boncompagni Ludovisi", "text": "Biografia.\nNato a Roma l'11 agosto 1808, Antonio era figlio di Luigi I Boncompagni Ludovisi, principe di Piombino e duca di Sora, e di sua moglie, Maddalena Odescalchi.\nDi idee liberali, venne elevato al rango di senatore per censo nel 1861.\nMor\u00ec a Milano nel 1883.\nMatrimonio e figli.\nAntonio spos\u00f2 il 4 ottobre 1829 la principessa \"Donna\" Guglielma o Guglielmina Massimo (25 novembre 1811 - 14 febbraio 1899), figlia di Francesco Massimo, I duca di Rignano e Calcata, e di sua moglie, Carolina Lante della Rovere. La coppia ebbe insieme i seguenti figli:"}
{"id": "1666474", "revid": "14691", "url": "https://it.wikipedia.org/wiki?curid=1666474", "title": "Africa nera", "text": ""}
{"id": "1666478", "revid": "1337443", "url": "https://it.wikipedia.org/wiki?curid=1666478", "title": "Edoardo Castelli", "text": ""}
{"id": "1666485", "revid": "1970900", "url": "https://it.wikipedia.org/wiki?curid=1666485", "title": "Niceforo Caranteno", "text": "Biografia.\nLe principali fonti per ricostruire la sua vita sono le opere di Giovanni Skylitzes, Lupo Protospata e l'anonimo \"Chronicon Barensis\". \nCaranteno combatt\u00e9 contro i Bulgari e per le sue vittorie venne nominato duca di Skopje. \nNel 1067 l'imperatore Costantino X Ducas lo invi\u00f2, assieme al catapano Mabrica, a salvaguardare i domini bizantini nell'Italia meridionale e in particolare a recuperare le citt\u00e0 della Puglia cadute nelle mani dei Normanni.\nI bizantini riconquistarono cos\u00ec Taranto, Castellaneta e Brindisi, e per queste gesta Niceforo ricevette il titolo di \"Stratega di Brindisi\". Ma la sua signoria ebbe breve durata. I Normanni ritornarono sotto le mura della citt\u00e0 pugliese e la posero in un estenuante assedio: nel gennaio 1070 Caranteno fece finta di arrendersi e poi attacc\u00f2 proditoriamente i Normanni che stavano scalando le mura della citt\u00e0; fece decapitare alcune decine di cadaveri e invi\u00f2 le teste prima a Durazzo e poi a Costantinopoli per impressionare favorevolmente l'imperatore. L'esito finale dell'assedio di Brindisi fu tuttavia favorevole ai Normanni che nell'aprile 1071 riconquistarono definitivamente la citt\u00e0, costringendo Niceforo alla fuga in Oriente. \nNel 1072 Niceforo fu nuovamente inviato dal basileus in Bulgaria per sedare una rivolta."}
{"id": "1666486", "revid": "287204", "url": "https://it.wikipedia.org/wiki?curid=1666486", "title": "Federazione Italiana Badminton", "text": "La Federazione Italiana Badminton (FIBa) \u00e8 una federazione sportiva che ha il compito di promuovere la pratica del badminton e coordinarne le attivit\u00e0 dilettantistiche ed agonistiche in Italia. Il suo attuale presidente \u00e8 Carlo Beninati.\n\u00c8 affiliata al Comitato olimpico nazionale italiano (CONI) e al Badminton World Federation (BWF)."}
{"id": "1666488", "revid": "729019", "url": "https://it.wikipedia.org/wiki?curid=1666488", "title": "Castello di Lozio", "text": "Il castello di Lozio fu di propriet\u00e0 quasi esclusiva della famiglia Nobili, eccettuato il periodo intercorso tra l'eccidio di Lozio del 1410 (quando la famiglia venne sterminata e la rocca pass\u00f2 alla famiglia Federici) e la restituzione veneta del 1428. Oggi \u00e8 di propriet\u00e0 del comune di Lozio.\nStoria.\nI ruderi del castello sono situati in val di Lozio, sopra l'abitato di Villa, addossati ad una parete rocciosa a circa 1200 metri s.l.m., con una torre di avvistamento posta al di sopra del roccione (1288 metri slm). La sua posizione premetteva una completa visuale sulla val di Lozio e le cime della Concarena.\nLa datazione della struttura lo fa risalire alla fine del XIII secolo.\nLa rocca presenta una superficie di circa 300 m2 calpestabili, divisi in due corti ed otto locali. Ad ovest rimangono i resti di un portone d'ingresso, mancanti per\u00f2 dell'arco e dell'architrave. Ad est invece un locale di forma quadrata era probabilmente l'antica torre a due piani."}
{"id": "1666489", "revid": "767487", "url": "https://it.wikipedia.org/wiki?curid=1666489", "title": "The Beat (gruppo musicale britannico)", "text": "I The Beat (noti negli Stati Uniti d'America come The English Beat) sono stati un gruppo musicale britannico formatosi a Birmingham nel 1978. Produssero tre album di grande successo acquistando notevole popolarit\u00e0, poi si sciolsero. Negli anni 2000 si sono riformati, ma non hanno, ad oggi, prodotto singoli o album inediti."}
{"id": "1666490", "revid": "287204", "url": "https://it.wikipedia.org/wiki?curid=1666490", "title": "Scala Fenicia", "text": "La scala Fenicia di Capri \u00e8 una lunga e ripida scalinata in pietra che unisce il porto di Marina Grande con il centro abitato di Anacapri. Fu realizzata dai coloni greci intorno al VII e VI secolo a.C., mentre gli studiosi ritengono ormai inverosimile l'ipotesi fenicia.\n\u00c8 composta attualmente da 921 scalini, per una lunghezza totale di 1,7\u00a0km.\nStoria.\nCome gi\u00e0 accennato nell'incipit, la Scala Fenicia \u00e8 un residuo della presenza dei Greci sull'isola, che la costruirono intorno al VII e VI secolo a.C. L'appellativo \u00abFenicia\u00bb, invece, \u00e8 dovuto alle manie toponomastiche degli ambienti eruditi partenopei del Seicento che, nel fervore della cosiddetta \"feniciomania\", hanno dato vita ad una serie di ricostruzioni storiche arbitrarie tese a dimostrare forzatamente la presenza di Fenici a Capri; ci\u00f2 ha portato all'individuazione di presunte evidenze semitiche nell'isola, di natura etimologica, toponimica e archeologica (e, quindi, all'attribuzione della costruzione della Scala proprio ai Fenici).\nSuccessivamente restaurata in epoca romana, la strada ha rappresentato per molti secoli, fino all'inaugurazione della strada carrozzabile nel 1877, l'unica via di accesso ad Anacapri, tuttora servita solo da un paio di approdi, entrambi assai disagevoli. La scala consentiva di raggiungere Anacapri a coloro che sbarcavano sull'isola in prossimit\u00e0 del porto caprese della Marina Grande.\nEssa veniva utilizzata anche per il trasporto dei materiali edili utilizzati per la costruzione delle abitazioni anacapresi, faticosa attivit\u00e0 nella quale erano impegnate soprattutto le donne; gli uomini, infatti, erano dediti soprattutto all'agricoltura ed alla pastorizia, lavori che li occupavano in campagna dalla mattina presto fino al tardo pomeriggio inoltrato.\nLa scala Fenicia ha potuto godere nel 1998 di un imponente restauro che l'ha resa nuovamente accessibile; oggi \u00e8 inserita in tutti gli itinerari paesaggistici dell'isola, anche perch\u00e9 termina in prossimit\u00e0 della villa San Michele di Axel Munthe ad Anacapri, anch'essa una tappa obbligata di tutti i \"tour\" organizzati sull'isola azzurra.\nPercorso.\nLa Scala Fenicia ha inizio nel borgo di Marina Grande, in prossimit\u00e0 dell'attuale contrada Torra, zona densa di orti e vigneti. Attraversa quindi un'area boschiva abbastanza fitta, per poi aumentare gradualmente di altitudine. A met\u00e0 percorso, in particolare, \u00e8 situata un'antica cappella dedicata a Sant'Antonio di Padova, il santo protettore di Anacapri, anche detta \u00abcappella dei marinai\u00bb in quanto vi ardeva un fuoco che la rendeva un eccellente punto di riferimento per i marinai che navigavano di notte. La piazzola naturale sulla quale \u00e8 collocato il luogo di culto probabilmente gi\u00e0 esisteva in epoca romana, come sottolineano le diverse evidenze murarie.\nSuperata la cappella di Sant'Antonio, la Scala continua ad inerpicarsi sul ripido costone roccioso, per poi superare i pilastri che reggono la moderna strada rotabile e costeggiare la rupe di Capodimonte. Durante la salita, inoltre, \u00e8 possibile osservare diverse croci di grandi dimensioni scavate nella roccia; eseguite nel XVII secolo per volont\u00e0 dei vescovi di Capri, queste incisioni svolgono una funzione apotropaica, come protezione del luogo dagli spiriti maligni ma soprattutto dalla caduta di massi, fenomeno che ha da sempre travagliato l'isola. Il termine del percorso \u00e8 segnato dalla cappella di San Michele e dalla Porta della Differenza, eretta per delineare il confine tra Capri e Anacapri."}
{"id": "1666493", "revid": "22356", "url": "https://it.wikipedia.org/wiki?curid=1666493", "title": "Varanopseidi", "text": ""}
{"id": "1666494", "revid": "339392", "url": "https://it.wikipedia.org/wiki?curid=1666494", "title": "Africa orientale tedesca", "text": ""}
{"id": "1666501", "revid": "599013", "url": "https://it.wikipedia.org/wiki?curid=1666501", "title": "Mat\u00edas Donnet", "text": "Carriera.\nDonnet inizia nell'Uni\u00f3n de Santa Fe, dalla quale viene prelevato dal , dove raccoglie due presenze con nessuna marcatura. Torna quindi in patria, al Boca Juniors, con il quale vince la finale di Coppa Intercontinentale 2003, contro il , realizzando il gol del pareggio che porter\u00e0 la partita ai rigori e venendo eletto miglior giocatore della finale.\nTrasferitosi negli Stati Uniti, nel DC United, dove colleziona 8 presenze e una rete, decide di tornare in Argentina, prima al Belgrano, poi al Newell's Old Boys e successivamente al club Uni\u00f3n de Santa Fe. L'8 gennaio 2011 passa al Club Olimpia."}
{"id": "1666507", "revid": "179980", "url": "https://it.wikipedia.org/wiki?curid=1666507", "title": "Cristian Ezequiel Llama", "text": ""}
{"id": "1666511", "revid": "2184720", "url": "https://it.wikipedia.org/wiki?curid=1666511", "title": "Le donne lo sanno", "text": "Le donne lo sanno \u00e8 un brano musicale scritto da Luciano Ligabue, terzo singolo estratto dall'album \"Nome e cognome\" (2005) nei primi mesi del 2006.\n\u00c8 stato frequentemente trasmesso in radio, raggiungendo la posizione numero 1 dell'airplay.\nDescrizione.\nAmmissione della superiorit\u00e0 delle donne sugli uomini, per caparbiet\u00e0, ecletticit\u00e0 e dolcezza nel pensare e nell'agire.\nIl cantautore \u00e8 arrivato a dire che sarebbe stato sufficiente ripetere indefinitamente solo il titolo all'interno del testo per spiegare il concetto.\nIl video musicale.\nDiretto da Silvio Muccino, \u00e8 stato girato il 3 marzo all'aeroporto di Casale Monferrato e poi diffuso dal 20 marzo. Nel video compare anche Chiara Tortorella, figlia di Cino Tortorella, il famoso Mago Zurl\u00ec della televisione.\n\u00c8 stato inserito nei DVD \"Secondo tempo\" del 2008 e \"Videoclip Collection\" del 2012, quest'ultima distribuita solo nelle edicole. Presente anche nei vari DVD del \"Nome e cognome tour 2006\"."}
{"id": "1666513", "revid": "1522738", "url": "https://it.wikipedia.org/wiki?curid=1666513", "title": "Lo Specchio Magico", "text": " \u00e8 un manga scritto e disegnato da Fujio Akatsuka pubblicato dal 1962 al 1965 sulla rivista sh\u014djo \"Ribon\" di Sh\u016beisha ed \u00e8 uno dei primi del genere maho sh\u014djo. L'opera diede il via ad una famosa serie animata prodotta da Toei Animation nel 1969, cui sono seguite due serie remake realizzate nel 1988 e nel 1998. Sono stati fatti anche sette lungometraggi animati, di cui cinque relativi alla prima serie e due alla seconda, usciti dal 1989. Nel 2012 \u00e8 stato distribuito il film in live action con Masaki Okada nella parte del protagonista maschile.\nTrama.\nAnche se la serie ha avuto diversi remake, la storia \u00e8 rimasta sostanzialmente la stessa: ruota principalmente attorno alla protagonista, alle persone a lei vicine e a tutti gli eventi che si verificano come conseguenza della sua capacit\u00e0 di trasformarsi in altri individui, di cambiare identit\u00e0, per risolvere svariati problemi.\nLa protagonista, chiamata Stilly Kagami (Atsuko \"Akko-chan\" in originale), \u00e8 un'energica ragazzina delle elementari, con ottimi voti a scuola, molto diligente e sempre circondata da amici. Ha i capelli castani, indossa un abitino composto da una gonna bianca, una camicetta a maniche corte, una giacca rossa e calzini bianchi.\nStilly ha una speciale predilezione per gli specchi, in cui ama rimirarsi. Un giorno il suo specchio favorito, che le era stato regalato dalla madre (in alcune versioni da suo padre, di ritorno da un viaggio in India), si rompe e la ragazza preferisce seppellirne in giardino i frammenti, anzich\u00e9 gettarli nella spazzatura. Quella notte stessa, lo Spirito degli Specchi ne vuole premiare il buon cuore (per aver trattato lo specchio in modo rispettoso e non semplicemente buttandolo via) e, apparsole in sogno, le dona uno specchietto dai poteri magici, lo \"Specchio Magico\", che ha la capacit\u00e0 di trasformare con un incantesimo Stilly in qualsiasi cosa ella desideri.\nNelle ultime due serie sar\u00e0 la Regina del Mondo degli Specchi a farle il dono; nella terza serie, inoltre, Stilly otterr\u00e0 il potere di vedere qualunque luogo attraverso lo Specchio Magico donatole dalla Regina.\nMedia.\nManga.\nIl manga \u00e8 stato pubblicato in Giappone sulla rivista \"Ribon\" dal 1962 al 1965 e in Italia da Fabbri Editori sulla rivista \"Candy Candy\" con tavole colorate e ribaltate dal numero 216 al numero 235. La pubblicazione italiana \u00e8 per\u00f2 incompleta.\nAnime.\nL'anime originale conta 94 episodi trasmessi nel corso degli anni 1969 e 1970. La serie \u00e8 stata animata da Toei Animation e trasmessa da TV Asahi: ha avuto un grande successo, tanto che nel corso del tempo sono stati realizzati due remake, uno del 1988 con un totale di 61 episodi e l'ultimo di 44 episodi nel 1998. Le tre serie sono state interamente trasmesse in Italia da Italia 1. La prima serie \u00e8 stata replicata anche sulle televisioni locali e su alcune syndication.\nLungometraggi.\nLa seconda serie (conosciuta in Italia col titolo \"Un mondo di magia\") ha avuto due film sequel: Himitsu no Akko-chan movie del 1989 e sempre dello stesso anno"}
{"id": "1666519", "revid": "14691", "url": "https://it.wikipedia.org/wiki?curid=1666519", "title": "Le Donne lo sanno", "text": ""}
{"id": "1666522", "revid": "287204", "url": "https://it.wikipedia.org/wiki?curid=1666522", "title": "Ricard Card\u00fas", "text": "Carriera.\nNel 2007 ha ricevuto due wild card per partecipare, nella classe 125, ai Gran Premi della Repubblica Ceca e del Portogallo, correndo su Aprilia del team RACC. Anche nel 2008 ottiene due wild card per partecipare, in 125, al Gran Premio di Catalogna e al quello della Comunit\u00e0 Valenciana, correndo su una Derbi del team Andalucia. Nello stesso anno ha partecipato al campionato Europeo Velocit\u00e0 in quella stessa classe arrivando al terzo posto.\nNel 2010 corre in Moto2 il Gran Premio di Catalogna con la Suter MMX del team Viessmann Kiefer Racing in sostituzione dell'infortunato Stefan Bradl. Dal Gran Premio di Germania diventa pilota titolare nel Maquinza-SAG Team, al posto di Bernat Mart\u00ednez. Non ottiene punti. In questa stagione \u00e8 costretto a saltare il Gran Premio della Malesia per infortunio. Nel 2011 passa al team QMMF Racing con una Moriwaki MD600; il suo compagno di squadra \u00e8 Mashel Al Naimi. In questa stagione \u00e8 costretto a saltare i Gran Premi di Catalogna e Gran Bretagna per un infortunio e i Gran Premi di Malesia e Comunit\u00e0 Valenciana a causa della frattura del polso sinistro rimediata nelle prove libere del GP della Malesia.\nNel 2012 passa al team Argui\u00f1ano Racing, che gli affida una AJR. Ottiene come miglior risultato un tredicesimo posto in Germania e termina la stagione al 25\u00ba posto con 10 punti. In questa stagione \u00e8 costretto a saltare i Gran Premi di Repubblica Ceca, San Marino e Aragona per la lussazione della spalla destra rimediata nelle prove libere del GP della Repubblica Ceca. Nel 2013 passa al team NGM Mobile Forward Racing, che gli affida una Speed Up SF13. Ottiene come miglior risultato un dodicesimo posto in Australia e termina la stagione al 23\u00ba posto con 9 punti. Nel 2014 corre i Gran Premi di Qatar, Americhe, Argentina, Spagna, Francia, Italia, Catalogna e Olanda in sostituzione dell'infortunato Alex Mari\u00f1elarena sulla Tech 3 Mistral 610, per poi prenderne definitivamente il posto dal Gran premio di Germania. Ottiene come miglior risultato un settimo posto in Catalogna e termina la stagione al 18\u00ba posto con 45 punti.\nNel 2015 corre i primi nove GP in calendario senza conseguire punti, viene pertanto sostituito dal team Tech 3 con Xavier Vierge a partire dal GP di Indianapolis. Ritorna a competere nello stesso campionato a partire dal GP della Repubblica Ceca, prendendo il posto di Ratthapark Wilairot in seno al team JPMoto Malaysia con una Suter MMX2. Chiude la stagione al ventiquattresimo posto finale con 20 punti. Torna a disputare una gara mondiale nel 2016 andando a sostituire l'infortunato Efr\u00e9n V\u00e1zquez alla guida Suter MMX2 messa in pista dal team JPMoto Malaysia, nel Gran Premio d'Italia. Chiude la gara in diciannovesima posizione, non ottenendo punti validi per la classifica piloti.\nNel 2017 disputa il Gran Premio del Qatar della classe Moto2 con la Speed Up in sostituzione dell'infortunato Axel Bassani. Successivamente partecipa ai Gran Premi delle Americhe, di Spagna e di Francia in sella alla KTM Moto2 del team Red Bull KTM Ajo in sostituzione dell'infortunato Brad Binder. Corre anche il GP della Comunit\u00e0 Valenciana in sostituzione dell'infortunato Thomas L\u00fcthi sulla Kalex del team CarXpert Interwetten. Totalizza 7 punti che gli consentono di classificarsi al 29\u00ba posto nella classifica piloti. Nel 2018 viene ingaggiato dalla casa motociclistica austriaca KTM, come collaudatore di Moto2."}
{"id": "1666530", "revid": "1728", "url": "https://it.wikipedia.org/wiki?curid=1666530", "title": "Lorenzo Ghiglini", "text": ""}
{"id": "1666533", "revid": "729019", "url": "https://it.wikipedia.org/wiki?curid=1666533", "title": "Castello di Cimbergo", "text": "Il castello di Cimbergo sorge su uno spuntone di roccia al centro dell'abitato, a strapiombo sulla valle del torrente Re.\nLa struttura, pentagonale irregolare, risale al XII - XIII secolo, e fu al centro di numerosi scontri tra i guelfi e ghibellini camuni.\nFu originariamente degli Antonioli, di seguito per un breve periodo dei Federici ed infine dei conti Lodrone del Trentino, che poi lo vendettero alla vicinia di Cimbergo.\nParte dei ruderi vennero riutilizzati nell'erezione del campanile del paese nel XIX secolo."}
{"id": "1666534", "revid": "1337443", "url": "https://it.wikipedia.org/wiki?curid=1666534", "title": "Marcello Gianotti", "text": ""}
{"id": "1666536", "revid": "767487", "url": "https://it.wikipedia.org/wiki?curid=1666536", "title": "L'albero del male", "text": "L'albero del male (\"The Guardian\") \u00e8 un film del 1990 diretto da William Friedkin e interpretato da Jenny Seagrove, Dwier Brown e Carey Lowell. Appartenente al filone demoniaco post-esorcista, il film \u00e8 tratto dal romanzo \"The Nanny\" di Dan Greenburg.\nTrama.\nMolly e Allan Sheridan escono di casa lasciando i loro figli, un bambino di pochi anni e una neonata di 4 settimane, insieme alla fidata babysitter. La ragazza ha tuttavia un piano malvagio in mente: trascina con s\u00e9 la neonata presso uno strano albero che assorbe la bambina al suo interno, nutrendosi della sua vita e della sua purezza. I genitori rientrano in casa perch\u00e9 la donna aveva dimenticato la sua borsa ma ormai \u00e8 troppo tardi: la bambina \u00e8 stata sacrificata e la babysitter ha fatto perdere le proprie tracce. Qualche tempo dopo, Phil e Kate Starling si trasferiscono a Los Angeles per motivi di lavoro in una casa progettato da un noto architetto del luogo, Ned, che diventer\u00e0 loro amico. Kate rivela a Phil di essere incinta: di l\u00ec a poco d\u00e0 alla luce Jake Starling. La coppia decide di assumere una bambinaia: dopo averne esaminate alcune, la loro attenzione si sofferma in particolare su Arlene e Camilla, che rispetto alla altre appaiono pi\u00f9 istruite. La loro prima scelta \u00e8 Arlene, tuttavia la ragazza muore ai piedi dell'albero in cui era stata inglobata la figlia degli Sheridan: il ruolo diventa quindi di Camilla.\nLa donna entra cos\u00ec nella loro villa alle falde della foresta: Camilla sembra essere una governante perfetta, sempre amorevole e attenta nei confronti del bambino. La donna \u00e8 tuttavia un druido devoto all'albero e decide fin da subito che quando il piccolo avr\u00e0 4 settimane di vita lo sacrificher\u00e0 ad esso. Camilla insiste affinch\u00e9 Kate ricominci ad allattare al seno il bambino e crea un'apparenza di normalit\u00e0 agli occhi della coppia, assumendo anche atteggiamenti seducenti con Phil e con l'amico Ned. Ned si innamora di lei mentre lo stesso Phil fa dei sogni erotici su di lei. La donna alleva Jake affinch\u00e9 sia pronto al sacrificio e lo porta spesso con s\u00e9 nella foresta: qui vengono aggrediti da tre balordi intenzionati a violentarla, tuttavia l'albero e i coyote che lo servono uccidono i tre uomini. Il giorno dopo Camilla esce di casa con la scusa di fare shopping: la donna \u00e8 tuttavia diretta all'albero, con cui ha intenzione di avere un rapporto sessuale. Ned, che si era presentato dagli Starling per invitare Camilla ad uscire, la segue e vede la scena. I coyote lo aggrediscono, ma lui riesce a rifugiarsi in casa.\nDopo aver tentato invano di farsi soccorrere dalla polizia e aver lasciato un messaggio vocale agli Starling, Ned viene aggredito dai coyote e dalla stessa Camilla, che rivela di possedere poteri sovrannaturali. L'uomo viene ucciso. Il giorno successivo, Arlene Russel si presenta dagli Starling e racconta a Phil di quanto le \u00e8 accaduto, sostenendo che la sua babysitter potrebbe essere Camila: il nome che aveva fornito a lei e le raccomandazioni erano false. Dopo aver scoperto che anche le raccomandazioni di Camila sono false e aver ascoltato il messaggio di Ned, Phil caccia via Camila in malo modo: proprio in quel momento Jake ha uno strano malore e viene ricoverato in ospedale. Qui Camilla prova a rapirlo: Phil la colpisce e i due genitori scappano via col bambino. Ne consegue uno scontro in cui i due investono Camila con la loro macchina proprio ai piedi dell'albero, dopo che la donna aveva magicamente levitato in aria: il cadavere tuttavia scompare nel nulla e la polizia non crede ai due coniugi.\nGli Starling sono intenzionati a tornare alla loro citt\u00e0, Chicago, tuttavia prima Phil decide di distruggere l'albero con una motosega: l'uomo ha infatti notato le forme di bambino ai piedi del vegetale e ha intuito costa sta accadendo. Mentre l'uomo attacca l'albero con una motosega, producendo fiumi di sangue ad ogni taglio, sua moglie viene aggredita proprio da Camilla, ancora intenzionata a sacrificare Jake. I tentativi di Kate di liberarsene appaiono vani tuttavia, quando l'albero finalmente perisce sotto i colpi di Phil, Camilla anche muore e scompare nel nulla. I due coniugi possono finalmente riunirsi e godersi la loro vita familiare tuttavia un gufo, simbolo molto amato da Camilla e apparentemente legato alla magia dell'albero, resta appollaiato davanti alla loro abitazione.\nProduzione.\nGirato principalmente tra Los Angeles e Santa Clarita, il film nasce come trasposizione del romanzo \"The Nanny\" di Dan Greenburg che tuttavia non include riferimenti ai druidi: questi sono stati aggiunti dal regista, che aveva precedentemente studiato la tematica per interesse personale. In un primo momento lo sceneggiatore Stephen Volk e il produttore Sam Raimi erano interessati al progetto ma lo hanno abbandonato a causa di divergenze creative col regista: Volk avrebbe voluto rendere la babysitter una reincarnazione del demone ebraico Lilith, mentre Friedkin ha voluto concentrarsi sul druidismo e rendere dunque Camilla un druido devoto ad un albero malefico. In un primo momento Uma Thurman era stata considerata per il ruolo di Camilla, poi andato a Jenny Seagrove.\nDistribuzione.\nIl film fu pubblicato nel circuito cinematografico il 27 aprile 1990. Negli anni successivi venne trasmessa nella sola TV statunitense una versione ricca di tagli del film. Per tale versione venne accreditato come regista Alan Smithee dal momento che Friedkin non apprezz\u00f2 i rimaneggiamenti eseguiti.\nAccoglienza.\nPubblico.\nIl film ha incassato 17 milioni di dollari nel solo mercato statunitense.\nCritica.\nSull'aggregatore Rotten Tomatoes il film riceve il 30% delle recensioni professionali positive con un voto medio di 4,4 su 10 basato su 10 critiche."}
{"id": "1666540", "revid": "1935652", "url": "https://it.wikipedia.org/wiki?curid=1666540", "title": "Dionigi Tettamanzi", "text": "Biografia.\nDionigi Tettamanzi nacque a Renate, oggi in provincia di Monza e della Brianza, nell'arcidiocesi di Milano, il 14 marzo 1934. Era il primo dei tre figli di Egidio e Giuditta Ciceri (1911-2012). Aveva un fratello, Antonio, e una sorella, Gianna.\nFormazione e ministero sacerdotale.\nNel 1945, all'et\u00e0 di undici anni, entr\u00f2 nel seminario diocesano \"San Pietro\" di Seveso dove inizi\u00f2 gli studi, completati poi nel seminario di Venegono Inferiore. Qui frequent\u00f2 anche i corsi di teologia, fino al conseguimento della licenza, nel 1957.\nIl 28 giugno 1957 fu ordinato presbitero, nella cattedrale di Milano, dall'arcivescovo Giovanni Battista Montini per l'arcidiocesi ambrosiana.\nPochi mesi dopo venne inviato per ulteriori studi a Roma, dove prese residenza al Pontificio seminario lombardo e per due anni frequent\u00f2 la Pontificia Universit\u00e0 Gregoriana. Conseguito il dottorato in sacra teologia con una tesi su \"Il dovere dell'apostolato dei laici\", rientr\u00f2 in diocesi come professore di discipline teologiche ai chierici prefetti nei seminari minori di Masnago e di Seveso, dove risiedette fino all'autunno del 1966. Trasferito al seminario maggiore di Venegono Inferiore, per oltre venti anni vi insegn\u00f2 morale fondamentale e tenne i corsi sui sacramenti del matrimonio e della penitenza. Nello stesso periodo insegn\u00f2 teologia pastorale a Milano, sia presso l'Istituto sacerdotale Maria Immacolata sia presso l'Istituto regionale lombardo di pastorale. Tenne corsi di morale anche presso il seminario teologico dei comboniani a Venegono Superiore, l'Istituto teologico fiorentino e il Pontificio istituto missioni estere di Milano.\nNel suo insegnamento vasta fu la gamma dei temi trattati, tra i quali risaltano le questioni di morale fondamentale accanto a quelle di morale speciale, con una preferenza per l'ambito del matrimonio, della famiglia, della sessualit\u00e0 e della bioetica. All'intensa attivit\u00e0 accademica aveva unito la partecipazione a incontri, convegni, corsi di aggiornamento teologico-pastorale per sacerdoti e laici in Italia e all'estero. Tutto ci\u00f2 non lo aveva distolto dall'attivit\u00e0 pastorale diretta, da lui sempre amata ed esercitata sia svolgendo il servizio domenicale nelle parrocchie di Masnago, San Pietro Martire in Cinisello Balsamo, Santo Stefano Arno e Turate, sia dedicandosi alla predicazione, alla conduzione di ritiri e di esercizi spirituali, alla direzione spirituale, soprattutto per le famiglie e le persone consacrate. Fu attivo anche nella Confederazione italiana dei consultori familiari di ispirazione cristiana, di cui fu consulente ecclesiastico dal 1979 al 1989; nell'Opera per l'assistenza religiosa agli infermi, come responsabile dell'attivit\u00e0 culturale prima e come presidente poi; nell'Associazione dei medici cattolici italiani, sezione di Milano, quale assistente ecclesiastico per circa vent'anni. Venne chiamato da papa Giovanni Paolo II a collaborare alla stesura di alcune sue encicliche.\nL'11 settembre 1987 la Congregazione per l'educazione cattolica, su designazione dell'episcopato lombardo, lo chiam\u00f2 a reggere il Pontificio seminario lombardo. Nello stesso periodo divenne docente di teologia morale presso la Pontificia Universit\u00e0 Gregoriana. Quindi, il 28 aprile 1989, la Conferenza Episcopale Italiana lo design\u00f2 presidente del consiglio di amministrazione del quotidiano \"Avvenire\", in occasione del nuovo assetto societario del giornale, la cui propriet\u00e0 pass\u00f2 dalla Santa Sede alla stessa Conferenza Episcopale Italiana.\nFu esperto di nomina pontificia alla V assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 26 settembre al 25 ottobre 1980 sul tema \"La famiglia cristiana\" e assistente del segretario speciale alla VII assemblea generale ordinaria del Sinodo dei vescovi che ebbe luogo nella Citt\u00e0 del Vaticano dal 1\u00b0 al 30 ottobre 1987 sul tema \"La vocazione e la missione dei laici nella Chiesa e nel mondo\".\nMinistero episcopale e cardinalato.\nIl 1\u00ba luglio 1989 da papa Giovanni Paolo II lo nomin\u00f2 arcivescovo metropolita di Ancona-Osimo. Ricevette l'ordinazione episcopale il 23 settembre successivo nel duomo di Milano dal cardinale Carlo Maria Martini, arcivescovo metropolita di Milano, coconsacranti l'arcivescovo emerito di Ancona-Osimo Carlo Maccari e il vescovo ausiliare di Milano Bernardo Citterio. Prese possesso dell'arcidiocesi il 1\u00ba ottobre successivo. In quel periodo, oltre a rivestire l'incarico di presidente della Conferenza episcopale della regione Marche, nel giugno 1990 fu eletto presidente della commissione della CEI per la famiglia.\nIl 14 marzo 1991 divenne segretario generale della Conferenza episcopale italiana e il 6 aprile dello stesso anno rinunci\u00f2 al governo pastorale dell'arcidiocesi di Ancona-Osimo per mettersi al servizio della Chiesa italiana a tempo pieno.\nDopo quattro anni di intenso lavoro, il 20 aprile 1995 papa Giovanni Paolo II lo nomin\u00f2 arcivescovo metropolita di Genova. Prese possesso dell'arcidiocesi il 18 giugno successivo. Divenne presidente della Conferenza episcopale regionale ligure. Il 25 maggio 1995 giunse la nomina a vicepresidente per l'Italia Settentrionale della Conferenza episcopale italiana. Nel gennaio del 1998 il consiglio permanente lo design\u00f2 assistente ecclesiastico nazionale dell'AMCI.\nIl 21 febbraio 1998 papa Giovanni Paolo II lo cre\u00f2 cardinale e gli assegn\u00f2 il titolo dei Santi Ambrogio e Carlo del quale prese possesso il 4 novembre successivo. Fino alla creazione del cardinale Crescenzio Sepe \u00e8 stato il porporato italiano pi\u00f9 giovane. Partecip\u00f2 al conclave del 2005 che elesse papa Benedetto XVI e a quello del 2013 che elesse papa Francesco.\nL'11 luglio 2002 papa Giovanni Paolo II lo nomin\u00f2 arcivescovo metropolita di Milano. Nel primo discorso alla citt\u00e0, pronunciato l'8 settembre, parl\u00f2 della necessit\u00e0 di coltivare \"una coscienza capace di obbedire alla Verit\u00e0\". Il 14 settembre successivo per mezzo del procuratore Giovanni Giudici, vescovo ausiliare e vicario generale, prese possesso canonico dell'arcidiocesi. Il 24 settembre ricevette il pallio dal papa nella cappella privata del Palazzo Pontificio di Castel Gandolfo. Pochi giorni dopo, il 29 settembre 2002, fece ingresso in diocesi. Sulla scia di sant'Ambrogio amava ripetere: \"Occorre cercare sempre le cose nuove e custodire quelle a noi trasmesse dal passato\".\nDurante gli ultimi anni del pontificato di papa Giovanni Paolo II fu a lungo indicato come uno dei possibili \"papabili\".\nIl 20 marzo 2008 promulg\u00f2 il nuovo lezionario di rito ambrosiano, portando cos\u00ec a compimento per tale rito la riforma liturgica successiva al Concilio Vaticano II. La decisione di portare a compimento la riforma liturgica era gi\u00e0 stata maturata dal precedente arcivescovo, Carlo Maria Martini, per quanto riguardava \"in particolare il Lezionario, ancora \"ad experimentum\"\".\nNel dicembre dello stesso anno costitu\u00ec il \"Fondo famiglia-lavoro\" per dare un aiuto a chi, di fronte alla crisi economica incominciata in quell'anno, stava perdendo il lavoro. Il fondo venne avviato con un milione di euro messi a disposizione dal cardinale, come annunciato nell'omelia della messa di Natale di mezzanotte:\nIl 15 marzo 2009, al superamento del settantacinquesimo anno di et\u00e0, present\u00f2 a papa Benedetto XVI, in base alle norme del diritto canonico, la rinuncia alla guida dell'arcidiocesi milanese ma il 9 aprile venne confermato \"donec aliter provideatur\" dalla Santa Sede per altri due anni alla guida dell'arcidiocesi.\nIn dicembre, sub\u00ec gli attacchi della Lega Nord (da parte del giornale \"La Padania\", di Umberto Bossi, Roberto Calderoli e Matteo Salvini), dopo aver criticato il sindaco Letizia Moratti per la campagna di sgombero contro i rom e aver chiesto ai politici cittadini di riscoprire il \u00absolidarismo ambrosiano\u00bb. Secondo lo storico Alberto Melloni, tali attacchi si situarono in una strategia della Lega Nord per condizionarne la successione.\nIl 14 giugno 2010 nel duomo di Milano celebr\u00f2 i funerali del vescovo Luigi Padovese, vicario apostolico dell'Anatolia, ucciso il 3 giugno precedente in Turchia.\nL'11 giugno 2011 promulg\u00f2 il Nuovo Evangeliario Ambrosiano, decimo dei nove volumi del Lezionario Ambrosiano, il cui originale doner\u00e0 al duomo di Milano.\nIl 28 giugno 2011 papa Benedetto XVI accett\u00f2 la sua rinuncia al governo pastorale dell'arcidiocesi per raggiunti limiti di et\u00e0; gli succedette il cardinale Angelo Scola, fino ad allora patriarca di Venezia. Si ritir\u00f2, a partire dal 15 settembre, nella Villa Sacro Cuore di Tregasio di Triuggio. Continu\u00f2 a essere presente nella vita dell'arcidiocesi e a offrire il proprio contributo al servizio della Chiesa.\nIl 24 luglio 2012 venne nominato amministratore apostolico di Vigevano dopo le dimissioni dell'arcivescovo-vescovo Vincenzo Di Mauro. Termin\u00f2 il suo incarico il 5 ottobre 2013, dopo la presa di possesso del nuovo vescovo Maurizio Gervasoni.\nIl 14 marzo 2014 comp\u00ec 80 anni e in base a quanto disposto dal \"motu proprio Ingravescentem Aetatem\" di papa Paolo VI del 1970, decadde da tutti gli incarichi ricoperti nella Curia romana e con essi dal diritto di voto in conclave. Nel settembre del 2015 partecip\u00f2 a una sessione di lavoro del Consiglio dei cardinali - istituito nel 2013 per assistere il papa nel governo della Chiesa e nella riforma della Curia romana - presentando, su incarico del pontefice, un approfondimento sulla fattibilit\u00e0 del nuovo Dicastero per i laici, la famiglia e la vita.\nPartecip\u00f2 alla I assemblea speciale del Sinodo dei vescovi per l'Europa che ebbe luogo nella Citt\u00e0 del Vaticano dal 28 novembre al 14 dicembre 1991 sul tema \"Siamo testimoni di Cristo che ci ha liberato\", alla IX assemblea generale ordinaria del Sinodo dei vescovi dal 2 al 29 ottobre 1994 sul tema \"La vita consacrata e la sua missione nella Chiesa e nel mondo\" e alla XIV assemblea generale ordinaria del Sinodo dei vescovi dal 4 al 25 ottobre 2015 sul tema \"La vocazione e la missione della famiglia nella Chiesa e nel mondo contemporaneo\".\nIn seno alla Curia romana fu: consultore del Pontificio consiglio per la famiglia dal 1982, consultore della Pontificio consiglio della pastorale per gli operatori sanitari dal 1985, consultore della Congregazione per la dottrina della fede dal 25 febbraio 1989, membro del Pontificio consiglio della pastorale per gli operatori sanitari dal 1991, membro del Pontificio consiglio delle comunicazioni sociali dal 1994, membro della Congregazione per le Chiese Orientali, membro della Congregazione per il Clero, membro della Congregazione per l'educazione cattolica, membro della Prefettura degli affari economici della Santa Sede dal 1\u00ba aprile 2000, membro del Pontificio consiglio della cultura dal 24 gennaio 2004, membro del comitato di presidenza del Pontificio consiglio per la famiglia dal 30 settembre 2009, membro del Consiglio dei Cardinali per lo studio dei problemi organizzativi ed economici della Santa Sede dal 6 marzo 2000 al 28 giugno 2011 e accademico onorario della Pontificia accademia di San Tommaso d'Aquino. Presiedette per diversi anni l'Istituto Toniolo, l'istituto che gestisce l'Universit\u00e0 Cattolica del Sacro Cuore.\nMalato e in sedia a rotelle, il 25 marzo 2017 fece la sua ultima apparizione pubblica nel duomo di Milano, in occasione della visita apostolica di papa Francesco. Il 4 agosto 2017 la curia arcivescovile milanese rese noto, attraverso un comunicato ufficiale, l'aggravarsi delle sue condizioni di salute. Mor\u00ec nella Villa Sacro Cuore di Tregasio di Triuggio la mattina del 5 agosto, dopo tre giorni di agonia. La camera ardente rest\u00f2 aperta nella villa dal pomeriggio del 5 fino alla mattina del 7 agosto. Le esequie si tennero l'8 agosto alle ore 11 nel duomo di Milano e furono presiedute dal cardinale Angelo Scola e dall'arcivescovo eletto Mario Delpini. Al termine del rito fu sepolto sul lato destro del duomo, ai piedi dell'altare della \"Virgo Potens\".\nOpinioni.\nRelazioni sociali.\nNel suo discorso per la festivit\u00e0 di Sant'Ambrogio del 2008, afferm\u00f2 che i musulmani avevano diritto di costruire le loro moschee nelle citt\u00e0 di paesi a maggioranza cattolica. Nel suo discorso per la stessa occasione del 2010 difese gli immigrati contro i tentativi di classificarli come criminali.\nCattolici divorziati e risposati.\nNel 2008, in una lettera indirizzata ai cattolici divorziati e risposati, scrisse:\nNel 2014 pubblic\u00f2 \"Il Vangelo della Misericordia per le Famiglie Ferite\" dove parl\u00f2 della possibilit\u00e0 per i cattolici divorziati e risposati di ricevere la comunione fintanto che non vi fosse alcuna confusione circa l'insistenza della Chiesa sulla indissolubilit\u00e0 del matrimonio e se vi fosse: \"un rinnovato impegno per la vita cristiana attraverso percorsi fedeli che sono veri e seri\".\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1666542", "revid": "486946", "url": "https://it.wikipedia.org/wiki?curid=1666542", "title": "Patricia (personaggio)", "text": ""}
{"id": "1666543", "revid": "339392", "url": "https://it.wikipedia.org/wiki?curid=1666543", "title": "Himitsu no Akko-chan", "text": ""}
{"id": "1666556", "revid": "729019", "url": "https://it.wikipedia.org/wiki?curid=1666556", "title": "Castello di M\u00f9", "text": "Il castello di M\u00f9 fu un'importante rocca costruita in posizione strategica per il controllo dell'alta Valle Camonica. Le rovine sorgono sul colle ad est di M\u00f9, frazione del comune di Edolo, e presentano una forma trapezoidale con tratti di mura alti anche quattro metri.\nStoria.\nNel XIII secolo la rocca era di propriet\u00e0 del vescovo di Brescia e gli abitanti di Edolo, M\u00f9 e Sonico erano obbligati a sorvegliare il fortilizio durante la notte.\nIl 29 aprile 1342 i Federici iniziano ad abitare la rocca di M\u00f9. Una pergamena dello stesso anno ricorda un \"Girardi de Federicis de Erbanno, habitantis Roche de Mu\".\nNel 1432 la Repubblica Veneta fa smantellare il castello di M\u00f9 dei Federici.\nAl suo interno esisteva una chiesa dedicata a San Michele, demolita nel 1655."}
{"id": "1666563", "revid": "88740", "url": "https://it.wikipedia.org/wiki?curid=1666563", "title": "Casa di foglie", "text": "Casa di foglie \u00e8 il romanzo d'esordio di Mark Z. Danielewski. Pubblicato il 7 marzo 2000 negli Stati Uniti, il libro diviene presto un bestseller in patria, avendo sviluppato gi\u00e0 un seguito di lettori, viste le pubblicazioni a pezzi su Internet. In Italia esce nel 2005 per Mondadori e successivamente nel 2019 con l'editore 66THAND2ND.\nCaratteristiche.\nLa struttura del romanzo \u00e8 alquanto inusuale e a dir poco sperimentale, a causa soprattutto dell'impaginazione, propria dello stile della letteratura ergodica, che obbliga a tratti a rigirare e/o ripiegare il testo; caratteristica saliente del romanzo, infatti, \u00e8 la presenza di molteplici narratori, i cui racconti, sfruttando proprio il particolare formato dell'opera, si intrecciano e interagiscono tra loro in modo estremamente elaborato e disorientante.\nIl libro contiene inoltre parecchie note, molte delle quali ne contengono a loro volta altre, alcune riferendosi a libri, studiosi e quant'altro del tutto inesistenti, unicamente frutto della penna dello scrittore. In alcune pagine sono presenti solo poche frasi, se non alle volte semplici parole, disposte spesso nei modi pi\u00f9 disparati, in modo tale da riprodurre effetti grafici agorafobici o claustrofobici, in linea con il susseguirsi degli eventi narrati.\nTrama.\nIl romanzo inizia con una narrazione in prima persona di Johnny Truant, un giovane dal corpo segnato da vistose cicatrici, impiegato presso un negozio di tatuaggi a Los Angeles. Truant \u00e8 in cerca di un nuovo appartamento, quando il suo amico Lude lo informa che nel suo condominio se ne \u00e8 appena liberato uno, appartenuto a tale Zampan\u00f2, un anziano cieco deceduto di recente.\nNell'appartamento di Zampan\u00f2, Truant rinviene, sotto forma di un frammentario ammasso di carte, un manoscritto dell'anziano uomo che si rivela essere un saggio accademico su una pellicola documentaristica intitolata \"The Navidson Record\", incentrata sulle indagini compiute dalla famiglia Navidson su una serie di inspiegabili ed inquietanti fenomeni fisici verificatesi nella loro nuova casa.\nDa questo punto in poi, quindi, la narrazione si dipana labirinticamente tra lo scritto di Zampan\u00f2, arduamente ricostruito da Johnny, le note esplicative del giovane (molte delle quali riportanti, attraverso i suoi pensieri in libera associazione, sia il suo immediato presente, mentre lavora al manoscritto del vecchio, sia la narrazione di diversi e significativi antefatti della sua esistenza, permettendo dunque anche una graduale ricostruzione della sua vita), la dettagliata trascrizione di una parte della pellicola, realizzata dal fratello di Will Navidson, Tom, una breve trascrizione di interviste a svariate personalit\u00e0 (del mondo sia accademico, sia artistico-letterario) concernenti il film, realizzate dalla moglie di Navidson, Karen, ed una serie di brevissime note di editori sconosciuti, il tutto tenuto assieme da una quantit\u00e0 di didascalie.\n\u00c8 presente inoltre un quarto narratore, la madre di Johnny, la cui voce traspare da un plico autonomo di lettere intitolato \"Le lettere di Whalestoe\" (ripubblicate, dopo l'uscita del libro, come un romanzo autonomo dallo stesso autore), che fa da contraltare alla narrazione autobiografica di Johnny. A ciascuna voce narrante corrisponde un differente carattere di stampa, volto a facilitare il lettore nel seguire la complessa e difficoltosa struttura del romanzo.\nThe Navidson Record.\nIl manoscritto di Zampan\u00f2 tratta principalmente della famiglia Navidson, composta da Will Navidson, un fotoreporter (personaggio parzialmente basato su Kevin Carter), la sua compagna Karen Green, un'attraente ex-modella, e i loro due figli, Chad e Daisy. Il fratello di Navidson, Tom, e svariati altri personaggi si inseriscono nel corso della storia.\nLa famiglia Navidson si \u00e8 da poco trasferita nella loro nuova casa in Virginia. Ritornando da un viaggio a Seattle, Will scopre che qualcosa \u00e8 cambiato nell'edificio: dove prima c'era un semplice muro spoglio, \u00e8 ora comparsa una porta che apre su uno spazio simile a un armadio, nel cui fondo \u00e8 presente un'ulteriore porta che d\u00e0 direttamente nella camera dei bambini. Investigando su questo singolare fenomeno, Navidson scopre che le misurazioni interne della casa sono, in qualche strano modo, pi\u00f9 ampie di quelle esterne. Inizialmente la differenza si limita a pochi centrimetri (circa un pollice), ma col passare del tempo l'interno della casa sembra espandersi vistosamente, pur mantenendo le stesse proporzioni esterne. Un terzo cambiamento ben presto si manifesta: un lungo vestibolo scuro nel loro salotto, che fisicamente dovrebbe sporgere poi all'esterno della casa, ma ci\u00f2 non succede.\nNavidson riprende con la sua telecamera questo strano spazio e circumnaviga la casa per mostrare dove dovrebbe estendersi. Battezza infine il paradossale spazio come \"Il corridoio dei cinque minuti e mezzo\". Questo vestibolo conduce ad un complesso simile ad un dedalo, a partire da una larga stanza (\"The Anteroom\") che conduce ad uno spazio ancora pi\u00f9 ampio (\"The Great Hall\"), dal cui centro parte un'enorme scalinata a spirale discendente, apparentemente senza fine. C'\u00e8 inoltre una moltitudine di corridoi e stanze che deviano e modificano il cammino ad ogni passaggio, tutti completamente bui ed anonimi, con pavimenti, muri e soffitti di colore grigio cenere. L'unico suono che disturba il perfetto silenzio dei corridoi \u00e8 un saltuario ringhio sommesso, la cui origine non \u00e8 mai del tutto esplicitata, nonostante una fonte accademica citata nel libro ipotizzi che si tratti delle frequenti modifiche spaziali della casa stessa.\nCi sono delle discrepanze riguardo a dove appare precisamente \u201cIl corridoio dei cinque minuti e mezzo\u201d. \u00c8 citato da vari personaggi in momenti diversi, ciascuno dei quali lo colloca in uno dei punti cardinali della casa. La prima volta \u00e8 lo stesso Zampan\u00f2 a scrivere che il corridoio \u00e8 nel muro ovest, contraddicendo una dichiarazione di qualche pagina prima in cui \u00e8 collocato nel muro nord. L'incongruenza \u00e8 segnalata anche in una nota di Johnny.\nNavidson, assieme al fratello Tom ed alcuni colleghi, si sente in dovere di esplorare, fotografare e filmare questi spazi della casa apparentemente infiniti, cosa che porter\u00e0 alcuni di essi sull'orlo della follia. Alla fine, Will distribuir\u00e0 ci\u00f2 che \u00e8 stato registrato e montato come \"The Navidson Record\".\nDa come si apprende dal racconto, Will e Karen avevano acquistato la suddetta casa nel tentativo di sanare la loro relazione, che stava diventando sempre pi\u00f9 tesa a causa delle assenze lavorative di Will. Karen, infatti, sempre mostratasi categorica nell'opporsi al matrimonio (dichiarando che la sua libert\u00e0 stava al di sopra di tutto), si ritrova a sentire la mancanza e il bisogno della presenza di Will quando lui \u00e8 lontano.\nLa narrazione di Zampan\u00f2 \u00e8 piena di citazioni e riferimenti, alcuni piuttosto oscuri, altri che indicano che la storia di Navidson ha raggiunto una fama internazionale. Infatti, personalit\u00e0 come Stephen King, Stanley Kubrick, Douglas Hofstadter, Ken Burns, Harold Bloom, Camille Paglia, Hunter S. Thompson, Anne Rice e Jacques Derrida sembrano essere stati intervistati a proposito delle loro opinioni sul film. Eppure, quando Truant cerca di approfondire la vicenda, cercando di trovare altre fonti per la storia, non trova alcunch\u00e9 relativo alla pellicola od alla casa stessa, in pratica nessuno straccio di prova che dimostri, al di fuori del testo di Zampan\u00f2, che tutto ci\u00f2 accaduto alla famiglia Navidson sia effettivamente reale.\nMolte delle citazioni presenti nelle note di Zampan\u00f2, invece, sono reali, ovvero esistenti sia all'interno dell'universo narrativo del romanzo sia nel mondo reale. Per esempio, molte volte viene citato un libro della casa produttrice Time-Life, \"Planet Earth: Underground Worlds\".\nLa storia di Johnny.\nUna linea narrativa contigua si sviluppa nelle note a pi\u00e8 pagina di Johnny, che descrivono dettagliatamente come procede la vita del ragazzo mentre questi riassembla il manoscritto del vecchio Zampan\u00f2. Rimane poco chiaro se la sua ossessione per gli scritti del vecchio, e la delusione e la paranoia che ne conseguono quando questi si trova impossibilitato a dimostrarne la veridicit\u00e0, siano il risultato dell'uso di droghe, di problemi di natura mentale o di particolari effetti causati dagli scritti stessi.\nJohnny spesso rammenta storie inerenti alle sue numerose avventure sessuali, alla sua travolgente passione per una spogliarellista tatuata da lui chiamata \"Thumper\" ed alle nottate trascorse con l'amico Lude nei pi\u00f9 svariati bar della citt\u00e0. Lentamente, il lettore scopre di pi\u00f9 sull'infanzia di Johnny, vissuta con un padre adottivo, delle violente risse a scuola e l'origine delle sue misteriose cicatrici. Ancor di pi\u00f9 riguardo al ragazzo si deduce dalle Lettere di Whalestoe, lettere che sua madre Pelafina gli scrisse dall'istituto psichiatrico \"The Three Attic\" di Whalestoe. Pur contenendo svariati ricordi simili a quelli narrati da Johnny, a tratti le lettere e le note a pi\u00e8 pagina differiscono notevolmente, forse a causa del dubbio stato mentale di entrambi i narratori.\nPelafina, infatti, venne ricoverata in un istituto mentale dopo aver tentato di strangolare il figlio e fermata in tempo dal marito, e l\u00ec rimase anche dopo la morte dell'uomo. Al riguardo, Johnny sostiene che sua madre non aveva intenzione di fargli del male e che tent\u00f2 di strangolarlo per evitare che lui sentisse la sua mancanza. Non \u00e8 mai chiaro, comunque, se le affermazioni di Johnny, in questo come in altri casi, si attengano ai fatti reali.\nLe lettere di Whalestoe.\nLe Lettere di Whalestoe sono contenute in un'appendice alla fine del romanzo e, poco dopo l'uscita del libro, vennero pubblicate come un romanzo autonomo dallo stesso autore. Sono le lettere che la madre di Johnny gli scrisse dall'ospedale psichiatrico. Iniziano piuttosto normalmente ma ben presto la donna viene vinta dalla paranoia e, pertanto, le lettere diventano col passare del tempo sempre pi\u00f9 sconnesse ed incoerenti. Vi sono contenuti inoltre vari messaggi segreti, che possono essere decodificati combinando la prima lettere di parole consecutive."}
{"id": "1666564", "revid": "254059", "url": "https://it.wikipedia.org/wiki?curid=1666564", "title": "Hanspaul Menara", "text": "Menara \u00e8 noto per le sue numerose pubblicazioni sull'Alto Adige, scritte in lingua tedesca, ma tradotte frequentemente in italiano ed in altre lingue. Si tratta di guide alle montagne della Provincia, alle vette, ai rifugi, ai laghi alpini, ma anche saggi sui sentieri preistorici e sui castelli. Per questo \u00e8 considerato uno dei precursori nella pubblicazione di libri sull'escursionismo in montagna.\nAl 2006, aveva venduto 650.000 copie delle sue pubblicazioni"}
{"id": "1666576", "revid": "183976", "url": "https://it.wikipedia.org/wiki?curid=1666576", "title": "Numero 8", "text": ""}
{"id": "1666578", "revid": "2214766", "url": "https://it.wikipedia.org/wiki?curid=1666578", "title": "Zhoujiaquan", "text": "Il Zhoujiaquan (\u5468\u5bb6\u62f3, pugilato della famiglia Zhou) \u00e8 uno stile di arti marziali cinesi classificabile come Nanquan. Questa scuola \u00e8 molto diffusa anche in occidente e spesso se ne conosce il nome in cantonese, Chow Gar Kuen oppure come Jow Ga oppure quello in lingua Vietnamita , Ch\u00e2u Gia. L'associazione internazionale che cerca di riunire tutti i praticanti si chiama \"Zhongwai Zhoujia Guoshu Zonghui \u4e2d\u5916\u5468\u5bb6\u56fd\u672f\u603b\u4f1a\", cio\u00e8 Federazione Cinese e Straniera di Arte Nazionale della Famiglia Zhou.\nStoria.\nLo Zhoujiaquan \u00e8 stato creato tra il finire dell'epoca della dinastia Qing ed i primi anni della Repubblica Cinese da un certo Zhou Long (\u5468\u9f99) che sintetizz\u00f2 Hongjiaquan (\u6d2a\u5bb6\u62f3) e Caijiaquan (\u8521\u5bb6\u62f3) perci\u00f2 si dice che lo Zhoujiaquan \u201cha la testa di Hong e il resto di Cai\u201d (\u6d2a\u5934\u8521\u5c3e, Hongtou Caiwei). I fratelli pi\u00f9 giovani di Zhou, Zhou Xie (\u5468\u534f), Zhou Biao (\u5468\u5f6a), Zhou Hai (\u5468\u6d77) e Zhou Tian (\u5468\u7530), contribuirono a disseminare lo stile. Essi, insieme al fratello Zhou Long, vennero chiamati le \u201c5 tigri della famiglia Zhou\u201d (\u5468\u5bb6\u4e94\u864e). La casa natale di Zhou Long era Shafuxiang (\u6c99\u5bcc\u4e61) nell'area amministrativa di Xinhuixian (\u65b0\u4f1a\u53bf) in Guangdong. Qui apprese da un giovane zio, Zhou Xiong (\u5468\u96c4) l'Hongjiaquan. In seguito Zhou Long segu\u00ec gli insegnamenti di Cai Jiugong (\u8521\u4e5d\u516c), esperto famoso di Caijiaquan. Nel 1914 il generale Li Fulin (\u674e\u798f\u6797) cercava un allenatore di arti marziali per il suo Heiqijun Fujun (\u9ed1\u65d7\u519b\u798f\u519b) e predispose una competizione per sceglierlo. Zhou Long batt\u00e9 tutti i concorrenti e si aggiudic\u00f2 il posto. Il generale Li Fulin gli fece dono di una scuola di arti marziali (Wuguan), chiamato \u201cZhen Wu Tang\u201d (\u632f\u6b66\u5802), dove insegnare il proprio stile.\nNel 1919 Zhou Long muore di polmonite e viene designato a succedergli Zhou Biao. Sotto la guida di quest'ultimo la diffusione dello stile fu rapida, tant'\u00e8 che si dice che solo il primo anno di attivit\u00e0 vennero aperte 15 nuove scuole, che nel giro di pochi anni divennero circa ottanta.\nDiffusione.\nNel 1936 viene aperta la prima scuola ad Hong Kong. La scuola di Hong Kong ha prodotto diversi maestri di rilievo. Tra questi, Chan Cheung Man, Lui Chu Shek, Wong Kun Leung, Lee Au e molti altri. Jow Tin e Jow Hip anche loro insegnarono in Hong Kong e molti dei loro discepoli ancora insegnano a Hong Kong.\nOggi lo stile \u00e8 diffuso nel mondo ed in particolare in Malaysia, Vietnam, Stati Uniti, Germania, Canada, Australia, ecc.. \nProprio questa grande diffusione in tutto il mondo ha portato alla creazione della definizione \"Zhongwai Zhoujia \u4e2d\u5916\u5468\u5bb6\", cio\u00e8 \"Famiglia Zhou all'interno ed all'esterno della Cina\", definizione resa poi in tanti modi diversi, come ad esempio \"Trung Ngo\u1ea1i Chu Gia\", \"Zhong Oi Jow Ga\", ecc. \nThi\u1ebfu L\u00e2m Ch\u00e2u Gia (Shaolin Zhoujia)- Lignaggio vietnamita.\nSecondo le fonti vietnamite, la creazione dello stile Zhoujia (in vietnamita Ch\u00e2u Gia) si deve al maestro Ch\u00e2u Long (Zhou Long), che, dopo aver studiato Hongjiaquan (H\u1ed3ng Gia) e Caijiaquan (Th\u00e1i Gia), insegn\u00f2 una sintesi dei due stili, chiamata inizialmente Ch\u00e2u gia h\u1ed5 b\u00e1o h\u00ecnh quy\u1ec1n (stile della figura della tigre e leopardo della famiglia Zhou). Il maestro Ch\u00e2u Long era solito definire la sua scuola con la frase \"H\u1ed3ng \u0111\u1ea7u, Th\u00e1i V\u0129\": all'inizio lo stile Hongjiaquan (H\u1ed3ng), alla fine lo stile Caijiaquan (Th\u00e1i).\nIn seguito il maestro Ch\u00e2u Long venne scelto per insegnare arti marziali all'esercito regolare; il comandante L\u00fd Ph\u1ee5c L\u00e2m (Lee Fook Lam) gli present\u00f2 un maestro di Wing Chun, il maestro Tr\u1ecbnh Hoa, con il quale pot\u00e8 arricchire il proprio programma con tecniche a corta distanza: nacque cos\u00ec lo stile Ch\u00e2u Gia, che il maestro inizi\u00f2 a diffondere con i suoi \"confratelli\" Ch\u00e2u \u0110i\u1ec1n (Zhou Tian), Ch\u00e2u B\u01b0u (Zhou Biao), Ch\u00e2u Hi\u1ec7p (Zhou Xie) e Ch\u00e2u H\u1ea3i (Zhou Hai): grazie all'efficacia del loro stile ed alla fama della loro abilit\u00e0, vennero onorati con il titolo di \"Cinque tigri del Zhoujia\" (Ng\u0169 H\u1ed5 Ch\u00e2u Gia).\nLo stile giunge in Vietnam grazie all'insegnamento del maestro L\u01b0u Ph\u00fa, nato nei pressi di Guangdong nel 1909 e morto nel 1971 a S\u00e0i G\u00f2n (Citt\u00e0 Ho Chi Minh). Egli inizi\u00f2 la pratica dello stile sotto la guida del maestro Zhou Biao, fino a raggiungere il grado di istruttore. Nel 1937 lo scoppio della guerra sino-giapponese costrinse parte della scuola, tra cui imaestri Zhou Biao e Zhou Tian, a trasferirsi a Hong Kong; nel 1941 la caduta della citt\u00e0 in mano ai Giapponesi indusse il maestro L\u01b0u Ph\u00fa a fuggire in Vietnam, dove inizi\u00f2 a diffondere lo stile. Allievo diretto del maestro L\u01b0u Ph\u00fa fu il maestro S\u00fai D\u1eadu, che insegn\u00f2 fino alla morte, avvenuta nel 1991, e lasci\u00f2 l'eredit\u00e0 dello stile al maestro Tr\u1ea7n Ng\u1ecdc \u0110\u1ecbnh, che lo ha divulgato in Europa. All'interno della scuola Vi\u1ec7t Anh M\u00f4n viene studiato il programma completo, che comprende venticinque quy\u1ec1n (forme) a mani nude e diverse forme con il bastone medio e lungo (Tr\u01b0\u1eddng c\u00f4n), la sciabola, la lancia e l'alabarda.\nCaratteristiche tecniche.\nDal punto di vista tecnico il Thi\u1ebfu L\u00e2m Ch\u00e2u Gia \u00e8 caratterizzato da posizioni basse e ben radicate, ideali per irrobustire gli arti inferiori e per generare la potenza degli attacchi portati con gli arti superiori, in cui si privilegia l'uso della forza esplosiva. A questi elementi, tipici dello stile Hongjiaquan, si aggiungono tecniche sulla lunga distanza, mutuate dallo stile Caijiaquan, e tecniche a corta distanza derivate dal Wing Chun, che contribuiscono a rendere le forme estremamente variegate.\nTecniche Fondamentali.\nI Passi.\nQuesta \u00e8 una lista dei fondamentali dei Passi (Buxing) del Zhoujiaquan, che nell'articolo che gli elenca sono chiamati genericamente \"Mabu \u9a6c\u6b65\", utilizzando un gergo tipico del sud della Cina:\nLe Tecniche di Pugno.\nQuesta \u00e8 una lista dei fondamentali dei colpi dei Pugni del Zhoujiaquan, che nell'articolo che gli elenca sono chiamati Quanfa \u62f3\u6cd5:\nLe Tecniche di Gambe.\nQuesto \u00e8 l'elenco delle tecniche di gamba (Tuifa) :\nTaolu.\nl'insieme di forme insegnate nello stile cambia a seconda del lignaggio di provenienza, con leggere differenze che non altererebbero in alcun modo l'essenza dello stile, i principi di base dovrebbero comunque essere presenti in tutte le scuole oggi esistenti.\nQuesto elenco \u00e8 dedotto dalla voce dell'Enciclopedia di Baidu:\nLo Zhoujiaquan possiede questi Taolu: Xiao Fuhuquan (\u5c0f\u4f0f\u864e\u62f3); Xiaohongquan (\u5c0f\u6d2a\u62f3, che proviene dal Caijiaquan); Wanziquan (\u4e07\u5b57\u62f3, che proviene dal Hongjiaquan); Chaichun (\u67f4\u693f); Da Fuhuquan (\u5927\u4f0f\u864e, che proviene dal Hongjiaquan); Hu Bao Quan (\u864e\u8c79\u62f3, che proverrebbe dallo Shaolin del Nord); Xiao Sipingquan (\u5c0f\u56db\u5e73\u62f3).\nQuesti Taolu che, oltre a quelli gi\u00e0 citati, compaiono nel Curriculum della \"Jow Ga Kung Fu Athletic Association of Columbia\":\na mano nuda, Xiao Yingzhaoquan (\u5c0f\u9df9\u722a\u62f3), Luohanquan (\u7f85\u6f22\u62f3), Xiao Xiongquan (\u5c0f\u96c4\u62f3), Huaquan (\u82b1\u62f3),Guoziquan (\u570b\u5b57\u62f3), Liu Yuziquan (\u516d\u9685\u5b50\u62f3); con armi, huwei dandao (\u864e\u5c3e\u5355\u5200),zhong baguagun (\u4e2d\u516b\u5366\u68cd), sanjiegun (\u4e09\u7bc0\u68cd), guandao (\u5173\u5200), ecc. ; in coppia, Wanziquan Duichai (\u4e07\u5b57\u62f3\u5bf9\u62c6), gun dui gun (\u68cd\u5bf9\u68cd), dandao dui ying qiang (\u5355\u5200\u5bf9\u6a31\u67aa), guandao dui qiang (\u5173\u5200\u5bf9\u67aa).\nTavola comparativa dei nomi in Cinese Mandarino, Cantonese e Vietnamita.\nCome spesso succede per gli stili del sud della Cina, l'utilizzo dei pi\u00f9 disparati dialetti crea una certa confusione e non permette a volte di ritrovare i termini che si \u00e8 abituati ad utilizzare. Questa tavola vuole cercare di ovviare a tale inconveniente:\nBibliografia.\njiangmen Ribao \u6c5f\u95e8\u65e5\u62a5"}
{"id": "1666581", "revid": "162893", "url": "https://it.wikipedia.org/wiki?curid=1666581", "title": "Roberto Maria Costaguti", "text": ""}
{"id": "1666582", "revid": "1543377", "url": "https://it.wikipedia.org/wiki?curid=1666582", "title": "Liberty L-6", "text": "Il Liberty L-6 era un motore aeronautico a 6 cilindri in linea raffreddato a liquido prodotto negli Stati Uniti d'America durante gli anni dieci del XX secolo.\nStoria.\nSviluppo.\nIl Liberty L-6, che sviluppava la potenza di 200-215 hp, venne progettato da Jesse Vincent e E. H. Hall per l'azienda statunitense Hall-Scott Motor Company ma venne prodotto dalla Thomas-Morse Aircraft Corporation e dalla Wright Aeronautical Corporation.\nPoich\u00e9 non venne commissionato alcun esemplare dall'United States Army e risultasse troppo ingombrante, rispetto alla concorrenza, per essere proposto al mercato civile ed usato negli aerei postali dell'epoca, la produzione venne interrotta solamente dopo 52 esemplari."}
{"id": "1666583", "revid": "764447", "url": "https://it.wikipedia.org/wiki?curid=1666583", "title": "Commissione dell'Oceano Indiano", "text": "La Commissione dell'Oceano Indiano (in francese Commission de l'Oc\u00e9an Indien, COI) \u00e8 un'organizzazione internazionale regionale formata da cinque paesi per incoraggiare la cooperazione e promuovere una crescita sostenibile delle isole dell'Oceano Indiano Occidentale.\nStoria.\nFondata nel gennaio del 1984 con l'Accordo generale di Victoria (Seychelles), raggruppava inizialmente Madagascar, Mauritius e Seychelles. Dopo il gennaio del 1986 sono entrati come membri le Comore e la Francia per conto di Reunion.\nNel settembre 2005, la Commissione ha chiesto lo status d'osservatore dell'Assemblea generale delle Nazioni Unite che le \u00e8 stato riconosciuto il 4 dicembre 2006.\nMembri.\nI paesi membri della Commissione sono cinque:\nObiettivi.\nQuando fu creata, la Commissione si era fissata l'obiettivo di rafforzare i legami di amicizia e di solidariet\u00e0 tra i popoli della regione e di favorire lo sviluppo economico. In venti anni, le sue missioni sono progressivamente evolute per tenere conto dei nuovi bisogni e dell'aumento della potenza di altre organizzazioni di cooperazioni regionali come la COMESA o la SADC.\nOggi i suoi principali obiettivi sono:\nIstituzioni.\nLe istituzioni fondamentali della Commissione sono quattro:\nLa lingua ufficiale \u00e8 il francese.\nI rapporti con altre organizzazioni.\nAlcuni paesi membri della Commissione appartengono ad altre organizzazioni internazionali regionali, in particolare:"}
{"id": "1666596", "revid": "712828", "url": "https://it.wikipedia.org/wiki?curid=1666596", "title": "Unci-Unci", "text": ""}
{"id": "1666601", "revid": "124890986", "url": "https://it.wikipedia.org/wiki?curid=1666601", "title": "Gilera KZ", "text": "La KZ \u00e8 un modello di motocicletta prodotta dal 1986 al 1987 e si tratta di un modello stradale della casa Gilera munito di miscelatore, prodotta nella sola cilindrata 125 cm\u00b3, sostituito dalla MX-1.\nPresentata a Milano durante l'EICMA del 1985, nel 1986 venne eletta moto dell'anno. Disegnata da Luciano Marabese e disponibile anche nella variante con avviamento elettrico, questo modello era accompagnato dalla Gilera KK, che \u00e8 identica se non per la carenatura e i serbatoi della benzina (la KK aveva un serbatoio anche sotto il motore).\nDescrizione.\nLa moto \u00e8 molto semplice nella linea ed \u00e8 semicarenata (mancano solo le parti laterali), di conseguenza si hanno sia il telaio che il motore a vista, la linea complessiva \u00e8 comunque molto sagomata per le gambe del pilota, in modo che sia il pi\u00f9 protetto e comodo possibile. Il cupolino ha una linea pulita e ospita il singolo faro rettangolare, gli specchietti sono semplici ma aerodinamici, mentre le frecce sono ben visibili, la sella \u00e8 del tipo monopezzo ed \u00e8 condivisa sia dal pilota che dal passeggero; il faro posteriore dello stop \u00e8 singolo e squadrato, ed il rubinetto della benzina si trova a destra della moto. Le forcelle della moto sono telescopiche e normali, il forcellone oscillante \u00e8 del tipo bibraccio, mentre lo scarico della moto finisce sotto il codino, sul lato sinistro, in un unico silenziatore, le ruote sono a cinque raggi, ma sono molto particolari, dato che questi raggi sembrano creati da una ruota piena (lenticolare) su cui sono stati creati cinque fori cilindrici.\nIl motore \u00e8 l'evoluzione del gruppo della Gilera RV 125, dove viene adottato un sistema APTS (Automatic Power Tuning System), un sistema di valvola di scarico, caratterizzato dalla presenza di una valvola di scarico cilindrica e di un risuonatore, comandati da un interruttore centrifugo che si aziona a 7.500 rpm, in modo da migliorare la potenza e la fluidit\u00e0 del motore."}
{"id": "1666602", "revid": "729019", "url": "https://it.wikipedia.org/wiki?curid=1666602", "title": "Battaglia di Dorylaeum (1097)", "text": "La battaglia di Dorylaeum ebbe luogo durante la prima crociata il 1\u00ba luglio 1097, tra i crociati ed i Turchi Selgiuchidi, vicino a Dorylaeum in Anatolia.\nScenario.\nI crociati avevano lasciato Nicea il 26 giugno, profondamente sfiduciati verso i Bizantini che, dopo un lungo assedio portato avanti dai crociati, a sorpresa oltre a prendersi la citt\u00e0, secondo blandi accordi presi in precedenza (restituire all'imperatore i territori recentemente persi da Bisanzio), avevano vietato ai soldati occidentali il consueto saccheggio.\nAllo scopo di semplificare il problema del vettovagliamento l'esercito crociato si era diviso in due parti: la pi\u00f9 piccola, guidata da Boemondo di Taranto, suo nipote Tancredi, Roberto Cortacoscia, Roberto di Fiandra e dal generale bizantino Taticius all'avanguardia, mentre Goffredo di Buglione, suo fratello Baldovino di Boulogne, Raimondo di Tolosa, Stefano di Blois, ed Ugo I di Vermandois restarono in retroguardia.\nIl 29 giugno, essi appresero che i Turchi preparavano un'imboscata vicino Dorylaeum (Boemondo not\u00f2 che il suo esercito era spiato da esploratori Turchi).\nLe forze turche di Qilij Arslan I e del suo alleato Hasan di Cappadocia insieme ai Danishmendidi guidati dal principe turco Danishmend Ghazi, ai Persiani ed agli uomini provenienti dall'Alb\u00e0nia (o Arr\u00e0n, dall'arabo al-Ran), contavano circa 150.000 uomini, secondo Raimondo di Aguilers mentre Fulcherio di Chartres diede il numero esagerato di 360.000.\nAltre fonti contemporanee pongono questo numero tra 25.000-30.000, infine recenti stime riducono a 6.000-8.000 gli effettivi.\nA parte un gran numero di non combattenti, le forze di Boemondo probabilmente raggiungevano le 10.000 unit\u00e0, per la maggior parte appiedate.\nL'organizzazione militare dell'epoca prevedeva solitamente diversi uomini armati per ogni cavaliere (i. e., ad una forza di 500 cavalieri si presume debbano essere aggiunti circa 1.500 soldati), cos\u00ec sembra ragionevole stimare che le forze di Boemondo avessero circa 8.000 fanti e 2.000 cavalieri.\nLa sera del 30 giugno, dopo tre giorni di marcia, l'esercito di Boemondo si accamp\u00f2 su un prato sulla riva nord del fiume Thymbres, vicino alle rovine della citt\u00e0 di Dorylaeum (molti accademici credono che si tratti del sito della moderna citt\u00e0 di Eski\u015fehir).\nLa battaglia.\nIl 1\u00ba luglio, le forze accampate di Boemondo furono circondate da Qilij Arslan.\nGoffredo e Raimondo si erano separati dall'avanguardia a Leuce, e l'esercito turco attacc\u00f2 all'alba, lanciando frecce sul campo crociato, cogliendo completamente di sorpresa l'esercito di Boemondo, che non si aspettava un attacco cos\u00ec veloce.\nI cavalieri di Boemondo montarono rapidamente ma i loro sporadici contrattacchi non furono sufficienti a scoraggiare i Turchi.\nI Turchi cavalcavano nel campo, colpendo i non combattenti ed i soldati a piedi privi d'armatura, che non potevano sfuggire ai cavalli turchi ed erano troppo disorientati ed in preda al panico per formare linee di battaglia.\nPer proteggere i civili ed i soldati privi d'armatura Boemondo ordin\u00f2 ai suoi cavalieri di smontare e formare una linea difensiva, e con qualche problema radun\u00f2 i soldati appiedati ed i non combattenti al centro del campo; le donne agirono come portatrici d'acqua durante la battaglia.\nLa linea di combattimento che era stata formata proteggeva i soldati ed i non combattenti pi\u00f9 vulnerabili ma dava anche ai turchi la possibilit\u00e0 di manovrare liberamente sul campo di battaglia.\nGli arcieri turchi a cavallo attaccarono nel loro stile usuale, caricavano il nemico scoccando le frecce e si ritiravano rapidamente prima che i crociati potessero contrattaccare.\nGli arcieri fecero pochi danni ai cavalieri pesantemente corazzati, ma inflissero pesanti perdite ai cavalli ed ai fanti privi di armatura.\nBoemondo aveva inviato messaggi all'altro esercito crociato ed ora combatteva per resistere fino all'arrivo degli aiuti, il suo esercito fu costretto ad indietreggiare fino alla riva del fiume Thymbris.\nLa riva fangosa protesse i Crociati dalle cariche di cavalleria, perch\u00e9 il terreno era troppo soffice per i cavalli, ed i cavalieri corazzati formarono un cerchio riparando i soldati appiedati ed i civili dal lancio delle frecce, ma i turchi tennero i loro arcieri costantemente riforniti, ed il semplice numero di frecce prese il tributo, secondo quanto riportato pi\u00f9 di caddero vittime degli arcieri a cavallo.\nI cavalieri di Boemondo erano impetuosi, anche se avevano l'ordine di mantenere la posizione stando a terra, piccoli gruppi di cavalieri rompevano periodicamente i ranghi e caricavano, solo per essere trucidati o costretti ad arretrare quando i cavalli turchi arretravano oltre la portata delle loro spade, continuando a bersagliarli con le frecce ed uccidendo molte delle loro cavalcature.\nE sebbene le armature proteggessero bene i cavalieri (i Turchi li chiamarono 'uomini di ferro') il puro numero di frecce significava che qualcuna trovava punti scoperti ed alla fine, dopo tanti colpi, un cavaliere crollava per le sue ferite.\nProprio dopo mezzogiorno Goffredo arriv\u00f2 con 50 cavalieri, combattendo attraverso le linee turche in rinforzo di Boemondo.\nDurante la giornata arrivarono rinforzi in piccoli gruppi (anche da Raimondo ed Ugo, come da Goffredo), alcuni furono uccisi dai Turchi, altri combattendo per raggiungere il campo di Boemondo.\nCon l'aumentare delle perdite dei Crociati, i turchi divennero pi\u00f9 aggressivi e l'esercito dei crociati si vide spinto dalle rive fangose del fiume nell'acqua bassa.\nMa i crociati resistettero, e dopo circa sette ore di battaglia, i cavalieri di Raimondo arrivarono (non \u00e8 chiaro se Raimondo fosse con loro o se essi arrivassero prima di Raimondo), lanciando un violento attacco a sorpresa attraverso il fianco dei turchi, che li volse indietro in disordine e permise ai crociati di radunarsi.\nI Crociati formarono uno schieramento con Boemondo, Tancredi e Stefano all'ala sinistra, Raimondo con Roberto di Normandia al centro e Goffredo, Roberto di Fiandra ed Ugo sulla destra, ed andarono alla riscossa contro i Turchi proclamando \"hodie omnes divites si Deo placet effecti eritis\" (\"a Dio piacendo oggi diventerai ricco\").\nSebbene la ferocia dell'attacco dei Normanni avesse preso di sorpresa i Turchi, questi mantennero la posizione fino al pomeriggio avanzato, quando arriv\u00f2 una forza guidata dal vescovo Ademaro di Le Puy, Legato pontificio, forse con Raimondo all'avanguardia, che dopo essersi mossa attorno al campo di battaglia nascosta dietro le colline ed attraversato il fiume, aggir\u00f2 gli arcieri sul fianco sinistro e sorprese i Turchi alle spalle.\nAdemaro si abbatt\u00e9 sul campo turco attaccando dal retro.\nI Turchi furono terrorizzati dalla vista del loro campo in fiamme e dalla ferocia e dalla resistenza dei cavalieri, che le armature proteggevano dalle frecce ed anche dalle spade, e presto fuggirono abbandonando il loro campo e costringendo Qilij Arslan a ritirarsi dalla battaglia.\nConseguenze.\nIn effetti i Crociati divennero ricchi, almeno per un breve periodo, dopo la cattura del tesoro di Qilij Arslan.\nI Turchi fuggirono e Qilij Arslan fu costretto a dedicarsi ad altri problemi nei suoi territori orientali.\nCi\u00f2 consent\u00ec ai crociati di marciare, virtualmente indisturbati, in direzione della Siria-Palestina attraverso l'Anatolia, alla volta immediata di Antiochia.\nL'attraversamento dell'Anatolia richiese quasi tre mesi, a causa del forte caldo estivo che intralci\u00f2 non poco i guerrieri. In ottobre essi comunque giunsero ad Antiochia, cui immediatamente posero il loro assedio."}
{"id": "1666607", "revid": "287204", "url": "https://it.wikipedia.org/wiki?curid=1666607", "title": "Flebotomia", "text": ""}
{"id": "1666610", "revid": "97701", "url": "https://it.wikipedia.org/wiki?curid=1666610", "title": "Orazio Licandro", "text": ""}
{"id": "1666616", "revid": "1573940", "url": "https://it.wikipedia.org/wiki?curid=1666616", "title": "NieA 7", "text": ", noto anche col titolo NieA under Seven, \u00e8 un anime di 13 episodi, basato su una d\u014djinshi di Yoshitoshi ABe pubblicata da Kadokawa Shoten. Protagonista \u00e8 Mayuko, una studentessa di umili origini e NieA, una scatenata extraterrestre, che vive nel suo armadio. La serie ha un tono da commedia comica, diventando sempre pi\u00f9 profonda mano mano che la storia va avanti, approfondendo il rapporto fra Mayuko e NieA e la loro particolare amicizia.\nNonostante il tono leggero della serie, nel corso degli episodi vengono trattati anche argomenti di attualit\u00e0. Attraverso la vita di tutti i giorni delle due protagoniste vengono affrontati spesso argomenti come la discriminazione razziale, la povert\u00e0, l'alienazione sociale, e la globalizzazione culturale. Gran parte dello staff di \"NieA_7\" proviene dalla precedente esperienza di \"Serial experiments lain\".\nLa serie \u00e8 stata edita in Italia dalla Dynamic Italia in 5 VHS uscite nel 2002. Al momento, non esiste un'edizione italiana in DVD.\n\"NieA_7\" potrebbe essere un anagramma per \"ALieN\".\nEpisodi.\n\"Nota: i titoli sono quelli dell'edizione inglese curata dalla Pioneer.\""}
{"id": "1666617", "revid": "809148", "url": "https://it.wikipedia.org/wiki?curid=1666617", "title": "Tufo", "text": "Il tufo (in latino: \"Tofus\" o \"Tophus\") \u00e8 una roccia magmatica effusiva, in particolare \u00e8 la pi\u00f9 diffusa delle rocce piroclastiche.\nSebbene il nome \"tufo\" vada propriamente riservato a formazioni di origine vulcanica, esso viene utilizzato per indicare rocce diverse, accomunate dal fatto di essere leggere, di media durezza e facilmente lavorabili. In particolare in alcune regioni italiane prive di giacimenti tufacei vulcanici viene chiamato tufo il calcare poroso (es.: il \"tufo delle Puglie\").\nTufi vulcanici.\nI tufi - intesi come differenti variet\u00e0 di tufo - risultano formati in maggior parte da lapilli di dimensioni comprese fra i 2\u00a0mm e i 30\u00a0mm, emessi durante un'eruzione vulcanica.\nCol nome di \"tufiti\" vengono indicate quelle rocce costituite da materiale vulcanico detritico, eventualmente associato anche a conchiglie marine. La struttura dei tufi \u00e8 detta cinerica o vitroclastica per l'aspetto della porzione vetrosa che appare finemente suddivisa e frammentaria. I lapilli di dimensioni minori riescono a imprigionare talvolta quelli di dimensione maggiore e tale solidificazione viene realizzata anche tramite l'azione dell'acqua. L'ambiente in cui questi lapilli si depositano pu\u00f2 essere estremamente variabile e, insieme alla composizione della roccia, determina le caratteristiche di colore, struttura e tessitura dei tufi.\nIl tufo in Campania.\nIl tufo giallo napoletano.\nIl tufo giallo napoletano, per esempio, \u00e8 prodotto dall'attivit\u00e0 vulcanica dei Campi Flegrei e si \u00e8 formato dalla cenere vulcanica di colore biancastro detta \"pozzolana\" (\"lapis puteolanus\", da Pozzuoli), sedimentatasi nel mare e successivamente emersa a seguito di pressioni tettoniche, datate fra i e i anni fa (Secondo Periodo Flegreo). Per questa ragione il tufo giallo dei Campi Flegrei si trova sempre al di sotto degli strati di pozzolana e talora pu\u00f2 contenere rari fossili conchigliferi. Il tufo giallo napoletano corrisponde ad un immenso edificio vulcanico, avente un cratere di 15\u00a0km di diametro (con epicentro corrispondente all'attuale citt\u00e0 di Pozzuoli), i cui bordi residui si riconoscono nella collina di Posillipo, la collina dei Camaldoli, la dorsale settentrionale del cratere di Quarto, i monti di San Severino, l'acropoli di Cuma, e il rilievo di Monte di Procida. All'interno di questo cratere primordiale si sono inseriti successivamente tutti gli altri edifici vulcanici dei Campi Flegrei (corrispondenti al c.d. Terzo Periodo Flegreo), ad eccezione delle isole flegree di Procida, Vivara, e Ischia che si collocano al di fuori di esso. All'interno del cratere primordiale spicca ancora l'imponente massiccio in tufo giallo del Monte Gauro (320 m), situato tra Pozzuoli e il Monte Nuovo, ben visibile dalla tangenziale di Napoli che vi passa accanto.\nIl tufo verde di Ischia.\nSull'isola di Ischia, tipico e diffuso \u00e8 il tufo verde, una pozzolana biancastra compattata prodotta dalle eruzioni dei crateri intorno al monte Epomeo avvenuta anni fa, il cui sprofondamento nel mare e la sua successiva riemersione (tra e anni fa) gli ha conferito l'attuale caratteristico colore verde chiaro o verde-grigiastro.\nIl tufo vesuviano di Ercolano.\nAi piedi del Vesuvio, nella zona che va da Ercolano fino a Torre Annunziata si ha un tufo brunastro che corrisponde alla colata di fango emersa dal vulcano durante l'eruzione del 79 d.C., che ha sommerso le citt\u00e0 e gli insediamenti antichi delle pendici e della costa in quella zona; ad Ercolano essa raggiunge un'altezza variabile da 12 a 25 metri. A Torre Annunziata invece si possono osservare le sue ultime propaggini: agli scavi della villa di Poppea ad Oplonti infatti il fango solidificatosi in tufo raggiunge solo 5\u00a0m di spessore e copre lo strato di lapilli (alto 1,80\u00a0m); gli stessi lapilli che a poca distanza hanno completamente coperto sotto 6\u20138\u00a0m l'antica citt\u00e0 di Pompei.\nIl tufo sorrentino.\nAlla costiera sorrentina, tutta la zona compresa tra Meta e Sorrento corrisponde ad un esteso ed alto banco tufaceo di colore bruno-grigiastro, che cade a picco sul mare con una falesia alta dai 50 ai 100\u00a0m. Il banco tufaceo non ha nulla a che vedere con i circostanti rilievi calcarei dei Monti Lattari, le cui bianche rocce esso ricopre in profondit\u00e0.\nIn effetti, l'altopiano corrisponde ad un antico \"graben\" (\"fossa\"), che in tempi geologici recenti si \u00e8 andato colmando parzialmente con prodotti vulcanici provenienti dai Campi Flegrei e dal Somma-Vesuvio, e da altri apporti vulcanici ma di carattere alluvionale, provenienti dal dilavamento delle montagne circostanti. Si \u00e8 formato circa anni fa, in gran parte a seguito di un unico evento eruttivo, sotto forma di nube ignimbritica.\nIl tufo di Teano-Roccamonfina.\nIn Provincia di Caserta nella zona di Teano si rinviene un tufo di colore bruno o grigio o violaceo, derivato dai prodotti cineritici del vicino vulcano di Roccamonfina che si sono compattati nel corso dei millenni, divenendo appunto roccia tufacea. In direzione sud-est, nella zona in prossimit\u00e0 di Capua, questi banchi tufacei si rinvengono ai piedi dei monti calcarei dove naturalmente ricoprono le rocce calcaree che proseguono il loro andamento in profondit\u00e0, e dove talora vengono estratti da piccole cave in piano a cielo aperto.\nIl tufo grigio di Nocera.\nIl tufo grigio di Nocera si \u00e8 formato in seguito alle eruzioni del periodo Archiflegreo (circa 33- anni fa). Sin dall'antichit\u00e0 ha rappresentato uno dei principali materiali da costruzione dell'Agro Nocerino Sarnese. Il principale punto di estrazione \u00e8 rappresentato dalle tufare di Fiano, a nord della citt\u00e0 di Nocera Inferiore, noto anche perch\u00e9 in esso \u00e8 stato rinvenuto un minerale, che fu denominato Nocerite dal suo scopritore Arcangelo Scacchi.\nIl tufo nel Lazio.\nIl tufo, abbondantissimo nei distretti vulcanici del Lazio, cominci\u00f2 ad essere usato come materiale da costruzione sin dal VII secolo a.C., dai prisci Romani, dagli altri Latini e dagli Etruschi, perch\u00e9 \u00e8 una roccia piuttosto resistente ma leggera e lavorabile. In epoca romana veniva usato anche come base per ottenere malte idrauliche. \u00c8 stato usato pure per costruzioni pi\u00f9 recenti come le citt\u00e0 di fondazione nel Pontino.\nI tufi del Lazio sono principalmente il frutto dell'azione del Vulcano Sabatino nel periodo che va all'incirca fra e anni fa. A seconda della zona ove si sono depositati i piroclasti si classificano vari tipi di tufo.\nDegni di nota anche i tufi prodotti dalle eruzioni dei Colli Albani (Vulcano Laziale) fra e anni fa:\nRocce calcaree ed arenarie.\nAnche i calcari formati da sedimenti precipitati grazie all'azione dell'acqua formano rocce chiamate tufi, che generalmente includono tracce di vegetali o di conchiglie fossilizzate. Vengono chiamati impropriamente tufi (se di colore bianco o Carparo se pi\u00f9 ambrato), delle rocce arenarie tuttora ampiamente utilizzate nell'edilizia (per esempio in Puglia; oppure in Sicilia nella zona del Trapanese, comprese le famose cave sull'isola di Favignana). Una forma a grana pi\u00f9 fina e pregiata \u00e8 denominata Pietra leccese e viene usata in sostituzione del marmo in campo artistico; in Francia, per usi analoghi, \u00e8 usato il Tuffeau.\nUn tipo particolarmente pregiato di questa roccia arenaria \u00e8 il cosiddetto tufo svardato, utilizzato in particolare negli scavi dei Sassi di Matera e dei rioni antichi della citt\u00e0 di Matera. La caratteristica \u00e8 la sua grana molto fina, la particolare resistenza e il colore leggermente verdognolo, legato alla presenza di muffe sulla superficie esterna."}
{"id": "1666621", "revid": "1728", "url": "https://it.wikipedia.org/wiki?curid=1666621", "title": "Ercole Oldofredi Tadini", "text": "Biografia.\nIl conte Ercole Oldofredi Tadini prese parte attiva al processo risorgimentale e in particolare ai moti insurrezionali delle Cinque giornate di Milano (18-22 marzo 1848) ma cinque mesi dopo, con il ritorno degli austriaci a Milano, dovette riparare in Piemonte con la famiglia trovando ospitalit\u00e0 a Cuneo presso la sorella Maria, sposa del conte Luigi Mocchia.\nContinu\u00f2 la sua attivit\u00e0 politica anche nel Regno di Sardegna, divenendo presto un personaggio di rilievo, senatore del regno, segretario e collaboratore di Cavour. Partecip\u00f2 al Congresso di Parigi del 1856 dopo la guerra di Crimea e, dopo la seconda guerra di indipendenza (1859), negozi\u00f2 con Napoleone III la cessione di Nizza e della Savoia alla Francia. Fu nominato senatore del neo-costituito Regno d'Italia il 20 novembre 1861 su relazione di Giovanni Martinengo di Villagana. La sua nomina venne convalidata il 9 dicembre 1861 ed egli pot\u00e9 prestare giuramento l'8 gennaio 1862."}
{"id": "1666622", "revid": "599013", "url": "https://it.wikipedia.org/wiki?curid=1666622", "title": "Graham Price", "text": "Biografia.\nNato nella base militare britannica di Moascar, nel circondario della citt\u00e0 egiziana di Ismailia dove suo padre prestava servizio come sergente maggiore dell'esercito, dai sei anni in avanti crebbe in Galles a Pontypool e frequent\u00f2 le scuole superiori a Monmouth, facendo parte della nazionale scolastica del Galles quando gi\u00e0 aveva esordito in prima squadra del locale club, in cui rimase in tutta la sua carriera.\nNel corso del Cinque Nazioni 1975 debutt\u00f2 in nazionale al Parco dei Principi di Parigi contro la (vittoria 25-10) e insieme ai suoi due compagni del Bobby Windsor e Charlie Faulkner form\u00f2 una prima linea che divenne storica nella cultura di massa gallese come \"Viet Gwent\" e immortalata anche in una canzone di Max Boyce, artista originario di Neath.\nNella partita inaugurale marc\u00f2 una meta che fu la base per la vittoria gallese nell'incontro e per la conquista del diciottesimo titolo del Cinque Nazioni.\nOltre a 41 presenze nel , record internazionale all'epoca per un elemento di prima linea, conta anche 12 \"test match\" consecutivi ripartiti su 3 \"tour\" dei , nel 1977 e 1983 in Nuova Zelanda e nel 1980 in Sudafrica.\nIngegnere di professione, dopo il ritiro scrisse nel 1984 la sua autobiografia \"Price of Wales\" (gioco di parole su \"Prince of Wales\", Principe di Galles); \u00e8 anche occasionalmente commentatore sulla stampa e conferenziere; per i suoi contributi al rugby gallese fu insignito dell'Ordine dell'Impero Britannico in occasione delle onorificenze di compleanno della regina nel 2007."}
{"id": "1666624", "revid": "12290", "url": "https://it.wikipedia.org/wiki?curid=1666624", "title": "T-Bag", "text": ""}
{"id": "1666625", "revid": "521028", "url": "https://it.wikipedia.org/wiki?curid=1666625", "title": "Prima rivolta serba", "text": "La prima rivolta serba (in serbo \u041f\u0440\u0432\u0438 \u0441\u0440\u043f\u0441\u043a\u0438 \u0443\u0441\u0442\u0430\u043d\u0430\u043a, \"Prvi srpski ustanak\") fu una rivolta nazionale del popolo serbo, che dur\u00f2 circa nove anni (dal 1804 al 1813), per ottenere l'indipendenza dall'Impero ottomano. Soffocata nel 1813, fu seguita dalla seconda rivolta serba, che nel 1815 fece nascere il Principato di Serbia.\nL'occupazione ottomana.\nLa situazione del popolo.\nDurante l'occupazione ottomana dei Balcani, l'unica istituzione nazionale dei serbi ancora esistente fu la chiesa ortodossa. La chiesa manteneva vive le tradizioni popolari, e l'appartenenza ad essa era praticamente l'unica caratteristica che permettesse alla popolazione cristiana dei Balcani di essere definita serba. All'inizio del XIX secolo essere ortodossi e serbi coincideva: era, quindi, la religione e non pi\u00f9 la discendenza dalle antiche trib\u00f9 slave a cementare il popolo serbo e a farlo restare coeso.\nLa politica ottomana nei confronti delle popolazioni serbe altern\u00f2 momenti di particolare crudelt\u00e0 ad altri di maggiore libert\u00e0. I serbi vivevano in villaggi isolati, lontani dalle vie di comunicazione, mentre le citt\u00e0 erano popolate per lo pi\u00f9 da turchi o da slavi convertiti. I rapporti tra serbi e turchi non erano molto frequenti, ma i primi godevano di pochissimi diritti, soprattutto in caso di dispute coi secondi: era raro che i tribunali riconoscessero colpevoli quei musulmani che si macchiavano di qualche delitto contro un cristiano.\nMentre i monasteri godevano di una certa autonomia e del diritto di coltivare la fede cristiana, i villaggi erano spesso preda di razzie e di repressioni. Molto spesso, le truppe occupanti, rapivano giovani serbi che erano condotti a Costantinopoli per essere convertiti all'Islam, educati militarmente e inseriti nei corpi paramilitari dei giannizzeri, impiegati nelle terre occupate per reprimere le rivolte e controllare il territorio.\nGli Hajduk.\nI serbi accusati di irregolarit\u00e0 nel pagamento delle tasse o di delitti contro un musulmano, coloro che avevano ricevuto un torto da un turco e sapevano di non poter avere giustizia per le vie ordinarie e coloro che cadevano in disgrazia presso un notabile ottomano, non avevano altra possibilit\u00e0 che fuggire nei boschi per non essere uccisi o per organizzare una vendetta. Questi uomini vennero definiti \"Hajduk\" (X\u0430\u0458\u0434\u0443\u043a). Dapprima individualmente, poi in modo sempre pi\u00f9 organizzato, quanti si davano alla macchia per sfuggire alle persecuzioni divennero eroi popolari, individuati come protettori delle popolazioni vessate. Tra di loro c'erano anche semplici briganti, ma nei secoli gli hajduk si caratterizzarono come bande armate in lotta col potere ottomano. Le principali azioni degli hajduk erano assalti alle carovane di mercanti (per lo pi\u00f9 ottomani), furti nelle case dei turchi e rapimenti per avere un riscatto. In tutti i distretti serbi tra il XVIII e il XIX secolo furono istituiti speciali corpi di polizia, i \"Panduri\", col compito di catturare gli hajduk ai quali era comminata la pena di morte mediante decapitazione, impalamento o, pi\u00f9 raramente, fucilazione. Le autorit\u00e0 ottomane erano solite organizzare pubbliche esecuzioni e lasciare i cadaveri degli hajduk esposti lungo le principali strade o nelle citt\u00e0. Questo inorridiva ulteriormente le popolazioni serbe che appoggiavano e nascondevano i ribelli con maggior impegno.\nLa guerra austro-turca.\nNel 1788 l'imperatore austriaco Giuseppe II, alleato con la Russia di Caterina II, mosse guerra all'Impero ottomano. I combattimenti si protrassero fino al 1791 e nei ranghi dell'armata asburgica furono arruolati anche numerosi serbi. In occasione della guerra, infatti, le autorit\u00e0 turche intensificarono i rastrellamenti di sovversivi nella regione di Belgrado per recuperare armi, accompagnandoli con violenze e intimidazioni verso la popolazione locale. Molti serbi, quindi fuggirono oltre in fiume Sava ed entrarono nell'esercito imperiale; tra di loro, numerosi erano hajduk, e tra questi, Kara\u0111or\u0111e Petrovi\u0107.\nLa guerra fu vinta dall'Austria anche a causa della condotta dei giannizzeri che ormai, sempre pi\u00f9 disobbedienti al potere centrale e dediti alla corruzione, non avevano assolto i loro compiti nell'esercito; in particolare il capo dei giannizzeri di Belgrado negozi\u00f2 di propria iniziativa la resa con Giuseppe II.\nIl Sultano Selim III, nel 1791, decise di punire i giannizzeri nell'ambito di un rinnovamento dell'amministrazione dell'impero: invi\u00f2 un suo legato, Be\u0107ir-Pa\u0161a a Belgrado per scacciarli e ricondurre la citt\u00e0 sotto la piena sovranit\u00e0 ottomana. Riportato l'ordine, Be\u0107ir-Pa\u0161a part\u00ec, ma i giannizzeri tornarono a Belgrado e uccisero il nuovo pasci\u00e0. Il sultano invi\u00f2 ancora l'esercito e nel 1793 i giannizzeri furono definitivamente sconfitti anche con l'apporto di combattenti serbi.\nIl pasci\u00e0 di Belgrado, Mustafa, riconobbe alla popolazione cristiana una maggiore autonomia, stabil\u00ec un decremento delle imposte che gravavano sul popolo, mise a capo di ogni villaggio un nobile serbo con l'autorit\u00e0 di amministrare la giustizia e la polizia, cre\u00f2 un'armata composta da turchi e da serbi per proteggere i confini dell'impero.\nLa rivolta.\nIl ritorno dei giannizzeri.\nNel 1798 Napoleone Bonaparte invase l'Egitto che apparteneva all'Impero ottomano. Selim III aveva bisogno di una notevole forza militare per contrastare l'avanzata francese, per questo concesse il perdono a tutti quei dissidenti interni che si fossero sottomessi alla sua autorit\u00e0 e avessero combattuto nell'esercito. Tra costoro c'erano anche i giannizzeri ai quali fu concesso di rientrare nella regione di Belgrado. Mustafa-Pa\u0161a non permise loro di entrare in citt\u00e0, ma li fece stanziare nelle campagne circostanti, dove, per ricreare quella ricchezza che avevano perduto al tempo della loro cacciata, si diedero a razzie, furti, devastazioni e massacri nei villaggi serbi. Trucidarono numerosi capi villaggio e, nel 1801, assaltarono la fortezza di Belgrado uccidendo Mustafa-Pa\u0161a. Ripreso il potere, abolirono tutti i privilegi concessi dal sultano alla popolazione e alle autorit\u00e0 serbe.\nIl massacro dei notabili.\nLe violenze nella regione di Belgrado si protrassero fino al 1804: in questi anni, molti serbi si riorganizzarono in bande armate e lottarono contro i soprusi dei giannizzeri, assaltandoli a loro volta. Per ritorsione, i giannizzeri decisero l'uccisione di settanta notabili, episodio passato alla storia come \"massacro dei notabili\" o \"dei principi\" (c\u0435\u0447\u0430 \u043a\u043d\u0435\u0437\u043e\u0432\u0430, \"se\u010da knezova\"). I nobili sfuggiti all'uccisione decisero, quindi, d'iniziare una rivolta armata organizzata, con l'aiuto del popolo.\nL'inizio della rivolta.\nIl 14 febbraio 1804 la popolazione in rivolta si riun\u00ec nei pressi del villaggio di Ora\u0161ac nella provincia di \u0160umadija. Kara\u0111or\u0111e Petrovi\u0107 fu designato capo dell'insurrezione. Nel pomeriggio dello stesso giorno, gli insorti incendiarono il caravanserraglio della cittadina e massacrarono i turchi che vi si trovavano. Altri villaggi vicini ebbero la stessa sorte, e la rivolta si estese. Furono liberate le citt\u00e0 di Valjevo e Po\u017earevac, e Belgrado fu posta d'assedio.\nIl sultano, informato del sollevamento, cerc\u00f2 di negoziare coi ribelli. Alcuni dei giannizzeri di Belgrado fuggirono sull'isola Ada Kaleh al centro del Danubio, ma furono trucidati. I negoziati fallirono e Selim III organizz\u00f2 una campagna militare contro la rivolta. Nel 1805 l'esercito ottomano e le armate ribelli guidate da Kara\u0111or\u0111e si affrontarono a Ivankovac, e i turchi furono costretti a ripiegare su Ni\u0161.\nIl nuovo assetto della Serbia.\nCon i primi successi, il popolo serbo organizz\u00f2 una propria struttura istituzionale autonoma. Il potere venne diviso tra l'Assemblea del popolo (\u043d\u0430\u0440\u043e\u0434\u043d\u0430 \u0441\u043a\u0443\u043f\u0448\u0442\u0438\u043d\u0430, \"narodna skup\u0161tina\"), il Consiglio (\u041f\u0440\u0430\u0432\u0438\u0442\u0435\u0459\u0441\u0442\u0432\u0443\u0458\u0443\u0448\u0447\u0438 \u0441\u043e\u0432\u0458\u0435\u0442, \"Praviteljstvuju\u0161\u010di sovjet\"), e Kara\u0111or\u0111e stesso che si autoproclam\u00f2 principe di Serbia. L'8 gennaio 1806, dopo due anni di assedio, Belgrado fu espugnata e fu dichiarata capitale della Serbia liberata.\nNell'agosto 1806 ha luogo la battaglia di Mi\u0161ar in cui un'armata turca giunta dalla Bosnia in soccorso al sultano fu battuta; contemporaneamente, a Deligrad i serbi sbaragliarono un secondo esercito imperiale.\nA Belgrado iniziarono a stabilirsi uomini politici e di cultura, nel 1808 fu fondata l\"'Alta scuola\" che diventer\u00e0 in seguito l'Universit\u00e0; nel 1811 vi fu creato il primo ministero. Nelle altre citt\u00e0 liberate, i capi villaggio acquisirono un ruolo politico e amministrativo ufficiale. alcuni di loro, per\u00f2, iniziarono a governare in maniera autonoma dal potere centrale, talvolta in aperto contrasto con l'autorit\u00e0 di Kara\u0111or\u0111e che voleva mantenere per s\u00e9 un potere assoluto.\nQuesto \u00e8, per esempio, il caso di Milo\u0161 Obrenovi\u0107 che da alleato si trasform\u00f2 nel pi\u00f9 grande avversario di Kara\u0111or\u0111e. Altri notabili locali iniziarono ad abusare del potere acquisito originando anche il malcontento popolare. Frattanto, fu creata un'importante istituzione: l'esercito. Le diverse squadre di hajduk che avevano contribuito a liberare i villaggi dai turchi furono unificate e inquadrate. Kara\u0111or\u0111e mantenne saldi contatti politici con l'Austria, la Francia e l'Impero russo ad opera, anche di Mateja Nenadovi\u0107 (\u041c\u0430\u0442\u0435\u0458\u0430 \u041d\u0435\u043d\u0430\u0434\u043e\u0432\u0438\u045b), suo compagno di lotta divenuto importante figura diplomatica.\nGrazie a questi contatti, generali austriaci e russi formarono le milizie serbe e le inquadrarono in strutture ben organizzate: nel 1813, l'esercito contava 12.000 reggimenti distribuiti in 32 citt\u00e0 e 41.500 soldati. In pi\u00f9, venne creato il corpo mercenario dei \"Be\u0107ari\" (\u0411\u0435\u045b\u0430\u0440\u0438) con funzioni di guardie di frontiera.\nLa fine della rivolta.\nNel 1812 l'Impero ottomano usc\u00ec dalla guerra che lo vedeva contrapposto alla Russia. Alessandro I di Russia ritir\u00f2 le sue armate dalla zona del Danubio, lasciando al Sultano Mahmud II la possibilit\u00e0 di attaccare la Serbia per riprenderne il possesso.\nApprofittando anche dei dissidi interni alla dirigenza serba, gli ottomani nel 1813 riconquistarono le terre che si erano liberate. Numerosi principi e capi della rivolta fuggirono in Austria: tra questi anche Kara\u0111or\u0111e, mentre Milo\u0161 Obrenovi\u0107 si consegn\u00f2 alle autorit\u00e0 turche e ricevette il titolo di principe (\"knez\", \u043a\u043d\u0435\u0437)."}
{"id": "1666627", "revid": "161374", "url": "https://it.wikipedia.org/wiki?curid=1666627", "title": "Adriatica", "text": ""}
{"id": "1666628", "revid": "161374", "url": "https://it.wikipedia.org/wiki?curid=1666628", "title": "S.S. 16", "text": ""}
{"id": "1666629", "revid": "767487", "url": "https://it.wikipedia.org/wiki?curid=1666629", "title": "Luciano Rondinella", "text": "Biografia.\nFiglio d'arte, proveniva da due famiglie storiche del teatro e della musica napoletana: i suoi genitori erano Maria Sportelli, figlia di Giacomo e sorella dell'attore Franco, e Francesco Rondinella, in arte Ciccillo. Era fratello minore del pi\u00f9 famoso Giacomo.\nCominci\u00f2 a cantare da bambino entrando nel coro parrocchiale e, dopo aver perfezionato la voce, esord\u00ec a soli 17 anni nel 1950.\nDebutt\u00f2 come attore nel 1954 in una compagnia di rivista accanto a Nino Besozzi e nello stesso anno partecip\u00f2 al film \"L'oro di Napoli\" di Vittorio De Sica.\nQualche anno dopo venne scritturato da Garinei e Giovannini in una delle loro famose commedie musicali: \"L'adorabile Giulio\", con Carlo Dapporto e Delia Scala.\nDotato di una voce calda ed estesa, simile a quella del fratello, raggiunse la popolarit\u00e0 al Festival di Napoli 1959 con il brano \"Primmavera\". L'anno precedente aveva interpretato il film musicarello \"Sorrisi e canzoni\" al fianco di Maria Fiore. Nel frattempo aveva lasciato l'etichetta discografica Vis Radio per passare alla Philips.\nNel 1960 si aggiudic\u00f2 il Festival Internazionale di Firenze con il brano \"Rondini fiorentine\" in coppia con Narciso Parigi e prese parte alla Sei Giorni della Canzone con il motivo \"Olimpya in Rome\". Nel 1961 giunse in finale a \"Canzonissima\" con la celebre canzone \"Santa Lucia. \"Nello stesso anno debutt\u00f2 al Festival di Sanremo con la canzone \"Che freddo\", eseguita in abbinamento con Edoardo Vianello. Nel corso della sua carriera incise dischi per le etichette Italbeat, Hello, Fontana, Vis Radio e Philips.\nL\u2019attivit\u00e0 artistica di Luciano Rondinella si \u00e8 poi sviluppata a tutto campo: egli fu infatti attivissimo anche come operatore, produttore, organizzatore di eventi.\nNegli anni 70 fond\u00f2 le Edizioni Musicali Rondinella con la annessa casa Discografica Hello e si impegn\u00f2 nel rilancio e restauro del Teatro Bellini negli anni \u201980.\nFu inoltre imprenditore di successo alternando diverse importanti attivit\u00e0 nella sua citt\u00e0.\nNel 1977 apr\u00ec uno dei primi negozi di importazione diretta di dischi con postazioni d'ascolto e promozione di concerti \"Top Music\" fino al 1992.\nNel 1993 inaugur\u00f2 il ristorante-palcoscenico \"Girul\u00e0 \"- definito \"la casa della canzone napoletana\" - un accogliente ritrovo al centro di Napoli sulla cui pedana fino al 2007, tra ricordi del passato, foto e locandine d\u2019epoca, transitarono grandi nomi della canzone e del teatro tra i quali Roberto Murolo, Carlo e Aldo Giuffr\u00e8, Elio Pandolfi e tanti altri.\nLe sue tre figlie hanno seguito la vocazione artistica di famiglia: Clelia \u00e8 attrice (\u00e8 stata anche al fianco di Massimo Troisi in \"Le vie del Signore sono finite\") mentre Amelia e Francesca hanno formato un apprezzato duo chiamato per l'appunto \"Le Rondinella\" proseguendo e rinnovando la tradizione della canzone napoletana anche oltre i confini nazionali."}
{"id": "1666633", "revid": "547034", "url": "https://it.wikipedia.org/wiki?curid=1666633", "title": "Conti e duchi di Guisa", "text": "I Conti e i Duchi di Guisa dal 1417 al 1940 (fino al 1520 con il titolo di conte; dal 1528 con il titolo di duca) furono i seguenti.\nConti di Guisa.\nOriginalmente una signoria, Guise, fu elevata al titolo comitale per Renato d'Angi\u00f2, figlio minore di Luigi II d'Angi\u00f2, nel 1417. Bench\u00e9 preteso dalla Casa di Lussemburgo (1425-1444), il titolo rimase agli Angioini ed ai loro discendenti, passando nel 1520 ad un cadetto della casa di Lorena, Claudio I di Guisa, che nel 1528 ne divenne duca.\nCasa di Lussemburgo.\nLa Casa di Lussemburgo contese la contea di Guisa dal 1425, favorita dall'approvazione di Giovanni Plantageneto, reggente inglese di Francia\nCasa d'Angi\u00f2.\nIl matrimonio di Carlo del Maine, fratello minore di Renato d'Angi\u00f2, con Isabella di Lussemburgo, sorella di Luigi I, sanc\u00ec la pace e riport\u00f2 agli Angi\u00f2 la contea.\nCasa di Rohan.\nCarlo d'Angi\u00f2 lasci\u00f2 le sue terre alla Corona di Francia e la contea nel 1491 fu garantita a suo nipote Luigi.\nCasa di Lorena.\nNel 1520 il Parlamento di Parigi conferm\u00f2 la contea di Guisa a Claudio di Lorena, secondo figlio di Renato II di Lorena (pronipote del primo conte Renato d'Angi\u00f2) ed erede dei possedimenti francesi. La contea fu elevata a ducato nel 1528.\nDuchi di Guisa.\nCasa di Guisa.\nMaria era nubile e priva di eredi diretti: lasci\u00f2 per legato la sua eredit\u00e0 a Carlo Francesco de Stainville l'8 gennaio 1688, ma ci\u00f2 fu invalidato dal Parlamento di Parigi sulla richiesta degli eredi collaterali di Maria: tra questi Edoardo di Pfalz-Simmern, Conte Palatino, e sua figlia Anna, che era una pro-pronipote di Carlo di Guisa Duca di Mayenne.\nIl titolo fu assunto da Anna, bench\u00e9 costei non fosse erede per primogenitura, poich\u00e9 questa ricadeva sul Duca di Mantova e di Monferrato. Il titolo ducale fu ricreato per lei e suo marito Enrico III Giulio di Borbone-Cond\u00e9 nel 1704.\nCasa di Borbone-Cond\u00e9.\nIn seguito all'estinzione degli eredi legittimi, il titolo torn\u00f2 alla Casa Reale, bench\u00e9 Luigi Enrico lo avesse lasciato alla morte al figlioccio ed erede Enrico, Duca d'Aumale, cui fu confermato nel 1847 dal nonno, Luigi Filippo di Francia.\nCasa di Borbone-Orl\u00e9ans.\nI Borbone-Orl\u00e9ans utilizzarono il titolo di Duca di Guisa come titolo di cortesia nel XIX secolo, in primo luogo per i tre figli di Enrico d'Orl\u00e9ans e poi per Giovanni d'Orl\u00e9ans, figlio di Roberto d'Orl\u00e9ans, Duca di Chartres. Giovanni Duca di Guisa divenne pretendente al trono di Francia come \"Giovanni III\" nel 1926."}
{"id": "1666635", "revid": "144796", "url": "https://it.wikipedia.org/wiki?curid=1666635", "title": "Fabio Pallavicini", "text": ""}
{"id": "1666637", "revid": "1409041", "url": "https://it.wikipedia.org/wiki?curid=1666637", "title": "Milan Associazione Calcio 1980-1981", "text": "Questa pagina raccoglie le informazioni riguardanti il Milan Associazione Calcio nelle competizioni ufficiali della stagione 1980-1981.\nStagione.\nA causa dell'inibizione del presidente Felice Colombo in seguito alle sentenze emesse per lo scandalo del Totonero, il ruolo di massimo dirigente viene assunto dal politico Gaetano Morazzoni, raccomandato da Gianni Rivera e dallo stesso Colombo (rimasto in societ\u00e0 come azionista di maggioranza). A livello tecnico la squadra, retrocessa in Serie B, conduce una campagna acquisti che vede la conferma di quasi tutto l'organico vincitore del decimo scudetto, con in pi\u00f9 il portiere dell' Ottorino Piotti, il difensore della Lazio Mauro Tassotti e il centrocampista del Stefano Cuoghi; le uniche cessioni di rilievo sono quelle alla Lazio di Alberto Bigon e Stefano Chiodi mentre Fabio Capello si ritira dal calcio giocato ed Enrico Albertosi \u00e8 indisponibile per la squalifica di 2 anni inflittagli per le vicende legate al Totonero. Dalla Primavera passano in prima squadra Sergio Battistini, Alberigo Evani e Andrea Icardi. Il capitano \u00e8 Aldo Maldera.\nLa stagione agonistica si apre con l'eliminazione al primo turno di Coppa Italia, dove il Milan chiude il girone 2 al quarto e penultimo posto con 3 punti frutto del pareggio per 1-1 nella prima giornata con l' (che si qualificher\u00e0 per i quarti di finale per migliore differenza reti) e della vittoria per 1-0 nella seconda contro il Catania. Nelle successive due partite i rossoneri perdono in entrambi i casi per 0-1 contro Palermo e Inter.\nIn campionato il Milan ottiene immediatamente la promozione in massima serie, assicurandosi l'obiettivo con una giornata di anticipo grazie alla vittoria casalinga contro il . Dopo la conquista della promozione i dissensi al vertice dovuti agli strascichi dello scandalo del Totonero sfociano nelle dimissioni, sollecitate dalla societ\u00e0, dell'allenatore Massimo Giacomini, in rotta con gran parte della dirigenza. Per l'ultima giornata di campionato siede sulla panchina del Milan l'allenatore della Primavera Italo Galbiati; la squadra perde la partita contro il Pescara ma chiude comunque la competizione al primo posto a quota 50 punti, 2 in pi\u00f9 di Genoa e , anch'esse promosse in Serie A. In campionato il Milan colleziona 18 vittorie, 14 pareggi, 6 sconfitte, 49 gol fatti, 29 gol subiti e perde sei partite: due in casa contro Sampdoria e Pisa (entrambe per 0-1), quattro in trasferta contro Foggia (1-0), Pescara (1-0), Palermo (3-1) e Taranto (3-0). La sconfitta subita a Taranto \u00e8 la prima del Milan nella serie cadetta, il 7 dicembre 1980. I rossoneri battono poi gli ionici (che al termine della stagione retrocederanno in C1) per 4-0 nella partita di ritorno a Milano.\nMaglie e sponsor.\nLo sponsor tecnico per la stagione 1980-1981 \u00e8 Linea Milan. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri con risvolto rosso. La divisa di riserva \u00e8 una maglia bianca con spalle e colletto rossi e neri, pantaloncini bianchi e calzettoni bianchi con risvolto rosso.\nOrganigramma societario.\nArea direttiva\nArea tecnica\nArea sanitaria"}
{"id": "1666638", "revid": "4507", "url": "https://it.wikipedia.org/wiki?curid=1666638", "title": "Alessandro Pernati di Momo", "text": "Biografia.\nDopo aver esercitato l'attivit\u00e0 di avvocato a Torino, fu intendente generale in diverse citt\u00e0.\nDivenne poi prefetto di Torino, deputato e ministro degli Interni nei governi D'Azeglio I e D'Azeglio II.\nNel 1861 fu nominato senatore.\nNel 1866 lasci\u00f2 la politica attiva per dedicarsi alle istituzioni torinesi di pubblica assistenza.\nLa citt\u00e0 di Novara lo ricorda con un busto in marmo in corso Mazzini, nel cortile dell'ospedale."}
{"id": "1666640", "revid": "28592", "url": "https://it.wikipedia.org/wiki?curid=1666640", "title": "Lunata", "text": ""}
{"id": "1666642", "revid": "339392", "url": "https://it.wikipedia.org/wiki?curid=1666642", "title": "Conte di Guisa", "text": ""}
{"id": "1666648", "revid": "1873017", "url": "https://it.wikipedia.org/wiki?curid=1666648", "title": "Sara Battaglia", "text": ""}
{"id": "1666649", "revid": "1652635", "url": "https://it.wikipedia.org/wiki?curid=1666649", "title": "Cefalea a grappolo", "text": "La cefalea a grappolo (in inglese \"cluster headache\") \u00e8 una cefalea primaria neurovascolare estremamente dolorosa. Ha carattere periodico, con fasi attive alternate a fasi di remissione spontanea. Tali fasi attive vengono chiamate \"grappoli\" (o \"cluster\"). L'intenso dolore \u00e8 causato dall'eccessiva dilatazione dei vasi cranici che generano pressione sulle terminazioni sensitive del nervo trigemino. Bench\u00e9 vi siano numerose ipotesi, l'eziologia \u00e8 tuttora ignota.\nDenominazione.\nLa cefalea a grappolo \u00e8 conosciuta anche con molti altri nomi fra cui:\nStoria.\nStando a Norman Gordon, il primo a rimarcare i segni caratteristici della cefalea a grappolo \u00e8 stato il medico olandese Nicolaes Tulp (1593\u20131674) nel 1641, evidenziando lo strano intervallare degli episodi. Secondo Raymond Hierons, invece, la prima descrizione di un caso di tale malattia fu ad opera di Thomas Willis nel 1672, in una donna che soffr\u00ec per molti giorni consecutivi, sempre alle ore 16, di violenti attacchi di mal di testa.\nNel 1745, Gerhard Van Swieten (1700\u20131772) a Vienna descrisse con maggiore profondit\u00e0 le manifestazioni di tale disturbo, quali l'unilateralit\u00e0 e la precisa localizzazione. Il caso clinico da lui descritto riguardava un uomo robusto che alla stessa ora soffriva di un forte dolore intorno all'occhio sinistro che diventava rosso e lacrimava.\nPer quasi un secolo si interrompe la strada per l'individuazione della malattia, che fu confusa con varie sindromi. Per la denominazione \"a grappolo\" si deve aspettare il XIX secolo. Francis Kilvert (1840\u20131879), nel suo diario sembra descrivere quella che si potrebbe diagnosticare una cefalea a grappolo. Nel 1936 Bayard Taylor Horton (1895\u20131980) espose con particolare precisione un caso di cefalea a grappolo. Nel 1947, il neurologo svedese Karl Axel Ekbom ritorn\u00f2 sull'argomento e nel 1952, Charles Kunkle coni\u00f2 il termine \"cefalea a grappolo\".\nEpidemiologia.\nGenerale.\nLa prevalenza \u00e8 stata calcolata su 0,5-1 caso su 1000.\nIn tabella \u00e8 una statistica effettuata per alcune nazioni:\nLa forma episodica (vedi, pi\u00f9 oltre, la sezione Clinica) colpisce l'80% circa dei casi; essa \u00e8 caratterizzata da uno o due periodi in cui si mostra un'elevata frequenza degli attacchi e lunghi periodi di remissione (della durata di diversi mesi o anni).\nLa forma cronica (vedi, pi\u00f9 oltre, la sezione Clinica), molto pi\u00f9 rara, colpisce il 20% circa dei casi. Viene considerato cronico un paziente che per un periodo di almeno un anno non presenti periodi di remissione, o con remissioni che durino meno di un mese. Un paziente episodico pu\u00f2 diventare cronico e viceversa.\nSesso.\nLa cefalea a grappolo si manifesta principalmente nel sesso maschile, anche se alcuni studi evidenziano come questa predominanza stia svanendo, mostrando un aumento di diffusione nel sesso femminile.\nIl rapporto tra uomini e donne, che nel 2001, infatti, era di 6\u20137:1, nel 2003 diventa 5:1 e nel 2008 4,3:1.\nEtnia.\nLa popolazione bianca risulta pi\u00f9 colpita rispetto a quella nera.\nEt\u00e0.\nL'et\u00e0 media di incidenza \u00e8 intorno ai 25 anni, anche se si possono presentare episodi fino ai 50 anni circa ovvero prima dei 20 anni. Per quanto riguarda i minorenni, il pi\u00f9 giovane paziente accertato in assoluto aveva 3 anni, mentre in un bambino di 21 mesi sono stati osservati quelli che sembravano essere i sintomi specifici della patologia. L'et\u00e0 media infantile (calcolata basandosi sui pochi dati epidemiologici disponibili) si attesta sugli 8 anni.\nSegni e sintomi.\nLa cefalea a grappolo \u00e8 caratterizzata da un dolore intenso, di tipo trafittivo, normalmente unilaterale. Ogni singolo attacco pu\u00f2 durare in genere dai 15 ai 180 minuti. Anche se raramente raggiunge tale maggiore durata temporale, \u00e8 stato riscontrato che pu\u00f2 ripetersi pi\u00f9 volte nell'arco della stessa giornata.\nLa cefalea a grappolo ha comunemente carattere unilaterale, sono segnalati per\u00f2 rari casi di cefalea bilaterale, tra un grappolo e l'altro, e (ancora pi\u00f9 rari) all'interno dello stesso grappolo.\nAltre manifestazioni sono:\nI sintomi pi\u00f9 comuni sono lacrimazione, rinorrea e ptosi omolaterali al dolore. La fonofobia e la nausea sono assai rari, tanto che in alcuni casi la presenza di questi sintomi ha causato ritardo nella diagnosi, dato che indirizzano verso altri tipi di disturbo. A volte si presenta in concomitanza di cataratta.\nLa cefalea a grappolo \u00e8 stata chiamata anche cefalea ad orologeria, per la regolarit\u00e0 ciclica sia del periodo del grappolo sia dei singoli attacchi. Questo ha spinto la ricerca verso lo studio dei ritmi circadiani e le funzioni dell'ipotalamo. Il disturbo sembra avere uno stretto legame con i ritmi sonno-veglia e con l'orario dei pasti. Sono frequenti gli attacchi notturni, correlati alle fasi di sonno REM, e quelli in fase post-prandiale.\nDolore.\nIl dolore raggiunge il suo apice molto rapidamente, si mantiene costante per tutta la durata dell'attacco per poi, altrettanto rapidamente, sparire. Pu\u00f2 tuttavia accadere che tale dolore non sparisca in via definitiva, rimanendo in un certo senso \"quiescente\", cio\u00e8 molto basso fino a che non aumenta nuovamente di intensit\u00e0. Questo tipo di dolore viene indicato come \"shadow\", ossia ombra dolorosa. Le shadow non sussistono necessariamente tra un attacco e l'altro, ma possono, ad esempio, caratterizzare il periodo immediatamente precedente o immediatamente successivo al grappolo, o possono manifestarsi durante un periodo di remissione.\nIl livello del dolore nella cefalea a grappolo \u00e8 particolarmente elevato. Donne sofferenti l'hanno definito pi\u00f9 elevato del dolore del parto.\nIl Dr. Peter Goadsby, professore di Neurologia Clinica all'University College di Londra, uno dei principali e pi\u00f9 all'avanguardia ricercatori di questa patologia, l'ha descritta come: \"[...]probabilmente il pi\u00f9 grave dolore che gli umani possano provare. Mi rendo conto che \u00e8 un'affermazione molto forte, ma se doveste chiedere ad un paziente affetto da questa patologia se abbiano mai provato dolore peggiore, vi risponderanno universalmente di no. Le donne che soffrono di cefalea a grappolo vi diranno che \u00e8 peggiore del dare alla luce un figlio. Pertanto potrete immaginare che queste persone sopportano l'equivalente di un parto, senza anestesia di alcun genere, una o due volte al giorno, per sei, otto, o dieci settimane alla volta, per poi prendersi una pausa. \u00c8 semplicemente orribile.\"\nIl dolore viene descritto come lancinante, trafittivo. La descrizione pi\u00f9 comune \u00e8 \"pugnalate roventi nell'occhio\". Infatti il dolore \u00e8 localizzato nell'area peri-oculare e retro-oculare, con interessamento della regione frontale, temporale e mascellare, e colpisce quasi sempre nello stesso punto. Si irradia, a volte, fino al collo e alla spalla.\nIl sofferente risulta incapace di stare immobile e rifiuta di essere toccato o confortato: grida, piange, dondola, cammina nervosamente, si contorce, tende letteralmente a sbattere la testa contro il muro. La posizione supina risulta impossibile nella maggioranza dei casi. Pertanto la qualit\u00e0 della vita del paziente, soprattutto se cronico, risulta notevolmente compromessa.\nIl dolore si manifesta principalmente durante la notte, provocando frequentemente il risveglio.\nClinica.\nLa cefalea a grappolo un tempo veniva diagnosticata sulla base di una classificazione che utilizzava i criteri suggeriti da Ekbom nel 1970; in seguito si rispettarono le linee guida dell'International Headache Society (IHS) del 1988, che impiega criteri che si possono riassumere come nel seguito:\nNel 2004 l\"International Headache Society\" ha pubblicato la seconda edizione dell\"International Classification of Headache Disorders\" (ICHD-II), nella quale viene proposta una classificazione leggermente diversa:\n\u00c8 usuale suddividere la cefalea a grappolo in \"cronica\" e \"episodica\": la differenza sostanziale \u00e8 nel periodo di remissione. Nella seconda questo deve essere di almeno un mese (in passato si parlava di 14 giorni), nella prima non deve superare il mese o non deve esserci alcun periodo di remissione.\nSono state descritte in letteratura anche altre due forme, molto pi\u00f9 rare:\nUn'altra distinzione \u00e8 quella che tiene presente la diffusione del dolore. Nel caso in cui il dolore si irradi alla zona sovraorbitaria o temporale si parla di \"sindrome superiore\" (la pi\u00f9 frequente); viceversa, un dolore irradiato allo zigomo, al naso, all'arcata dentaria superiore od inferiore e talora al collo, viene indicato con la locuzione \"sindrome inferiore\".\nEsami diagnostici.\nGrazie ai nuovi strumenti diagnostici le possibilit\u00e0 di una corretta diagnosi della malattia risultano aumentate. Lo scopo principale di questi esami \u00e8 escludere la presenza di altre patologie, che possono manifestarsi con gli stessi sintomi della cefalea a grappolo.\nTali esami sono:\nDiagnosi differenziale.\nQuesta attivit\u00e0 ha lo scopo di discriminare la cefalea a grappolo da altre manifestazioni simili, quali:\nFattori di rischio.\nFra i fattori di rischio (ovvero situazioni che facilitano il manifestarsi della malattia) si ritrovano:\nAltri fattori di rischio possono essere:\nAlcuni pazienti riferiscono particolare sensibilit\u00e0 ai polifosfati (sostanze utilizzate come conservanti alimentari) e alle luci intermittenti. Al contrario, stress e cambiamenti ormonali legati allo stato riproduttivo non influenzano il rischio.\nUn maggior rischio di malattia, infine, \u00e8 riscontrato nei soggetti con precedenti familiari.\nEziologia.\nAnche se le cause specifiche non sono ancora individuate, viene ipotizzata una correlazione con eventi traumatici coinvolgenti la testa.\n\u00c8 stata pure riscontrata familiarit\u00e0 nella cefalea a grappolo, che secondo alcuni studi raggiunge la misura del 23% dei casi e risulta rintracciabile anche in 3 generazioni. Ci\u00f2 pone le basi di una possibile correlazione genetica.\nManifestazioni simili alla cefalea a grappolo possono presentarsi a seguito di estrazioni dentarie e patologie vascolari locali ovvero per la presenza di masse tumorali (come il meningioma). In quest'ultimo caso, l'escissione della neoplasia provoca la remissione delle crisi cefalgiche. Si sta studiando una possibile correlazione con disfunzioni ormonali riguardanti il cortisolo, il testosterone e soprattutto la melatonina (un ormone prodotto dalla ghiandola pineale), la cui funzione \u00e8 quella di regolare il ciclo sonno-veglia, la produzione della quale risulta alterata negli episodi di cefalea.\nUn'ipotesi che ebbe influenza nel passato (posta dallo stesso Horton) \u00e8 quella di un'eccessiva dilatazione dei vasi del circolo cerebrale. Questa ipotesi \u00e8 stata avanzata osservando l'effetto prodotto, nel periodo attivo, dalla somministrazione di sostanze quali l'istamina o la nitroglicerina. Questa teoria si basava sulle conoscenze all'epoca di Horton: in quel periodo l'istamina era infatti l'unico mediatore vasoattivo conosciuto, che Horton volle utilizzare come trattamento a dosi leggermente crescenti. Successivamente si \u00e8 pensato al seno cavernoso (una struttura venosa contenuta in una plica della meninge), come luogo iniziale dell'attacco; l'infiammazione di questa struttura potrebbe essere responsabile dell'inadeguato deflusso delle vene encefaliche.\nUn'altra ipotesi studiata in passato si soffermava sul fattore temporale: vista la periodicit\u00e0 degli eventi, si suggeriva un interessamento di quello che viene definito l\"orologio biologico\", ovvero il nucleo soprachiasmatico, un complesso organizzato e confinato di neuroni all'interno dell'ipotalamo.\nOggi si comprende che le manifestazioni algiche della cefalea a grappolo sono veicolate dalla branca oftalmica, mascellare e mandibolare del nervo trigemino, principale (ma non unico) nervo deputato alla trasduzione e trasmissione degli stimoli nocicettivi, propriocettivi, termocettivi e somestesici del cranio. Lacrimazione, rinorrea, miosi, sudorazione, nausea sono manifestazioni collegate all'attivazione del sistema nervoso parasimpatico.\nTrattamenti.\nUna cefalea comune risponde a farmaci quali l'acido acetilsalicilico, il paracetamolo, la nimesulide o l'ibuprofene. La cefalea a grappolo, come le emicranie, necessita di un trattamento specifico. A volte, a causa della rarit\u00e0 della malattia, questa patologia non viene identificata correttamente, ed \u00e8 stata pi\u00f9 volte scambiata per una crisi d'astinenza dalle droghe.\nIl trattamento della cefalea a grappolo si articola in due fasi:\nTerapia sintomatica.\nIl trattamento sintomatico prevede l'assunzione di triptani, con effetti immediati di sollievo, come il sumatriptan, (nella dose di 6 mg somministrati in via sottocutanea o 20\u00a0mg in via intranasale). In alternativa vengono utilizzati lo zolmitriptan (come spray nasale, dose di 5\u201310\u00a0mg - da uno studio condotto in doppio cieco) e il rizatriptan. Altri farmaci che dimostrano una certa efficacia sono l'ergotamina e la diidroergotamina.\nA causa dell'intenso e improvviso dolore e per il limite nella durata, la cefalea a grappolo necessita di un trattamento ad efficacia rapida; \u00e8 dunque preferibile l'assunzione tramite iniezioni sottocutanee piuttosto che per bocca. Sono disponibili anche formulazioni in spray nasale (sconsigliate nei casi in cui si presentino i tipici sintomi di rinorrea o congestione nasale).\nUn altro metodo \u00e8 l'inalazione di ossigeno puro (12 litri al minuto) per 15 minuti. L'efficacia si \u00e8 rivelata maggiore se l'attacco \u00e8 all'esordio e se la somministrazione avviene per mezzo di una maschera con \"reservoir non rebreathing\". In alcuni casi di cefalea persistente, nonostante le terapie, ci si avvale di cicli di ossigenoterapia iperbarica. L'assunzione di ossigeno puro, difatti, provoca ipocapnia, con conseguente vasocostrizione del circolo cerebrale.\nLa Food and Drug Administration, agenzia di vigilanza sanitaria statunitense, ha approvato il sumatriptan nella forma del cerotto transdermico a lento rilascio (5 ore), che dovrebbe essere maggiormente efficace in termini di durata dell'effetto, dovrebbe evitare gli effetti collaterali dell'assunzione orale e secondo la casa produttrice dovrebbe ridurre il rischio di immediate recidive al termine dell'effetto del farmaco. L'indicazione terapeutica per cefalea a grappolo non \u00e8 stata ancora approvata. Il cerotto dovr\u00e0 essere sottoposto ad ulteriori verifiche.\nAdiuvanti non farmacologici.\nAltri rimedi, non strettamente farmacologici, come bere molta acqua, respirare aria fresca, raffreddare il corpo, vengono riportati dai pazienti come efficaci nel superamento dell'attacco.\nBere caff\u00e8, bevande energetiche, fare un vigoroso sforzo fisico, vengono pure riportati come moderatamente efficaci.\nProfilassi.\nLa terapia di profilassi \u00e8 normalmente divisa in due fasi:\nI farmaci utilizzati sono:\nAltri farmaci utilizzati sono:\nIl metisergide \u00e8 efficace, ma in molti paesi non \u00e8 disponibile per la sua associazione alla fibrosi retroperineale.\nPer ridurre le \"shadow\" alcuni pazienti hanno tratto beneficio dall'integrazione dietetica di magnesio e melatonina.\nTrattamenti chirurgici.\nSolitamente non necessaria, la scelta dell'intervento chirurgico viene fatta soltanto quando il trattamento farmacologico non ha mostrato i risultati sperati e limitatamente ai casi cronici particolarmente gravi.\nSono in via di affinamento e sperimentazione le tecniche che agiscono:\nLe procedure chirurgiche presentano una notevole difficolt\u00e0 di esecuzione, che comporta rischi di notevole entit\u00e0, a volte irreversibili o infausti. In conclusione, il trattamento chirurgico della cefalea a grappolo \u00e8 l'ultima risorsa e dovrebbe essere limitato a casi di cefalea a grappolo cronica, invalidante e, come gi\u00e0 detto, resistente alle terapie farmacologiche.\nTrattamenti sperimentali alternativi.\nSono stati condotti studi clinici sulla possibilit\u00e0 di usare bassi dosaggi di sostanze psichedeliche (come la psilocibina e l'LSD) per alleviare le pene dei sofferenti, ma necessitano di ulteriori ricerche prima di comprenderne il livello di utilit\u00e0. I primi test hanno dato risultati molto positivi, dando luogo a una crescente diffusione della pratica dell'automedicazione.\nIn casi particolarmente gravi, associati a farmacoresistenza, \u00e8 stata tentata, con ottimi risultati, la somministrazione endovenosa di propofol. Questo tipo di trattamento comporta per\u00f2 gravi rischi, e va effettuato esclusivamente in regime di ricovero."}
{"id": "1666651", "revid": "120893628", "url": "https://it.wikipedia.org/wiki?curid=1666651", "title": "Eliphas L\u00e9vi", "text": "Fu il pi\u00f9 famoso occultista e studioso di esoterismo dell'Ottocento.\nBiografia.\nConstant nacque a Parigi nel quartiere di Saint-Germain-des-Pr\u00e9s, figlio del calzolaio Jean-Joseph Constant e di Jeanne-Agn\u00e8s. Da bambino frequent\u00f2 una scuola per ragazzi poveri gestita dall'abate Huault Malmaison che ritenendo avesse la vocazione per diventare un sacerdote lo indirizz\u00f2 al seminario giovanile di Saint-Nicholas du Chardonnet, dove impar\u00f2 il latino, il greco e l'ebraico.\nNel 1830 entr\u00f2 nel seminario di Saint Sulpice che frequent\u00f2 per due anni, venne ordinato suddiacono nel 1833 e diacono nel dicembre 1835. Avrebbe dovuto essere ordinato prete nel maggio 1836, ma confess\u00f2 di essere innamorato di una delle giovani allieve della sua classe di catechismo e il suo consigliere spirituale decise che non avrebbe potuto diventare prete fino a che non avesse risolto la situazione.\nAl tempo stesso intrattenne rapporti con adepti della Massoneria francese e con esponenti dei pi\u00f9 diversi rami dell'occultismo e dell'esoterismo. Le personalit\u00e0 che contribuirono maggiormente alla formazione del suo pensiero furono il napoletano Don Antonio Marino, abate di S. Giovanni a Carbonara, iniziatore e maestro di Eliphas L\u00e9vi, Alphonse Esquiros, studioso delle teorie sul magnetismo animale; l'abate Jos\u00e9 Custodio de Faria, un missionario dedito allo studio dei riti magico-religiosi orientali; lo studioso di numerologia e alchimia Louis Lucas; e soprattutto H\u00f6ene Wronski, che lo inizi\u00f2 ai misteri della cabbala e nel 1853 gli impose il nome magico di Eliphas L\u00e9vi Zahed, traduzione in ebraico di Alphonse Louis Constant.\nNel 1854 L\u00e9vi fece un viaggio in Inghilterra, dove entr\u00f2 in amicizia con alcuni esoteristi tra i quali, pare, lo scrittore Edward Bulwer-Lytton (1803-1873), che in seguito divent\u00f2 membro onorario della Societas Rosacrociana in Anglia. Dopo il ritorno in Francia, L\u00e9vi pubblic\u00f2 il suo studio pi\u00f9 importante, \"Dogme et Rituel de la Haute Magie\" (Parigi 1855-56), un'opera dedicata all'analisi delle pi\u00f9 diverse branche dell'esoterismo antico e moderno, che egli defin\u00ec \"Occultismo\". Nel corso degli anni con il suo Maestro ed Iniziatore Don Antonio Marino, mantenne rapporti epistolari ed occultistici creando un cenacolo napoletano, che raccoglieva esponenti del Martinismo, della Massoneria Egizia e del pensiero esoterico delle Due Sicilie.\nIl 21 agosto 1861 \u00e8 stato iniziato alla massoneria a Parigi, nella loggia \"La Rose du Parfait Silence\", del Grande Oriente di Francia. Per concezione politica Levi era un socialista di ispirazione libertaria.\nL\u00e9vi stabil\u00ec per la prima volta un rapporto preciso fra le 22 lettere dell'alfabeto ebraico e i 22 Trionfi dei Tarocchi, da lui definiti \"Arcani maggiori\", indicando in queste figure la chiave per la comprensione di tutti gli antichi dogmi religiosi.\nDopo quest'opera capitale, L\u00e9vi pubblic\u00f2 numerosi altri volumi dedicati alle tradizioni magiche e divent\u00f2 il punto di riferimento principale per gli studiosi di esoterismo, non soltanto in Francia."}
{"id": "1666654", "revid": "1543377", "url": "https://it.wikipedia.org/wiki?curid=1666654", "title": "Come mi viene", "text": "Come mi viene (sottotitolo: vite di ferro e cartone) \u00e8 il primo libro di Francesco Renga, pubblicato nel 2007 contemporaneamente al cd Ferro e cartone. I vari capitoli del libro hanno lo stesso titolo delle tracce del cd, e sono disposti nel medesimo ordine. Il legame tra le due opere, dunque, \u00e8 evidente.\nIl libro si pone come un'estensione dell'opera musicale a cui \u00e8 legato, presentando una diversa chiave di lettura delle tematiche presenti nelle canzoni, con alcuni elementi autobiografici. I racconti brevi che lo compongono sembrano partire da un punto in comune con i brani, per poi distaccarsene man mano che la narrazione procede. I capitoli non si sviluppano seguendo una vera e propria trama lineare, ma sono uniti da un sottile \"fil rouge\": un uomo \u00e8 incaricato da una ditta di traslochi di sgomberare una vecchia soffitta. I vari oggetti in cui si imbatte suscitano in lui ricordi di vita vissuta, riflessioni, echi di storie lontane, \"flashback\" e desideri repressi.\nCopertina.\nLa copertina \u00e8 composta da una foto di un particolare di un flipper estremamente ingrandita, con sovrapposto un aereo di linea che decolla."}
{"id": "1666657", "revid": "363629", "url": "https://it.wikipedia.org/wiki?curid=1666657", "title": "Patto Associativo", "text": "Il Patto Associativo \u00e8 il documento a cui tutti i soci adulti dell'Associazione Guide e Scouts Cattolici Italiani (AGESCI) si devono impegnare ad aderire per poter far parte di una Comunit\u00e0 Capi e per poter svolgere un servizio educativo.\nI soci adulti si riconoscono nel Patto associativo, documento che esprime la sintesi condivisa delle motivazioni che hanno sostenuto la loro scelta di svolgere un servizio educativo in Associazione.\nIl documento \u00e8 stato adottato nella sua prima versione con la fusione dell'Associazione Scouts Cattolici Italiani (ASCI) con l'Associazione Guide Italiane (AGI) per formare l'AGESCI nel 1974, e successivamente rielaborato fino alla stesura attuale risalente al Consiglio Generale del 1999.\nIl contenuto.\nIl patto associativo esprime le linee fondamentali dell'essere educatore in AGESCI, trattando nelle sue quattro sezioni i valori fondamentali a cui il capo deve impegnarsi ad aderire e le scelte che questi \u00e8 chiamato a compiere.\nLe quattro sezioni sono:\nL'associazione.\nEsprime i valori fondamentali dell'associazione, tra i quali la volontariet\u00e0 e la gratuit\u00e0 del servizio dei capi, la finalit\u00e0 educativa dell'associazione ed il modello educativo a cui la stessa tende. Viene espresso qui l'innovativo principio diarchico (cosiddetta \"diarchia associativa\") in base al quale ogni struttura educativa e di governo dell'associazione \u00e8 retta da un uomo ed una donna in relazione di pari valore e dignit\u00e0.\nLa scelta scout.\nLa scelta scout esprime sintesi inscindibile dei valori e del metodo dello scautismo. Esprime la scelta per l'adozione dello Scautismo quale modello pedagogico nell'agire educativo dell'associazione.\nSi stabilisce che il metodo educativo adottato \u00e8 basato sui quattro punti di B.-P.\nIl metodo si evolve ed arricchisce nel corso della storia associativa e si espleta attraverso gli elementi del metodo, che all'interno dell'associazione sono:\nL'autoeducazione.\nIl ragazzo \u00e8 protagonista, anche se non l'unico responsabile, della propria crescita, secondo la sua maturazione psicologica e la sua et\u00e0. Il Capo, con intenzionalit\u00e0 educativa, fornisce mezzi e occasioni di scelta in un clima di reciproca fiducia e di serena testimonianza che evita ogni imposizione.\nL'esperienza e l'interdipendenza tra pensiero e azione.\nLo scautismo \u00e8 un metodo attivo: si realizza attraverso attivit\u00e0 concrete. Il ragazzo \u00e8 aiutato dal Capo a riflettere su tali esperienze per conoscere se stesso e la realt\u00e0, cos\u00ec da poter giungere gradualmente a libere valutazioni critiche e a conseguenti scelte autonome\nLa vita di gruppo e la dimensione comunitaria.\nLa persona sviluppa le proprie potenzialit\u00e0 vivendo con gli altri in un indispensabile rapporto di et\u00e0 e di generazione, che fa crescere Capi e ragazzi. In questo modo \u00e8 possibile sperimentare una forma di vita fondata sull'accoglienza delle reciproche diversit\u00e0 e sulla fraternit\u00e0, dove ciascuno \u00e8 impegnato a mettersi a servizio degli altri. Nella comunit\u00e0 si vivono le possibili dinamiche politiche che si incontrano nel quotidiano. Il piccolo gruppo \u00e8 laboratorio e palestra che, aiutando a costruire strumenti interpretativi della realt\u00e0 e a sperimentare modalit\u00e0 di partecipazione, educa a una cittadinanza responsabile.\nLa coeducazione.\nLe Cape e i Capi dell'AGESCI condividono la responsabilit\u00e0 educativa e testimoniano l'arricchimento che viene dalle reciproche diversit\u00e0. Nel rispetto delle situazioni concrete delle realt\u00e0 locali e personali e dei diversi ritmi di crescita e di maturazione, offrono alle ragazze e ai ragazzi di vivere esperienze educative comuni, al di l\u00e0 di ogni ruolo imposto o artificiosamente costituito.\nLa vita all'aperto.\nGiocare, vivere l'avventura e camminare nella natura insegna il senso dell'essenziale e della semplicit\u00e0, permette di essere persone autentiche che colgono i propri limiti e la necessit\u00e0 di aiuto e rispetto reciproco tra noi e con tutto il creato. Capi e ragazzi sperimentano il legame tra l'uomo e la natura come espressione di un unico disegno di Dio Creatore, che ci ha posti come custodi attivi e responsabili del suo giardino.\nIl gioco.\nIl gioco \u00e8 un momento educativo in cui, attraverso l'avventura, l'impegno e la scoperta, il ragazzo sviluppa creativamente tutte le proprie doti, cogliendo meglio limiti e capacit\u00e0 personali, impara a riconoscere le regole e a rispettarle con lealt\u00e0. \u00c8 una costante e progressiva esperienza della comune aspirazione alla gioia, dispone all'entusiasmo, al senso del gratuito, all'apertura al nuovo, alla ripresa fiduciosa dopo ogni insuccesso, all'accettazione e al completamento reciproco.\nIl servizio.\nIl valore educativo del servizio tende a portare l'uomo a realizzarsi nel \"fare la felicit\u00e0 degli altri\". \u00c8 impegno graduale, concreto, disinteressato e costante ad accorgersi degli altri, a mettersi al passo di chi fa pi\u00f9 fatica ed a condividere i doni che ciascuno porta. La conoscenza della realt\u00e0 e delle sue contraddizioni mostra come e dove operare, nello spirito di Cristo, per il bene comune dei fratelli e per il cambiamento di tutto ci\u00f2 che lo ostacola.\nLa fraternit\u00e0 internazionale.\nLo scautismo si incarna in modi diversi nei vari Paesi, vivendo i propri valori nella specificit\u00e0 delle differenti culture. Capi e ragazzi dell'AGESCI, nel legame coi loro fratelli nel mondo, vivono la dimensione della fraternit\u00e0 internazionale, che supera le differenze di razza, nazionalit\u00e0 e religione, imparando ad essere cittadini del mondo e operatori di pace\nLa scelta cristiana.\nAl capo AGESCI, in quanto associazione cattolica, viene richiesto di aderire ai valori della chiesa di Roma e di esserne testimone, educando i ragazzi che gli sono affidati anche dal punto di vista della fede.\nLa scelta cristiana \u00e8 assunta personalmente e vissuta nella Chiesa Cattolica.\nLa scelta politica.\nIl capo si impegna ad educare i ragazzi in modo indipendente da qualsiasi realt\u00e0 partitica e dalle preferenze politiche personali, nell'ottica di formare in loro una coscienza critica e capace di scelte mature e responsabili.\nLa scelta politica orientata alla partecipazione attiva e responsabile per la realizzazione del bene comune e per la valorizzazione della persona al fine di garantire l'inviolabilit\u00e0 dei suoi diritti fondamentali ed il loro sviluppo anche attraverso l'assunzione dei doveri inderogabili di solidariet\u00e0."}
{"id": "1666666", "revid": "72811", "url": "https://it.wikipedia.org/wiki?curid=1666666", "title": "100% fragola", "text": ""}
{"id": "1666670", "revid": "1603714", "url": "https://it.wikipedia.org/wiki?curid=1666670", "title": "Chiesa di San Girolamo (Venezia, Cannaregio)", "text": "La chiesa di San Girolamo \u00e8 un edificio religioso di Venezia, situato nel sestiere di Cannaregio.\nStoria.\nLa chiesa primitiva fu fondata, con annesso convento, verso la fine del XIV secolo e fu pi\u00f9 volte ampliata.\nDopo essere stata totalmente distrutta da un incendio, fu ricostruita all'inizio del Settecento su progetto dell'architetto Domenico Rossi.\nIn seguito alle soppressioni napoleoniche, nel 1807 la chiesa ed il convento furono adibiti ad altri usi, mentre gli arredi interni furono venduti all'asta.\nTra il 1840 ed il 1885 la chiesa fu trasformata in mulino a vapore e successivamente riadattata come fabbrica per la produzione di glucosio, con il campanile trasformato in ciminiera. In seguito il campanile venne abbattuto, perch\u00e9 pericolante.\nNel 1952 la chiesa \u00e8 stata riaperta al pubblico.\nInterno.\nSulla parete di destra \u00e8 presente il \"San Girolamo\" di Palma il Giovane."}
{"id": "1666671", "revid": "599013", "url": "https://it.wikipedia.org/wiki?curid=1666671", "title": "Leonardo Rodr\u00edguez", "text": "Biografia.\nSuo figlio Thomas ha seguito le orme paterne, divenendo anch'egli calciatore.\nCarriera.\nRodr\u00edguez inizi\u00f2 la sua parabola agonistica nelle file del societ\u00e0 con il quale debutt\u00f2 nel 1983 in \"Primera B\", dimostrandosi giocatore di grande tecnica individuale. Ma la societ\u00e0 esitava a dargli la maglia da titolare e cos\u00ec il giovane numero 10 scelse di non rinnovare il contratto e offrirsi in prestito al V\u00e9lez S\u00e1rsfield dove disput\u00f2 una discreta stagione, senza per\u00f2 convincere i dirigenti della squadra ad acquistarlo in via definitiva.\nAltri tentativi Rodr\u00edguez li fece con l'Argentinos Juniors e con il San Lorenzo dove incontr\u00f2 un allenatore, Fernando Are\u00e1n, che gli diede fiducia. Inizi\u00f2 cos\u00ec per il fantasista di Lan\u00fas una parabola positiva che lo port\u00f2 alla convocazione in Nazionale, quindi la vittoria nella Coppa America 1991 che disput\u00f2 da protagonista venendo nominato giocatore rivelazione, titolo che gli valse l'interesse dei club europei. Acquistato dall'Olympique Marsiglia, venne girato al ove gioc\u00f2 un positivo campionato. Per lui 12 gol realizzati e valutazioni positive dalla critica.\nNel 1992 l'approdo in Italia nelle file dell'. In maglia nerazzurra disput\u00f2 3 stagioni intervallate da una parentesi al (novembre 1993-1994). La prima con esito accettabile sotto la guida di Marcello Lippi e le altre due senza incidere in maniera significativa denotando problemi di convivenza dapprima con Francesco Guidolin e poi con Emiliano Mondonico. Al termine dell'esperienza italiana, gioc\u00f2 in Messico, in Cile e concluse la carriera nella sua prima squadra, il Lan\u00fas."}
{"id": "1666672", "revid": "339392", "url": "https://it.wikipedia.org/wiki?curid=1666672", "title": "Char's Counterattack", "text": ""}
{"id": "1666673", "revid": "287204", "url": "https://it.wikipedia.org/wiki?curid=1666673", "title": "Leonardo Rodriguez", "text": ""}
{"id": "1666674", "revid": "104458", "url": "https://it.wikipedia.org/wiki?curid=1666674", "title": "Fiume Sele", "text": ""}
{"id": "1666675", "revid": "198277", "url": "https://it.wikipedia.org/wiki?curid=1666675", "title": "Milan Associazione Calcio 1979-1980", "text": "Questa voce raccoglie le informazioni riguardanti il Milan Associazione Calcio nelle competizioni ufficiali della stagione 1979-1980.\nStagione.\nPresentatosi ai nastri di partenza della stagione con una rosa rimasta immutata (l'unico acquisto di peso sono il centrocampista Francesco Romano e l'attaccante Galluzzo provenienti, rispettivamente, dalla e dal Lecco), ma con l'ex giocatore Massimo Giacomini alla guida tecnica, il Milan tenta inizialmente l'inseguimento dei rivali interisti per poi perdere il passo all'inizio del girone di ritorno e concludere al terzo posto a cinque punti dai nerazzurri campioni.\nIn Coppa Italia il Milan supera il primo turno vincendo il proprio girone con 7 punti grazie alle vittorie con , Pisa e Genoa e al pareggio con il Pescara. Nei quarti di finale i rossoneri vengono eliminati dalla Roma che li batte per 4-0 a San Siro e pareggia per 2-2 all'Olimpico.\nIn Coppa dei Campioni il Milan viene eliminato nei sedicesimi di finale dai portoghesi del Porto che, dopo il pareggio a reti inviolate nella gara di andata di Oporto, vince per 1-0 il ritorno a Milano con un gol di Duda. La sconfitta interna ha messo fine alla serie di risultati utili casalinghi dei \"Rossoneri\" in Europa durata 20 anni.\nVerso la fine della stagione emergono delle pesanti prove sul coinvolgimento della squadra nello scandalo del Totonero, riguardante un giro di compravendite di risultati per le vincite delle scommesse clandestine: dal processo federale che ne segue i giocatori (Enrico Albertosi, Giorgio Morini e Stefano Chiodi) e i dirigenti (il presidente Felice Colombo) coinvolti subirono pesanti squalifiche (inibizione a vita per il presidente Felice Colombo; squalifiche ai calciatori Enrico Albertosi, Giorgio Morini e Stefano Chiodi, rispettivamente di quattro anni, un anno e sei mesi) mentre la squadra viene declassata all'ultima posizione e retrocessa d'ufficio in Serie B (insieme alla Lazio) facendo saltare le future operazioni di calciomercato che avrebbero previsto l'acquisto di Bruno Giordano e Falc\u00e3o. La partita incriminata \u00e8 Milan-Lazio del 6 gennaio 1980 (vinta sul campo 2-1 dal Milan).\nSuccessivamente, con l'indagine della magistratura ordinaria, si scopre che Felice Colombo aveva pagato le vincite sulle scommesse relative a quella partita con assegni: ad incastrarlo sono le loro matrici. La giustizia ordinaria assolve tutti i protagonisti di quella vicenda, in quanto non vi \u00e8 truffa ai danni degli scommettitori.\nMaglie e sponsor.\nNella prima stagione in cui la maglia del Milan pu\u00f2 ospitare la stella viene confermata la tradizionale divisa della squadra, rossonera con righe strette, prodotta da adidas: apparir\u00e0 per l'ultima volta il 6 gennaio 1980. La divisa di riserva \u00e8 una maglia bianca con spalle e colletto rossi e neri, pantaloncini bianchi e calzettoni bianchi con risvolto rossonero.\nNel frattempo il 25 novembre 1979, in occasione della sfida casalinga contro il , era stata introdotta una nuova divisa rossonera che vedeva il ritorno delle righe larghe e, soprattutto, la stampa in via sperimentale del nome del giocatore nella parte posteriore della maglia, una novit\u00e0 assoluta nella storia del calcio italiano (seppur, in questo caso, di breve durata); queste nuove maglie, prodotte dal marchio Linea Milan, presentano inoltre un nuovo stemma sociale, costituito da un diavolo stilizzato.\nNella partita -Milan del 14 ottobre 1979 i rossoneri indossarono eccezionalmente la terza maglia blu dei padroni di casa, poich\u00e9 il magazziniere dimentic\u00f2 a Milanello la seconda divisa milanista bianca.\nOrganigramma societario.\nArea direttiva\nArea tecnica\nArea sanitaria"}
{"id": "1666679", "revid": "154639", "url": "https://it.wikipedia.org/wiki?curid=1666679", "title": "Preadamiti", "text": "I preadamiti sono i sostenitori del preadamitismo (o preadamismo) - letteralmente \"prima di Adamo\" - una teoria anticipatrice del poligenismo che sostiene che dall'analisi della Bibbia si possa dedurre che prima ancora di Adamo esistessero simultaneamente molte coppie umane.\nIl termine si trova usato per la prima volta nel 1655 in Isaac La Peyr\u00e8re (1596-1670) che nella sua opera \"Praeadamitae sive Exercitatio super Versibus duodecimo, decimotertio, et decimoquarto, capitis quinti Epistulae D. Pauli ad Romanos, quibus inducuntur Primi Homines ante Adamum conditi\" [I preadamiti, ovvero Esercitazione sui versetti dodicesimo, tredicesimo e quattordicesimo del capitolo quinto dell'Epistola ai Romani del divino Paolo, versetti nei quali si introducono i primi uomini creati prima di Adamo] pubblicata anonima senza indicazioni di luogo ed editore, in realt\u00e0 ad Amsterdam, in base all'esegesi dei versetti 12-14 del quinto capitolo dell'\"Epistola ai Romani\" poneva il problema dell'origine della specie umana risolvendolo nel senso che l'umanit\u00e0 non discendesse direttamente da Adamo e che quindi non fosse erede del peccato originale e che non vi fosse un unico centro d'origine di tutta l'umanit\u00e0 cos\u00ec come faceva anche supporre l'esistenza dei nuovi popoli americani che non risultavano citati nella Bibbia.\nStoria.\nSviluppi iniziali.\nIl primo dibattito conosciuto sull'antichit\u00e0 dell'umanit\u00e0 ebbe luogo tra Teofilo di Antiochia e un pagano egiziano di nome Apollonio, che affermava che il mondo fosse vecchio di 153.075 anni. Stime di questo genere erano frequenti nella letteratura greca e romana, come pure le affermazioni che il mondo e l'umanit\u00e0 fossero sempre esistiti.\nLa sfida pi\u00f9 importante all'adamismo biblico venne dall'imperatore romano Giuliano (360-363), che, rigettando il Cristianesimo in favore della Teurgia (una forma evoluta di Neoplatonismo), accett\u00f2 l'idea della creazione di molte coppie di genti originali, una posizione detta co-adamismo o adamismo multiplo.\nAgostino di Ippona dedic\u00f2 due capitoli del suo libro \"La citt\u00e0 di Dio\" al dibattito tra cristiani e pagani sull'origine dell'uomo: il capitolo 10 del libro XII \u00e8 intitolato \"Si esamina l'opinione di coloro i quali ritengono che il genere umano come il mondo siano sempre esistiti\", mentre nel libro XVIII, il capitolo 40 \u00e8 dedicato alla \"Menzognera presunzione degli Egiziani che attribuiscono all'antichit\u00e0 della propria cultura centomila anni\". Come indicato dai titoli, Agostino riteneva le idee pagane sulla storia e la cronologia del mondo e della razza umana completamente assurde e incompatibili con la verit\u00e0 rivelata, secondo la quale l'esistenza dell'uomo non aveva ancora seimila anni. La posizione di Agostino su questi argomenti era condivisa dalla maggior parte dei rabbini e dei padri della Chiesa, che liquidavano i punti di vista del mondo antico come miti e favole che non necessitavano di ulteriori refutazioni.\nFino al XVII secolo.\nNel libro \"Kuzari\", scritto negli anni 1130 dal filosofo ebreo-spagnolo Giuda Halevi, il re dei Cazari organizza un dibattito fra tre teologi, un ebreo, un cristiano e un musulmano, per capire quale sia la vera religione. Il re chiede al rabbino se sia preoccupato dalla rivendicazione, da parte degli Indiani, di essere in possesso di artefatti e costruzioni antichi di milioni di anni; il rabbino afferma che si tratta di affermazioni senza senso, propugnate da gente senza un libro riguardo al quale \"molte persone avessero la stessa opinione\". In questo stesso libro Halevi attacca molte idee contenute nel libro intitolato \"Agricoltura nabatea\", composto o tradotto da Ibn Wahshiyya nel 904: queste idee, attribuite ai Sabei, affermavano l'esistenza di persone nate prima di Adamo e di genitori di Adamo, oltre che l'origine indiana di Adamo stesso; Halevi respinse queste opinioni semplicemente affermando che queste persone non conoscevano la rivelazione contenuta nella Bibbia.\nIlluminismo.\nDurante l'Illuminismo, il preadamismo fu ampiamente adottato, in opposizionea alla versione biblica sulle origini degli uomini, mentre nel XIX secolo questa idea fu fatta propria dai sostenitori della razza bianca. Dal preadamismo sono sorti un certo numero di interpretazioni razziste dei primi capitoli della Genesi: alcuni teorizzatori preadamiti sostennero che Caino lasci\u00f2 la propria famiglia per fondare una trib\u00f9 inferiore, chiamata, a seconda dei casi, \"mongoli non-bianchi\", \"razze nere\", \"bestie selvagge\"; un'altra teoria voleva che Caino avesse preso moglie da una delle trib\u00f9 inferiori preadamite. L'idea che il \"marchio\" di Caino fosse il colore nero della pelle sorse nell'Europa del XVIII secolo e fu diffuso negli Stati Uniti d'America del XIX secolo dal fondatore del mormonismo, Joseph Smith.\nDal XIX secolo ad oggi.\nNell'Europa del XIX secolo, il poligenismo e il preadamismo erano idee attraenti per coloro che volevano dimostrare l'inferiorit\u00e0 delle popolazioni non-occidentali; negli Stati Uniti, invece, furono sostenute dai razzisti, ai quali non poteva piacere l'idea di una discendenza comune tra bianchi e non-bianchi. Scrittori come Charles Caldwell, Josiah Nott e Samuel Morton rigettarono l'idea che i non-bianchi fossero discendenti di Adamo; Morton combin\u00f2 il preadamismo con la misurazione del cranio per costruire una teoria della differenza razziale che giustificasse lo schiavismo."}
{"id": "1666682", "revid": "1005847", "url": "https://it.wikipedia.org/wiki?curid=1666682", "title": "Luigi Vietti", "text": "Biografia.\nGli inizi e l'adesione al razionalismo.\nSi iscrive alla facolt\u00e0 di ingegneria a Milano nel 1923, ma dopo essersi trasferito nel 1925 a Roma si laurea con lode in architettura alla Sapienza nel 1928.\nNel 1929 vince il concorso indetto dall'Istituto per le Case Popolari di Roma per realizzare una casa modello alla Garbatella (lotto XXIV). Si avvicina alle istanze del razionalismo e nel 1930 partecipa, insieme a Bottoni e Pollini, come delegato italiano al terzo congresso CIAM a Bruxelles. Pur non aderendo al MIAR, collabora all'organizzazione e partecipa alle Esposizioni di Architettura Razionale del 1928, del 1931 e del 1932. Nel 1933 partecipa alla V Triennale di Milano con i due progetti per la \"Casa alta a struttura d\u2019acciaio, nota anche come casa alta genovese\" e per il rifugio \"La stamberga dei 12 sciatori\".\nNel periodo 1931-1933 collabora con la sezione distaccata della Sovrintendenza di Torino ed \u00e8 Ispettore Onorario per i Monumenti della Liguria. In questo ruolo nel 1932 progetta la \"Nuova Stazione Marittima Andrea Doria\" di Genova; progetter\u00e0 successivamente la Casa del Fascio di Rapallo (1937) e altre due Case del Fascio sempre in Liguria.\nNel 1934 partecipa con Antonio Carminati, Pietro Lingeri, Ernesto Saliva, Giuseppe Terragni al concorso di primo grado per il Palazzo del Littorio di Roma e nel 1935 a quello per il nuovo Auditorium di Roma, sul sito occupato adesso dalla FAO (gi\u00e0 nuova sede del Ministero delle colonie), con un progetto molto audace, non premiato dalla giuria. Del 1934 \u00e8 anche la partecipazione insieme all'amico Ignazio Gardella, al concorso per la realizzazione della Casa del Fascio di Oleggio (Novara) nel quale si distingue, pur non vincendo, per la modernit\u00e0 di scuola lecorbusieriana del progetto.\nPer la realizzazione dell'Esposizione Universale del 1942, nel 1936, il Commissario Vittorio Cini presenta a Mussolini una rosa dei maggiori nomi dell'architettura del tempo comprendente nomi del calibro di Libera, Del Debbio, Terragni, Michelucci, Montuori e Muzio; il Duce sceglier\u00e0 Vietti insieme a Piacentini, Pagano, Piccinato e Rossi. In questo progetto si avvicina, contribuendo a definire, con gli altri architetti dell'E42, la corrente razionalista. Suoi sono i prospetti modernissimi dei palazzi di vetro presenti nel progetto presentato a Mussolini, che tuttavia non approva questa architettura perch\u00e9 la giudica troppo moderna e \u00abpriva di richiami figurativi alla storia dell'architettura nazionale\u00bb.\nIl dopoguerra e \u00abl'immagine della borghesia\u00bb.\nNegli anni del dopoguerra si dedica alla realizzazione di ville e abitazioni di prestigio nei luoghi turistici, e in particolare a Cortina d'Ampezzo, caratterizzate dalla ricerca della rappresentativit\u00e0 sociale e dal rapporto armonico con la natura circostante.\nA Cortina si occupa anche del piano regolatore (1955-1956). Negli stessi anni lavora inoltre ai piani regolatori di Genova (1959), di Sanremo e nella sistemazione urbanistica del comune di Portofino (1957-1960).\nTra il 1950 e il 1953 \u00e8 impegnato nel progetto di recupero dell'Isola di San Giorgio Maggiore a Venezia, per conto del conte Vittorio Cini, che qui realizza la Fondazione dedicata al figlio Giorgio, prematuramente scomparso. Sull'isola, Vietti contribuisce al restauro di alcuni fabbricati esistenti e realizza nuovi progetti, il pi\u00f9 noto dei quali \u00e8 il Teatro Verde, che firma insieme ad Angelo Scattolin. Nello stesso periodo progetta, sempre con Scattolin e con Cesare Pea, la nuova sede della SADE, di cui Cini \u00e8 azionista, in riva al Rio Novo. Dopo la morte della moglie di Cini, Lyda Borelli, progetter\u00e0 a Roma, nella zona di Monte Mario, il Nido Verde a lei intitolato e inaugurato nel 1961.\n\u00c8 citato nel film La notte di Michelangelo Antonioni come progettista della villa dove ha luogo il party notturno; si tratta del Golf Club Barlassina, realizzato dal 1958 con John S. M. Morrison.\nRiceve l'incarico per le sedi della Banca Popolare di Novara e precisamente a Savona, Genova, Sanremo, Vigevano, Brescia, Milano, Napoli, Verona (1958-1979).\nNel 1964 realizza a Massaua, in Eritrea, la Villa Melotti sul Mar Rosso chiamata la \"Cypraea\", poi distrutta nel 2006 dal governo dittatoriale eritreo.\nLa Costa Smeralda.\nAgli inizi degli anni sessanta il principe Karim Aga Khan IV lo incarica insieme a Jacques Couelle e a Michele Busiri Vici della progettazione dei suoi interventi nella Costa Smeralda. In tale ambito realizza il centro del villaggio di Porto Cervo, alberghi, come il \"Cervo\" e il \"Pitrizza\", il complesso della \"Dolce Sposa\" e molte ville di pregio quali le \"Cerbiatte\", scelte dal Principe Karim per farne la propria dimora, e le \"Romazzine\" sul promontorio omonimo. Suoi anche i complessi di \"Cala Granu\" e \"Cala del Faro\".\nSempre all'interno del progetto \"Costa Smeralda\" ha partecipato con il suo estro alla creazione delle ceramiche della \"Cerasarda\" con decorazioni che hanno caratterizzato molti degli arredamenti pi\u00f9 tipici delle abitazioni e degli alberghi della Costa.\n\u00c8 stato altres\u00ec, con il suo veliero d'epoca \"Tamory\", uno dei fondatori dello \"Yacht Club Costa Smeralda\".\nLa grande stima e amicizia con gli editori Gjlla Giani e Giuseppe Maria Jonghi Lavarini, fondatori della casa editrice Di Baio Editore ha fatto s\u00ec che pubblicasse con loro la pi\u00f9 corposa antologia dei suoi progetti. La casa editrice possiede molti manoscritti e immagini dell'architetto.\nRiceve la cittadinanza onoraria della citt\u00e0 di Cannobio nel 1996. Muore a Milano il 28 marzo 1998, all'et\u00e0 di 95 anni."}
{"id": "1666683", "revid": "1603714", "url": "https://it.wikipedia.org/wiki?curid=1666683", "title": "Chiesa delle Cappuccine", "text": "La chiesa delle Cappuccine \u00e8 un edificio religioso della citt\u00e0 di Venezia, situato nel sestiere di Cannaregio. La chiesa \u00e8 dedicata a Maria e a san Francesco, ma prende il nome dal convento che, realizzato all'inizio del XVII secolo, fu demolito in seguito alle soppressioni napoleoniche.\nStoria.\nIl terreno su cui venne poi eretta la chiesa venne inizialmente concesso nel 1612 a un gruppo di monache Cappuccine, che due anni pi\u00f9 tardi iniziarono la costruzione della chiesa, dedicata alla Madonna e a san Francesco, con annesso un piccolo convento e un orto che arrivava fino al limite della laguna. L'edificio venne consacrato nel 1623.\nCon l'editto napoleonico del 1811 che stabiliva la soppressione degli ordini religiosi, il convento venne chiuso e in seguito demolito per far posto a un edificio scolastico. La chiesa rimase invece aperta al culto, diventando una succursale prima della parrocchia della Madonna dell'Orto e poi di quella di San Girolamo, quando nel 1952 quest'ultima chiesa venne riaperta al culto.\nDescrizione.\nLa facciata, in mattoni, \u00e8 caratterizzata da una struttura molto semplice tripartita da lesene e terminata con un timpano triangolare che include al centro un rosone. Sopra il portale si trova una scultura raffigurante la \"Vergine col putto\", risalente alla fine del XVI secolo e attribuita a Girolamo Campagna. Completano la facciata due ampi finestroni laterali ad arco e un rosone ellittico.\nAll'interno, semplicissimo e a navata unica, sono presenti due altari laterali e un altare maggiore sormontato dal dipinto \"La Vergine con i Santi Francesco, Chiara, Marco e Orsola\" di Palma il Giovane. Nell'altare di destra si trova la \"Morte di San Giuseppe\", dipinto di scuola padovana del XVII secolo di autore anonimo, mentre sull'altare di sinistra c'\u00e8 un'antica copia di un'icona. Sul soffitto si trovano tre riquadri vuoti, che ospitavano tre dipinti di Palma il Giovane, andati perduti, che erano stati donati dalla nobildonna Marietta Foscarini durante la costruzione della chiesa. "}
{"id": "1666684", "revid": "125367716", "url": "https://it.wikipedia.org/wiki?curid=1666684", "title": "Stefano Maniscalco", "text": "\u00c8 stato:\n-campione del mondo per 2 edizioni Seniores \n- 5 volte campione d'Europa\n- 17 campione italiano \n- 3 volte medaglia d'oro dei giochi del mediterraneo\n- medaglia d'argento ai World Games\n- medaglia di bronzo ai Combat Games\nper quanto riguarda la WKF.\nStefano ha posato per la copertina della rivista For Men Magazine, mensile della Cairo Editore.\nHa partecipato nel Novembre 2015 alla trasmissione \"Monte Bianco - Sfida verticale\", reality show di Rai 2.\nHa partecipato alla trasmissione i Soliti ignoti, La Dea Bendata, alla Prova del cuoco e a Quelli che il Calcio.\nHa girato 2 film come co-protagonista:\n- \"Karate Man \" con Claudio Fragasso nel 2020\n- \" The Specials \" con Daniele Malavolta nel 2021\nNel 2021 durante le Olimpiadi di Tokyo, \u00e8 stato commentatore sportivo sulla disciplina Karat\u00e8 durante la trasmissione Il circolo degli anelli su Rai2."}
{"id": "1666685", "revid": "112626528", "url": "https://it.wikipedia.org/wiki?curid=1666685", "title": "San Quintino (Pontormo)", "text": "San Quintino \u00e8 un dipinto a olio su tavola (163x103 cm) di Pontormo, databile al 1517 \u00e8 conservato nel Museo civico di Sansepolcro (AR). \nStoria.\nGianmaria Pichi di Sansepolcro, allievo del Pontormo, ottenne dai Frati minori osservanti della sua citt\u00e0 una commissione consistente nel dipingere un san Quintino su uno stendardo processionale, conservato nella chiesa di San Francesco. Giorgio Vasari ci informa che il Pontormo, volendo aiutare il suo discepolo, vi si prodig\u00f2 cos\u00ec tanto che l'opera pu\u00f2 ben dirsi di mano del maestro stesso. La cronologia si basa su raffronti stilistici, con lo sfondo simile a quello di \"Giuseppe in Egitto\" (1518 circa). \nLo stendardo rimase propriet\u00e0 dell'ordine fino alla soppressione avvenuta sul finire dell'Ottocento: in quel momento divenne propriet\u00e0 civica.\nDescrizione.\nLa \"Legenda aurea\" di Iacopo da Varazze narra la vicenda di san Quintino, martirizzato al tempo dell'imperatore Massimiano (286-310): sub\u00ec atroci torture, con chiodi infilati sotto le unghie delle dita e due speroni lo infilzarono dalle spalle fino all'altezza delle gambe. L'autore dello standardo aveva ben presente questa descrizione, avendola puntualmente riprodotta. Il santo \u00e8 infatti riprodotto in primo piano a tutta figura, rivestito solo da un perizoma, con le braccia sollevate, incastrate in assi verticali che incorniciano la sua figura statuaria, cos\u00ec come abvviene per le caviglie in basso. Sull'asse inferiore \u00e8 riportato il nome del santo, in latino. \nEvidente \u00e8 il contrasto tra gli atroci strumenti di tortura e la posa sinuosa in elegante contrapposto del santo, nonch\u00e9 rispetto al volto pateticamente languido, mollemente ruotato verso l'alto. Esplicito \u00e8 anche il riferimento a modelli scultorei, quali il \"Bacco\" di Jacopo Sansovino (1515). \nLo sfondo ha connotazioni nordiche, sia nella forma arcigna degli alberi, sia nella foggia delle vesti di alcuni personaggi come il viandante che scappa inorridito, omaggio alle incisioni nordiche che in quegli anni erano divenute popolari anche a Firenze. Il viandante e il vecchio ricurvo sul bastone a sinistra compaiono pressoch\u00e9 identici nello sfondo della tavola di \"Giuseppe venduto a Putifarre\" per la camera nuziale Borgherini."}
{"id": "1666694", "revid": "729019", "url": "https://it.wikipedia.org/wiki?curid=1666694", "title": "Thomas-Morse Aircraft", "text": "La Thomas-Morse Aircraft Corporation era una azienda aeronautica statunitense che ha produtto velivoli nel periodo tra il 1912 ed il 1929, fino all'assorbimento da parte della Consolidated Aircraft Corporation.\nStoria.\nLa Thomas Brothers Aeroplane Company viene fondata a Bath, New York, nel 1912. Inizialmente si dedica alla produzione di biplani per la Royal Naval Air Service, la forza aerea britannica dalla quale verr\u00e0 sviluppata la Royal Navy, e la US Navy. Successivamente, a seguito del contratto ottenuto per la vincita di un bando di concorso del 1916, forn\u00ec alla United States Army Signal Corps due velivoli per prove di valutazione.\nNel gennaio del 1917 si fuse con la Morse-Chain Company e mut\u00f2 la sua ragione sociale in Thomas-Morse Aircraft Corporation. Dopo il tentativo di vendere alla United States Army alcuni biplani da addestramento l'azienda riusc\u00ec ad acquisire un contratto per la fornitura dell'addestratore avanzato S-4 e della serie di aerei da caccia MB. L'ultimo velivolo progettato dall'azienda, prima che questa venga assorbita nel 1929 dalla Consolidated, fu il ricognitore O-19."}
{"id": "1666695", "revid": "212348", "url": "https://it.wikipedia.org/wiki?curid=1666695", "title": "Lamu (citt\u00e0)", "text": "Lamu \u00e8 una citt\u00e0 del Kenya, capoluogo dell'omonima contea; con 18.382 abitanti (dati del 2009), \u00e8 il pi\u00f9 popoloso centro abitato dell'isola di Lamu, appartenente all'omonimo arcipelago.\n\u00c8 stata dichiarata patrimonio dell'umanit\u00e0 dell'UNESCO.\nStoria.\nLamu, la pi\u00f9 antica citt\u00e0 popolata del Kenya, fu uno dei primi insediamenti swahili sulla costa orientale dell'Africa. Il porto di Lamu esiste da almeno un millennio. La citt\u00e0 venne citata per la prima volta dal viaggiatore arabo Abu-al-Mahasini, che incontr\u00f2 un giudice di Lamu visitando La Mecca nel 1441. La storia cittadina fu segnata dall'invasione portoghese nel 1506; in seguito, nella seconda met\u00e0 del XVII secolo, Lamu divenne un protettorato dell'Oman fino al 1812 (anno della battaglia di Sheila), quando l'Oman ne prese il controllo completo. L'occupazione portoghese venne fatta al fine di guadagnare il controllo della tratta commerciale che conduceva all'Oceano indiano. Per molto tempo il Portogallo mantenne il monopolio della navigazione della costa orientale africana ed impose tasse sui preesistenti canali commerciali. Nel 1580 Lamu guid\u00f2 una ribellione contro i Portoghesi, ribellione fomentata dai turchi. Nel 1652 venne aiutata dall'Oman nel tentativo di cacciare i portoghesi. Gli anni che Lamu visse come protettorato dell'Oman sono da considerare una vera \"et\u00e0 dell'oro\". In questo periodo Lamu divenne il centro della poesia, della politica, delle arti, dell'artigianato e del commercio.\nEconomia.\nL'economia di Lamu fu basata sul commercio degli schiavi fino all'abolizione del 1907. Gli altri beni esportati sono avorio, mangrovie, gusci di tartaruga e corni di rinoceronte che venivano spediti attraverso l'Oceano Indiano fino al medio oriente e all'India. Oltre all'abolizione della schiavit\u00f9, anche la costruzione della ferrovia dell'Uganda del 1901 contribu\u00ec significativamente a mettere in crisi l'economia di Lamu; il turismo ha gradualmente migliorato l'economia locale.\nAttrazioni.\nLa citt\u00e0 venne fondata nel XIV secolo e contiene ottimi esempi di architettura swahili. La citt\u00e0 vecchia \u00e8 iscritta tra i patrimoni dell'umanit\u00e0 quale \"insediamento swahili pi\u00f9 antico e meglio conservato dell'Africa orientale\".\nUna volta era un importante centro per la tratta degli schiavi e per questo motivo la popolazione \u00e8 molto diversificata. Lamu si trovava sulla principale rotta araba e, come risultato, la popolazione \u00e8 in maggior parte musulmana. A causa delle strade strette, le automobili non possono circolare; la citt\u00e0 pu\u00f2 essere visitata a piedi, in bici o sulla groppa di asini.\nEsistono molti musei, tra cui il Lamu Museum, sede del corno cerimoniale cittadino; un altro museo \u00e8 dedicato alla cultura swahili ed al servizio postale locale. Tra i principali edifici della citt\u00e0 si ricordano:"}
{"id": "1666697", "revid": "177966", "url": "https://it.wikipedia.org/wiki?curid=1666697", "title": "San Giorgio in Salici", "text": ""}
{"id": "1666700", "revid": "729019", "url": "https://it.wikipedia.org/wiki?curid=1666700", "title": "Derek Quinnell", "text": "Educato alla Queen Elizabeth Grammar School di Carmarthen, Derek Quinnell ha disputato la sua prima partita per il Llanelli RFC nel 1967 e ha fatto il suo debutto internazionale con il il 25 marzo 1972 contro la . Prima di allora aveva gi\u00e0 per\u00f2 preso parte ad un tour dei British and Irish Lions, quello in Nuova Zelanda del 1971. In seguito prese parte anche a quelli del 1977, sempre in Nuova Zelanda, e del 1980, in Sudafrica. Per la nazionale ha giocato 23 partite (l'ultima il 1\u00ba novembre 1980 contro gli All Blacks), vincendo 4 Cinque Nazioni (1973, 1975, 1978, 1979) col Grande Slam nel 1978.\nTre dei suoi figli, Scott, Craig e Gavin sono giocatori professionisti di rugby. Craig \u00e8 stato convocato nella nazionale di rugby XV, mentre Scott sia in quella di rugby XV che di rugby XIII. Gavin, il pi\u00f9 giovane e che attualmente gioca nel Rugby Viadana, potrebbe essere convocato in futuro."}
{"id": "1666702", "revid": "256025", "url": "https://it.wikipedia.org/wiki?curid=1666702", "title": "Sorosilicati", "text": ""}
{"id": "1666704", "revid": "192549", "url": "https://it.wikipedia.org/wiki?curid=1666704", "title": "Battaglia di Dorileo", "text": ""}
{"id": "1666707", "revid": "599013", "url": "https://it.wikipedia.org/wiki?curid=1666707", "title": "Jorge Borelli", "text": ""}
{"id": "1666708", "revid": "363629", "url": "https://it.wikipedia.org/wiki?curid=1666708", "title": "Comunit\u00e0 Capi", "text": "La Comunit\u00e0 Capi (spesso abbreviata in Co.Ca. o CoCa) \u00e8 il gruppo di soci adulti dell'Associazione Guide e Scouts Cattolici Italiani (AGESCI) che si impegna nella gestione di un gruppo scout e nell'educazione dei ragazzi in un ambiente caratterizzato dalla condivisione dalla corresponsabilit\u00e0 e dalla solidariet\u00e0 reciproca.\nStruttura.\nLa comunit\u00e0 capi \u00e8 formata da un numero variabile di adulti (dai 5-6 ai 20-30) di et\u00e0 superiore ai 20 anni, tra i quali almeno uno deve essere in possesso di nomina a capo. Al suo interno non esiste gerarchia e tutti gli adulti hanno pari valore e dignit\u00e0. Gli adulti e i Capi della comunit\u00e0 capi devono aderire alle scelte e alle linee guida che AGESCI ha espresso nel Patto Associativo.\nI compiti.\nLa comunit\u00e0 capi ha la responsabilit\u00e0 educativa dei ragazzi (i soci giovani) che le vengono affidati ed ha i fondamentali compiti di:\nIncarichi.\nIn relazione all'attivit\u00e0 educativa in un gruppo scout si distinguono, tra gli adulti in servizio educativo e i capi della comunit\u00e0 capi:\nI soli incarichi educativi attivi e di quadro associativo conferiscono diritto di voto nelle strutture deliberative dell'associazione; i Capi non aventi alcun incarico in Co.Ca. hanno solo elettorato passivo. I soci adulti non aventi alcun incarico in Co.Ca. hanno solo diritto di parola nelle riunioni degli organismi deliberativi\nCapigruppo.\nTali figure, chiamati secondo una denominazione poco datata e scorretta anche Animatori di Comunit\u00e0 Capi, coordinano la vita della Co.Ca. della quale sono parte, operando quali primus inter pares. Sono in numero di due, uomo e donna, in base al principio della diarchia che caratterizza le strutture educative dell'AGESCI ed hanno la rappresentanza legale del gruppo.\nCapiunit\u00e0.\nSono responsabili (su mandato della Comunit\u00e0 capi) della direzione educativa di una delle unit\u00e0 di cui il gruppo \u00e8 formato. Sono sempre in numero di due per ogni unit\u00e0 mista. Sono affiancati eventualmente da uno staff. L'AGESCI richiede che siano rette da Capi. Nel caso non sia possibile capi brevettati nella direzione di unit\u00e0 il Regolamento Organizzazione permette di nominare temporaneamente capi che devono ancora completare l'iter formativo, per periodi di non pi\u00f9 di due anni per ogni fase dell'iter di formazione del capo.\nAiuto capounit\u00e0.\nAffiancano i capiunit\u00e0 nella gestione di un'unit\u00e0 del gruppo e condividono con questi, quali membri del loro staff la responsabilit\u00e0 (delegata) dell'educazione dei ragazzi. Spesso sono i capi pi\u00f9 giovani dello staff, che devono completare l'iter di formazione. Possono essere anche capi tirocinanti, cio\u00e8 capi entrati da poco nella Comunit\u00e0 capi e che stanno completando un anno di formazione base all'essere educatore in AGESCI.\nMaestri dei Novizi.\nOltre ai Capiunit\u00e0 ed agli Aiuto capounit\u00e0, nella Branca Rover e Scolte (o Branca R/S) ci sono anche i Maestri dei Novizi, capi operanti nella particolare struttura della Branca R/S che si chiama Noviziato ed accoglie i ragazzi di 16-17 anni di et\u00e0 per un anno di decantazione tra la branca Esploratori e Guide e la branca Rover e Scolte. Tali capi, pur essendo, per responsabilit\u00e0 e funzioni, del tutto paragonabili ai capiunit\u00e0, sono inquadrati formalmente tra gli aiuto capounit\u00e0.\nStoria.\nLa Comunit\u00e0 Capi viene introdotta nell'Associazione Scouts Cattolici Italiani (ASCI) negli anni settanta. Nel 1974 l'ASCI si fonde con l'AGI e nasce l'Associazione Guide e Scout Cattolici Italiani (AGESCI). In questa nuova associazione la Comunit\u00e0 Capi divenne subito il fulcro della formazione permanente e della vita democratica. Inizialmente, il ruolo di \"animatore della Comunit\u00e0 Capi\" era distinto da quello di \"Capogruppo\", ma col tempo si vide che questa soluzione non funzionava, e le due figure furono unificate.\nUn'altra novit\u00e0 dell'AGESCI rispetto all'ASCI fu la netta distinzione fra educandi ed educatori; solo questi ultimi facevano parte della Comunit\u00e0 Capi, mentre i Rover e le Scolte erano considerati \"educandi\" anche quando avevano incarichi di servizio davanti ai ragazzi. Infatti, col tempo, fu abolita la possibilit\u00e0 di avere Rover o Scolte come capiunit\u00e0 o aiuto capounit\u00e0."}
{"id": "1666709", "revid": "287204", "url": "https://it.wikipedia.org/wiki?curid=1666709", "title": "BMW M70", "text": "Con la sigla BMW M70 (per esteso M70B50) si intende un motore a scoppio alimentato a benzina prodotto dal 1987 al 1994 dalla Casa automobilistica tedesca BMW.\nCaratteristiche.\nQuesto motore \u00e8 una delle pietre miliari nella produzione motoristica BMW, poich\u00e9 segna l'esordio della Casa bavarese nel settore dei motori V12. Tale motore, con un angolo tra le bancate di 60\u00b0, monta due testate a due valvole per cilindro, con distribuzione ad un albero a camme in testa per bancata. L'alimentazione era ad iniezione elettronica multipoint \"Bosch Motronic\". Le misure di alesaggio e corsa sono di 84x75 mm, per una cilindrata totale di 4988 cm\u00b3.&lt;br&gt;\nLa sua potenza massima \u00e8 di 299 CV a 5200 giri/min, mentre la coppia massima raggiungeva i 450 Nm a 4100 giri/min.&lt;br&gt;\nTale motore \u00e8 stato montato su:"}
{"id": "1666711", "revid": "599013", "url": "https://it.wikipedia.org/wiki?curid=1666711", "title": "Gimax", "text": "Ha partecipato a un'unica gara valida per il campionato mondiale di Formula 1, il Gran Premio d'Italia a Monza nella stagione 1978 al volante di una Surtees, fallendone la qualificazione.\nNon si \u00e8 mai iscritto a una gara utilizzando il suo vero nome; anche il figlio Gigi ha usato lo stesso pseudonimo del padre.\nCarriera.\nGimax partecip\u00f2 alla sua prima gara di un campionato mondiale supercar alla 1000 Km di Monza nel 1974, dove giunse al 21\u00ba posto su una Chevron B23-Cosworth condivisa con Laurent Ferrier. Per i successivi dieci anni partecip\u00f2 ad altre numerose gare internazionali in Italia, dove gareggi\u00f2 sempre sotto lo pseudonimo di \"Gimax\".\nAl suo debutto nella Formula 2 a Vallelunga nel 1975 giunse al 10\u00ba posto a bordo di una vecchia Trivellato March-BMW. Gimax chiuse poi al terzo posto nella tappa Enna-Pergusa della Targa Florio del 1976 a insieme a Stanislao Sterzel su una March 75S-BMW, dopo che tutte le autovetture ufficiali (tranne quella) si erano ritirate dalla gara del Group Six World Championship.\nNonostante la carriera di basso livello fino ad allora, Gimax venne chiamato in Formula 1 a sostituire l'infortunato Rupert Keegan per il Gran Premio d'Italia 1978, ma la sua autovettura Durex Surtees TS20-Ford si rivel\u00f2 un disastro e alla fine risult\u00f2 il pilota pi\u00f9 lento nelle qualifiche (28\u00ba tempo), non riuscendo cos\u00ec a qualificarsi per la gara.\nVinse il campionato europeo sportprotipi 1978 nella classe 2 per vetture sotto i 2 litri di cilindrata.\nHa inoltre corso, l'anno successivo, al Gran Premio Dino Ferrari a Imola, non valido per il mondiale. \nNel 1979 e 1980 Gimax gareggi\u00f2 nel meno impegnativo campionato britannico di Formula Aurora con la scuderia di Dave Price: compagno di squadra del leggendario campione di motociclismo Giacomo Agostini, la sua Williams FW06-Ford non lott\u00f2 mai per il podio, anche se giunse quarto a Monza nella seconda stagione.\nGimax continu\u00f2 a correre con le vetture sportive per altre cinque stagioni e la sua Osella-BMW arriv\u00f2 terza nella 6 ore del Mugello nel 1980 e nella 1000 km di Monza nel 1981. \nSi \u00e8 ritirato dallo sport nel 1984, ottenendo pi\u00f9 successo nel mondo degli affari che non come pilota da corsa. \u00c8 scomparso nel gennaio 2021 all'et\u00e0 di 83 anni."}
{"id": "1666716", "revid": "95993", "url": "https://it.wikipedia.org/wiki?curid=1666716", "title": "Sanjiegun", "text": ""}
{"id": "1666717", "revid": "729019", "url": "https://it.wikipedia.org/wiki?curid=1666717", "title": "R\u00f8m\u00f8", "text": "R\u00f8m\u00f8 (in tedesco: \"R\u00f6m\") \u00e8 un'isola danese dell'arcipelago delle Frisone settentrionali.\nHa una superficie di 129\u00a0km\u00b2 e 677 abitanti, secondo una stima del 2006. Fa parte del territorio del comune di T\u00f8nder, nella regione di Syddanmark.\n\u00c8 la pi\u00f9 meridionale delle isole danesi appartenenti alle Frisone settentrionali. Dista solo 3\u00a0km dall'isola tedesca di Sylt, a sud, con la quale \u00e8 collegata via nave, mentre \u00e8 collegata alla terraferma da una strada posta su una diga.\nDal 1864 al 1920 \u00e8 appartenuta alla provincia prussiana dello Schleswig-Holstein.\nOggi \u00e8 una meta turistica molto frequentata."}
{"id": "1666718", "revid": "599013", "url": "https://it.wikipedia.org/wiki?curid=1666718", "title": "Hern\u00e1n D\u00edaz", "text": ""}
{"id": "1666723", "revid": "22475", "url": "https://it.wikipedia.org/wiki?curid=1666723", "title": "Giuseppe Puccioni", "text": "Biografia.\nFiglio di Anton Carlo Puccioni e Anna Maria Morelli. Dopo la laurea all\u2019Universit\u00e0 di Siena in diritto il 28 giugno 1804, intraprese la carriera in magistratura. Sposatosi con Teresa Poggi, con lei ebbe un figlio: Piero (1833-1898), futuro avvocato, pubblicista, deputato e senatore.\nNegli anni della dominazione francese fu procuratore imperiale a Montepulciano (1812) e sostituto procuratore a Siena (1814). Al ritorno dei Lorena, riprese il suo impegno di giudice dalle corti inferiori (vicario a Casole d\u2019Elsa). Dopo un iniziale progetto di nomina a vicario di Vicopisano, divenne auditore del Tribunale civile collegiale di Pistoia, per poi passare, nel 1828, alla Ruota civile e criminale di Grosseto. Nel 1831 fu nominato auditore aggregato della Ruota criminale e, poi, confermato in ruolo l\u2019anno successivo. \nNel 1832 divenne docente di giurisprudenza criminale pratica nel Liceo fiorentino.\nDall\u2019inizio degli anni Trenta, Puccioni fece parte stabilmente di quel gruppo di magistrati dal quale il Granduca e i suoi ministri attinsero per la progettazione normativa. Questo impegno lo condusse alla stesura di un progetto di codice penale (1838) con annesso \"Rapporto e motivi\", ai quali fece seguito un testo completo redatto assieme ad altri, del quale egli stese la bozza di base (1841).\nNel 1858 pubblic\u00f2 a Firenze un \"Saggio di diritto penale teorico-pratico\", che fu adottato nelle due cattedre dove Puccioni avrebbe insegnato e per tre anni a Pisa prima dell\u2019introduzione del \"Programma\" di Carrara.\nMembro della Consulta di Stato del governo toscano, partecip\u00f2 a varie commissioni per la riforma dell\u2019ordinamento, facendo poi parte dell\u2019Assemblea dei rappresentanti toscani per il biennio 1859-60. In epoca unitaria fu dapprima eletto deputato, escluso successivamente per sorteggio, poi nominato senatore nel 1861 come riconoscimento per la presenza nella Corte di cassazione toscana.\nNel 1860 divenne docente di \"Giurisprudenza criminale\" e di \"Procedura nel giudizio penale\" nella sezione di studi legali dell\u2019Istituto di studi superiori pratici e di perfezionamento di Firenze. Di questo istituto assunse anche la presidenza della sezione di studi legali e, dal 1862, di quella di filosofia e filologia."}
{"id": "1666724", "revid": "2016868", "url": "https://it.wikipedia.org/wiki?curid=1666724", "title": "Nick Cannon", "text": " Noto a livello internazionale soprattutto come attore, \u00e8 apparso in svariati film e trasmissioni televisive nel corso della sua carriera. Come conduttore ottenuto particolare rilevanza grazie a trasmissioni di Nickelodeon, MTV, NBC e Fox. A livello musicale ha pubblicato due album, di cui uno autoprodotto. \nBiografia.\nRecitazione e regia.\nNel 1998 Cannon debutta in televisione nello serie comica \"All That\" sulla rete Nickelodeon, a cui seguono numerose parti in film come \"Men in Black II\". Contemporaneamente la popolarit\u00e0 acquisita gli consente di creare \"The Nick Cannon Show\" in televisione, spin-off di \"All That\". Il suo primo ruolo da protagonista al cinema \u00e8 \"Drumline - Tieni il tempo della sfida\", a cui segue il film Disney \"Detective a due ruote\" del 2005, e diverse apparizioni in altri film importanti come \"Shall We Dance?\" e \"Goal! 2 - Vivere un sogno\". \nNel 2007 ha vinto il premio come \"miglior rivelazione\" al festival di Cannes per la sua interpretazione del film \"Bobby\". \u00c8 stato protagonista insieme a Christina Milian nel film \"Una fidanzata in prestito\". Nel 2009 debutta come regista nel film \"School Gyrls.\" Continua a recitare anche nel decennio successivo, seppur dedicandosi maggiormente alla televisione in tale periodo. Nel 2021 ritorna a dirigere lavorando a due progetti simultaneamente, \"She Ball\" (film cinematografico) e \"Miracles Across 125th Strees\" (film TV).\nMusica.\nInsieme alla carriera televisiva-cinematografica, Cannon si muove anche nel mercato discografico. Dopo aver firmato un contratto discografico con Jive Records nel 2001, l'artista pubblica il suo primo album \"Nick Cannon\" nel 2003, avendo modo di collaborare con artisti di rilievo come R. Kelly e Mary J. Blige. In seguito a quest'esperienza diventa un'artista indipendente fondando una propria etichetta discografica, la Can-I-Ball Records. Pubblica quindi alcuni singoli con il proposito di pubblicare l'album \"Stages\", che tuttavia non verr\u00e0 mai edito.\nDopo anni di scarsa attivit\u00e0 sul piano musicale, nel 2011 pubblica il mixtape \"Child of the Corn\". Nel 2014 pubblica il suo secondo album in studio \"White People Party Music\", che include collaborazioni con Pitbull, Afrojack e Future. Nel 2016 pubblica il suo secondo mixtape \"The Gospel of Ike Turn Up: My Side of the Story.\" Negli anni successivi si dedica principalmente a singoli, suscitato clamore mediatico con i brani \"The Invitation\" (2019), risposta a una diss track di Eminem nei suoi confronti, e \"Alone\" (2022), brano in cui auspica un ritorno di fiamma con l'ex moglie Mariah Carey.\nTelevisione e radio.\nDebutta come conduttore televisivo nel 2002, anno in cui conduce lo show eponimo \"The Nick Cannon Show,\" che va in onda per 11 episodi. Nel 2005 conduce la trasmissione di MTV \"Nick Cannon Presents:\" \"Wild 'N Out,\" di cui \u00e8 anche autore e produttore; torna poi a condurre lo spettacolo a partire dal 2013, portando avanti il programma ininterrottamente fino al 2020 e riprendendone le redini nel 2021. Nel corso degli anni conduce inoltre molte trasmissioni per Nickelodeon, tra cui un'edizione dei Kids' Choice Awards. Dal 2009 al 2016 conduce \"America's Got Talent,\" per poi lasciare il programma a causa di divergenze con l'emittente NBC. Durante questo periodo conduce anche altre trasmissioni per la rete televisiva. \nDal 2009 fino al 2019 conduce l'evento annuale \"Disney Parks Christmas Day Parade,\" mentre dal 2012 al 2018 conduce la trasmissione \"TeenNick Top 10.\" Sempre a partire dal 2019 conduce una trasmissione radiofonica presso l'emittente Power 106. In questi anni prende inoltre parte ad alcuni reality show, in particolare per il franchise \"Love &amp; Hip-Hop\". Nel 2019 \u00e8 prima concorrente e poi conduttore presso \"The Masked Singer;\" mantiene successivamente questo ruolo, venendo tuttavia costretto ad alcune settimane di pausa a causa della positivit\u00e0 al COVID-19 nel 2021. A partire dal 2021 conduce un programma eponimo per Fox.\nAttivit\u00e0 come comico.\nNel 2010 Cannon affronta per la prima volta un tour come comico su suolo statunitense, portando il suo spettacolo in varie citt\u00e0 americane. Nel 2011 tiene uno spettacolo di stand-up comedy denominato \"Mr. Showbiz\" presso il Palms Casino Resort di Las Vegas, il quale ottiene passaggi televisivi. Nello stesso album pubblica due album comici, relativi rispettivamente alle trasmissioni \"Wild'N Out\" e \"Mr. Showbiz\".\nVita privata.\nRelazioni e figli.\nDopo essere stato fidanzato con la cantante Christina Milian, il 30 aprile 2008 sposa la cantante Mariah Carey alle Bahamas, avendo da lei due gemelli. I bambini, un maschio ed una femmina, sono venuti alla luce il 30 aprile 2011, il giorno del loro terzo anniversario di matrimonio. Il bambino \u00e8 stato chiamato Moroccan Scott Cannon, la bambina Monroe Cannon. Nell'agosto 2014, la coppia ha annunciato la separazione.\nNel corso della sua vita, Cannon \u00e8 diventato padre molte volte con varie donne, arrivando a quota 8 figli. Il suo settimo figlio, Il suo settimo bambino, Zen Scott, muore a soli 5 mesi a causa di una malattia cardiaca.\nAccuse di antisemitismo.\nNel 2020 Cannon \u00e8 stato accusato di antisemitismo a causa di dichiarazioni in cui definisce gli ebrei \"i veri padroni della finanza mondiale\".\nDoppiatori italiani.\nNelle versioni in italiano dei suoi film, Nick Cannon \u00e8 stato doppiato da:\nDa doppiatore \u00e8 sostituito da:"}
{"id": "1666733", "revid": "2121138", "url": "https://it.wikipedia.org/wiki?curid=1666733", "title": "Gondofare", "text": "Gondofare fu il primo re del Regno indo-parto. Gondofare sal\u00ec probabilmente al potere nel 21 e ottenne l'indipendenza dai parti. In seguito conquist\u00f2 la valle di Kabul e il Punjab, sottraendole al re kushita Kujula Kadphises. Dopo la sua morte, avvenuta probabilmente nel 47, il regno indo-parto non dur\u00f2 a lungo e scomparve dopo appena un secolo. Si \u00e8 risaliti all'estensione del suo regno dalla distribuzione dei luoghi in cui sono state trovate delle sue monete. Assunse il titolo ellenistico \"autokrat\u00f4r\" che venne adottato anche dai suoi rivali Arsacidi a occidente.\nIl nome 'Gondophares' \u00e8 una latinizzazione del Greco \u03a5\u039d\u0394\u039f\u03a6\u0395\u03a1\u03a1\u0397\u03a3 con gen. -\u039f\u03a5, dal Persiano antico \"Vindafarna\" \"Potrebbe trovare gloria.\" Gandofare viene chiamato dagli indiani 'Gondapharna', 'Guduvhara' e Pali 'Gudaphara'. Gondofare \u00e8 'Gastaphar' in Armeno.\nVisita di San Tommaso.\nGondofare appare anche in uno degli apocrifi, gli \"Atti di Tommaso\", in cui l'apostolo Tommaso viene venduto in Siria a Habban, un inviato del re Gondofare, e viaggia come schiavo per mare fino in India, dove viene presentato a Gondofare che gli chiede di costruire un edificio:\nTommaso per\u00f2, invece di costruirgli il palazzo, spese tutti i soldi del re per darli ai poveri e venne di conseguenza imprigionato. Comunque in seguito Gondofare riabilit\u00f2 Tommaso e riconobbe la validit\u00e0 del Cristianesimo.\nUna delle vetrate della cattedrale di Troyes in Francia sembra raffigurare Gondofare.\nPoich\u00e9 gli Atti di Tommaso era un testo pieno di avvenimenti fantastici, per molti secoli si pens\u00f2 che Gondofare non fosse veramente esistito ma fosse una figura leggendaria. Tutto cambi\u00f2 quando nel 1854 il generale Alexander Cunningham scrisse (\"Journal of the Asiatic Society of Bengal\" vol.xxiii. pp.\u00a0679\u2013712) che erano state rinvenute in Afghanistan circa 30.000 monete con scritte in greco. Le monete furono coniate circa tre secoli dopo le conquiste di Alessandro Magno e alcune di esse ritraevano il re Gondofare. Venne cos\u00ec scoperto che Gondofare era esistito veramente (Medlycott 1905).\nGaspare.\nIl nome di Gondofare venne traslitterato in Armeno in \"Gastaphar\", e nelle lingue occidentali in \"Gaspard\" (Gaspare). Potrebbe essere il \"Gaspare, Re dell'India\", che secondo i testi apocrifi e la tradizione cristiana, fu uno dei tre Re magi che attendevano la nascita del Cristo."}
{"id": "1666739", "revid": "767487", "url": "https://it.wikipedia.org/wiki?curid=1666739", "title": "Cassius (gruppo musicale)", "text": "I Cassius sono stati un duo di musica elettronica francese originario di Parigi, composto da Philippe Cerboneschi e Hubert Blanc-Francard, meglio conosciuti come Philippe Zdar e Boombass.\nCarriera.\nIniziano a lavorare insieme nel 1988, producendo gli album per l'artista hip hop francofono di origine senegalese MC Solaar. Nel 1991 creano il loro primo progetto, La Funk Mob, e l'anno successivo iniziano a sperimentare uno stile pi\u00f9 elettronico, che li porta a collaborare con \u00c9tienne de Cr\u00e9cy nel progetto Motorbass.\nSuccessivamente, col nome Cassius, pubblicano \"Foxxy\", il loro primo singolo house nel 1996, e il moderato successo li porter\u00e0 a remixare per artisti come gli AIR ed i Daft Punk.\nNel gennaio del 1999 esce il loro secondo singolo, \"Cassius 1999\", pubblicato dalla Virgin Records, che raggiunge la settima posizione nella Top 40 della \"chart\" inglese. Successivamente pubblicano il loro album di debutto, \"1999\", dal quale vengono estratti altri due singoli, \"Feeling for You\" e \"La Mouche\", accompagnati da video musicali caratterizzati dalla presenza del personaggio Deadman dai fumetti della DC Comics creando un supereroe DJ.\nNel 2002 esce il secondo album \"Au R\u00eave\" contenente il brano \"I'm a Woman\" con la voce della cantante afroamericana Jocelyn Brown, e il singolo \"The Sound of Violence\" con la voce di Steve Edwards.\nNel 2006 pubblicano il loro quinto album, \"15 Again\" che presentava pi\u00f9 collaborazioni vocali rispetto all'album precedente. L'album \u00e8 preceduto dal singolo \"Toop Toop\", che comparir\u00e0 nella colonna sonora del film \"Il divo\", di Paolo Sorrentino.\nNel 2011 ottengono un grande successo grazie alla hit \"I Love You So\".\nIl 19 giugno 2019, due giorni prima della pubblicazione del nuovo album dei Cassius, \"Dreems\", Philippe Zdar muore all'et\u00e0 di 52 anni, dopo essere precipitato da un palazzo di diciannove piani.\nFormazione.\nHubert Blanc-Francard (pronuncia francese: ), noto come Boombass, musicista produttore discografico francese. Figlio di Dominique Blanc-Francard, ingegnere del suono, \u00e8 il fratello maggiore di Mathieu Blanc-Francard (1970), meglio noto come Sinclair.\nPhilippe Cerboneschi (pronuncia francese: ), noto come Philippe Zdar o semplicemente Zdar (Aix-les-Bains, 28 gennaio 1967 \u2013 Parigi, 19 giugno 2019), musicista, produttore discografico e ingegnere del suono francese. Assistente di Dominique Blanc-Francard agli studi +XXX (Plus30), conobbe Hubert Blanc-Francard nel 1988. Possedeva gli studi di registrazione Motorbass (nome del gruppo che aveva fondato con \u00c9tienne de Cr\u00e9cy). Ha registrato album con vari artisti, tra cui -M-, Phoenix e Chromeo, Franz Ferdinand, Beastie Boys, Lou Doillon e S\u00e9bastien Tellier. Ha avuto una relazione con l'attrice francese Aure Atika, da cui ha avuto una figlia, Angelica, e poi una relazione con Dyane de Serigny, con cui ha avuto due altri figli, P\u00e9n\u00e9lope e James."}
{"id": "1666741", "revid": "256025", "url": "https://it.wikipedia.org/wiki?curid=1666741", "title": "Tectosilicati", "text": ""}
{"id": "1666745", "revid": "179980", "url": "https://it.wikipedia.org/wiki?curid=1666745", "title": "Carlos Daniel Tapia", "text": ""}
{"id": "1666746", "revid": "767487", "url": "https://it.wikipedia.org/wiki?curid=1666746", "title": "Vuoi ballare? - Shall We Dance?", "text": " \u00e8 un film del 1996 diretto da Masayuki Suo.\nIl titolo fa riferimento alla canzone \"Shall We Dance?\" del musical \"The King and I\" di Rodgers e Hammerstein.\nIl titolo internazionale del film \u00e8 \"Shall We Dance?\", come quello della pellicola hollywoodiana del 2004 \"Shall We Dance?\" con Richard Gere, ispirata al film di Suo.\nTrama.\nIn Giappone un uomo di mezza et\u00e0, sposato, ha dedicato molto del suo tempo alla carriera e la sua vita sembra aver raggiunto un punto fermo. Un giorno, dopo essere rimasto folgorato dalla grazia e dalla dolcezza di una maestra di danza che prende il suo stesso treno, decide di dare libert\u00e0 ai suoi desideri e si iscrive ad un corso di ballo. L'uomo si dedica con grande passione a questa nuova attivit\u00e0 fino a quando la moglie non inizia ad insospettirsi."}
{"id": "1666751", "revid": "56620", "url": "https://it.wikipedia.org/wiki?curid=1666751", "title": "Giuseppe Rossi (1797-1880)", "text": "Combatt\u00e9 giovanissimo la Battaglia di Grenoble e in seguito partecip\u00f2 eroicamente alle campagne militari del 1848 e 1849, meritando due medaglie al valore e ottenendo in seguito il grado di generale. Dal 1853 al 1863 fu preposto all'educazione ed istruzione dei principi di Savoia Umberto ed Amedeo. Fu senatore del Regno dal 1861 e cavaliere dell'Annunziata dal 1\u00ba gennaio 1867."}
{"id": "1666752", "revid": "119195125", "url": "https://it.wikipedia.org/wiki?curid=1666752", "title": "Merc\u00e9d\u00e8s de Morcerf", "text": "Merc\u00e9d\u00e8s De Morcerf \u00e8 un personaggio dell'anime \"Il conte di Montecristo \" di 'Mahiro Maeda. La ragazza in passato era la fidanzata di Edmond Dant\u00e8s ma attualmente \u00e8 la moglie dell'acerrimo nemico di Edmond, Fernand de Morcerf\nStoria.\nPassato.\nMerc\u00e9d\u00e8s amava il suo vecchio fidanzato ed era felice con lui; quando i tre uomini cospirarono contro di lui lei non sospettava nulla. Credendo alle parole di Fernand e accettando il suo corteggiamento alla fine lo sposa. Da tale unione nasce un figlio, il ragazzo odiato dal conte Albert de Morcerf\nPresente.\nAnche se fedele al compagno ogni tanto si lascia andare ai ricordi di un passato lontano, non riconosce il conte (profondamente cambiato per via della prigionia e della maledizione), ma con lui si trova ancora a suo agio, fra tutti i personaggi della serie il conte tratter\u00e0 bene soltanto lei. Fino alla fine non comprende nulla di quello che era successo finendo per essere colpita dal suo stesso compagno verso la fine della serie, quando Fernand impazzisce.\nCarattere.\nDolce, l'unica tra le mogli degli uomini di cui il conte si vuole vendicare a non avere un animo corrotto, ogni tanto si sofferma a vedere un quadro che le ricorda i tempi in cui viveva a Marsiglia. Nutre un profondo amore per il figlio."}
{"id": "1666754", "revid": "124878579", "url": "https://it.wikipedia.org/wiki?curid=1666754", "title": "Bausch &amp; Lomb", "text": "La Bausch &amp; Lomb \u00e8 un'azienda americana produttrice di lenti, lenti a contatto ed altri prodotti riguardanti la vista e gli occhi, nonch\u00e9 apparecchi elettromedicali per oftalmologi.\n\u00c8 stata fondata nel 1853 a Rochester, ove ha tuttora la sua sede principale, da due immigrati tedeschi, Johann Jakob Bausch ed Henry C. Lomb.\nHa unito il suo nome ai famosissimi occhiali Ray-Ban, producendo le lenti presenti sui modelli Aviator, dalla fondazione nel 1937, alla cessione nel 1999 all'azienda italiana di montature Luxottica.\nNel 2007 \u00e8 stata acquistata dalla Warburg Pincus a denominazione Bausch + Lomb.\nNel 2013 viene acquisita dalla canadese Valeant Pharmaceuticals per 8,57 miliardi di US$, che cambia poi il suo nome in Bausch Health.\nStoria.\nInizi.\nNel 1853, Johann Jakob Bausch e Henry C. Lomb, entrambi tedeschi, entrano in societ\u00e0 nel gabinetto ottico di Bausch a Rochester, New York. Nel 1861, espandono l'attivit\u00e0 iniziando a produrre occhiali con gomma vulcanizzata.\nCrescita.\nDurante la guerra di secessione, il blocco commerciale caus\u00f2 l'aumento delle materi prime come oro e il corno per le montature degli occhiali. Aument\u00f2 di conseguenza la richiesta di prodotti Bausch &amp; Lomb in vulcanite.\nNel 1876, Ernst Gundlach entr\u00f2 nella societ\u00e0 che inizi\u00f2 a produrre microscopi. Vinsero l'anno successivo alla Philadelphia Centennial Exposition un riconoscimento. Produssero negli anni a seguire lenti fotografiche (1883), lenti per occhiali (1889), microtomi (1890), binocoli e telescopi (1893). Dal 1892 in cooperazione con la tedesca Carl Zeiss AG, anche lenti per ottica per proiettori fotografici e altro.\nEspansione.\nCon la guerra, lo US army ordin\u00f2 a Bausch &amp; Lomb e grazie al fornitore Saegmuller, di costruire lenti di precisione per misurazioni. Vi fu una joint venture tra i due, alla quale si un\u00ec pi\u00f9 tardi la Zeiss. Nel 1902, William Bausch, figlio di Bausch, svilupp\u00f2 un sistema per creare le lenti dallo stampaggio di vetro.\nCon lo scoppio della prime e poi della seconda guerra mondiale, l'ottica per scopi militari fu richiesta in maniera considerevole dalle forze armate americane. Fino alla prima guerra mondiale le ottiche erano importate prevalentemente dalla Germania, dalla Zeiss e da altri produttori tedeschi. L'entrata in guerra della Germania dalla parte opposta gli USA caus\u00f2 la necessaria indipendenza di questi dagli altri. Nel 1933, Bausch + Lomb fondarono il \"Bausch+Lomb Honorary Science Award\" per studenti meritevoli. Negli anni '30 del XX secolo il 70% della produzione era per scopi militari. Il prodotto pi\u00f9 famoso in assoluto fu la linea di occhiali da sole Ray-Ban sviluppati appositamente per i piloti di aerei militari nel 1936.\nDopo il 1945.\nDopo la guerra si concentrarono sul CinemaScope, per il formato anamorfico cinematografico.\nNel 1965 Bausch &amp; Lomb acquis\u00ec il brevetto per le lenti a contatto hydrogel create dallo scienziato ceco Otto Wichterle e Drahoslav L\u00edm. Nel 1971, dopo tre anni di sviluppo, due anni di prove cliniche, ebbe l'approvazione della Food and Drug Administration per la commercializzazione di lenti a contatto in Polihidroxietilmetacrilato (pHEMA) che, in contrasto con i precedenti materiali usati come vetro e Lucite (Polimetilmetacrilato), erano pi\u00f9 morbide. Vennero commercializzate a marchio \"Soflens\".\nNegli anni'70 produssero anche strumenti per spettrofotometria come lo Spectronic 20.\nDagli anni'80 inizi\u00f2 una ristrutturazione che port\u00f2 a concentrarsi sulle lenti a contatto e cedere altri settori. Nel 1997, inizi\u00f2 la produzione di strumenti chirurgici. Il marchio Ray-Ban venne ceduto nel 1999 alla Luxottica Group.\nI settori attuali dell'azienda sono tre:"}
{"id": "1666758", "revid": "106456", "url": "https://it.wikipedia.org/wiki?curid=1666758", "title": "Alessandro Dumas", "text": ""}
{"id": "1666759", "revid": "767487", "url": "https://it.wikipedia.org/wiki?curid=1666759", "title": "Francisco Pav\u00f3n", "text": "Carriera.\nProdotto della cantera del , debutt\u00f2 con la prima squadra il 6 ottobre 2001 contro l'Athletic Bilbao. Si altern\u00f2 per anni a Iv\u00e1n Helguera e Aitor Karanka nella difesa madrilena, che ruotava intorno a Fernando Hierro. Con il trascorrere degli anni trov\u00f2 meno spazio fra i titolari fino a essere schierato molto raramente. Per questa ragione fu costretto a lasciare la squadra dove era cresciuto per passare nel 2007 al Real Saragozza.\nNella prima stagione in Aragona scese in campo solo otto volte, e la squadra retrocesse. Ma nella stagione successiva contribu\u00ec in modo importante al ritorno in massima serie. Il 31 agosto 2010 pass\u00f2 all'Arles-Avignon. Nel novembre del 2011 sostenne un periodo di prova al West Ham, al termine del quale per\u00f2 non venne tesserato. Dopo quasi due anni di inattivit\u00e0, nel 2013 ha comunicato la sua decisione di ritirarsi dal calcio giocato.\nIl suo nome \u00e8 associato alla politica di Florentino detta \"Zidanes y Pavones\", che contraddistinse la campagna acquisiti del dei primi anni 2000, caratterizzata dall'acquisto di grandi nomi del calcio mondiale quali Zin\u00e9dine Zidane, Lu\u00eds Figo, Ronaldo, David Beckham, detti gli \"Zidanes\", accanto a giocatori provenienti dalla cantera, il settore giovanile, i cosiddetti \"Pavones\" appunto."}
{"id": "1666761", "revid": "767487", "url": "https://it.wikipedia.org/wiki?curid=1666761", "title": "Detective a due ruote", "text": "Detective a due ruote (\"Underclassman\") \u00e8 un film del 2005 diretto da Marcos Siega.\nTrama.\nTre Stokes \u00e8 un agente di polizia ventitreenne in incognito alla Westbury High per indagare sulla morte di uno studente."}
{"id": "1666765", "revid": "709565", "url": "https://it.wikipedia.org/wiki?curid=1666765", "title": "Wicked (personaggio)", "text": "Wicked \u00e8 un personaggio dei fumetti, creato da Chris Claremont (testi) e Aaron Lopresti (disegni), pubblicato dalla Marvel Comics. La sua prima apparizione avviene in \"Excalibur\" (terza serie) n. 1 (luglio 2004).\n\u00c8 una mutante, una dei pochi sopravvissuti dell'isola di Genosha, dopo il massacro perpetrato dall'attacco delle Sentinelle ordito da Cassandra Nova.\nBiografia del personaggio.\nNon molto si sa a proposito della sua vita, a parte che \u00e8 una dei pochi sopravvissuti del massacro di Genosha. Poco prima dell'attacco, ebbe una discussione con la madre a proposito del suo modo di vestire, e questa la defin\u00ec malvagia (in inglese \u201cwicked\u201d), giusto prima che la casa fosse completamente rasa al suolo. Non si seppe come riusc\u00ec a sopravvivere, ma la sua successiva apparizione avvenne accanto a Xavier, quando i suoi spettri lo aiutarono a trasportare la bara di Magneto/Kuan-Yin Xorn. Dopo questa, aiut\u00f2 il professore contro Unus, un altro mutante sopravvissuto, e la sua banda, assistita dall'amico Freakshow.\nInsieme si unirono a Xavier come suoi studenti. Pi\u00f9 tardi, Wicked salv\u00f2 Magneto, creduto morto, dalle lame di Callisto, mandata da Tempesta per tenere d'occhio Xavier. Dopo lo scontro fra Callisto e gli spettri di Wicked si cap\u00ec che quando gli spiriti venivano feriti, lei sentiva il loro dolore.\nLoro cinque, con l'aggiunta del telecineta Shola Inkosi e della sentinella omega Karima Shapandar formarono il team addetto alla ricostruzione ed al soccorso dei sopravvissuti e dei rifugiati di Genosha. Sia Wicked che Freakshow, furono salvati da Callisto, mentre si trovavano nel bel mezzo di un attacco da parte dei Magistrati che cercavano la sentinella omega dispersa sull'isola dopo un attacco da parte di mutanti.\nHouse of M e Decimation.\nDopo gli eventi di \"House of M\" e la loro conclusione in \"Decimazione\", fu chiaro che Wicked era una dei molti mutanti rimasti senza poteri, come il resto del cast di Excalibur. Cercando disperatamente di riavere indietro i poteri, si rivolse a Quicksilver, che dotato delle Nebbie Terrigene degli Inumani, glieli concesse. Tuttavia, i suoi poteri adesso la portarono a scontrarsi con gli spiriti dei suoi parenti defunti che l'accusavano della loro morte ed infine Wicked decise di rinunciare ai propri poteri lasciando che gli spiriti andassero oltre. Successivamente fu ricoverata in ospedale, con tutti gli altri sopravvissuti, ancora una volta senza poteri.\nPoteri e abilit\u00e0.\nWicked possiede l'abilit\u00e0 di richiamare e comandare i residui necroplasmatici lasciatisi dietro dai morti e di manifestarli sotto forma di spettri, un'abilit\u00e0 che viene largamente amplificata dal fatto di ritrovarsi su di un'isola dove sono morti oltre sedici milioni di persone. Le manifestazioni fisiche degli spettri rimangono intangibili finch\u00e9 non viene loro imposto di rendersi utile. Inoltre, Wicked possiede uno speciale legame con i suoi spettri, che la costringe a condividere il dolore che essi provano. Pu\u00f2 inoltre fare uso delle esperienze delle vite passate degli spettri tramite sempre il suo particolare legame con essi."}
{"id": "1666767", "revid": "107816118", "url": "https://it.wikipedia.org/wiki?curid=1666767", "title": "Fernand de Morcerf", "text": " \u00e8 un personaggio dell'anime \"Il conte di Montecristo\" di Mahiro Maeda. Padre di Albert de Morcerf, \u00e8 il colpevole principale dell'odio del conte, suo vecchio amico, Edmond Dant\u00e8s.\nStoria.\nPassato.\nFernand viveva felicemente con l'amico Edmond nella citt\u00e0 di Marsiglia dove conobbero Merc\u00e9d\u00e8s de Morcerf. Il problema nacque quando entrambi si innamorarono della ragazza. Lei scelse Edmond con profonda delusione di Fernard e l'invidia crebbe dentro di lui, qui un altro suo amico, un uomo di pochi scrupoli di nome Jullian Danglars organizz\u00f2 un piano con il quale si sarebbe liberato del suo avversario in amore. Non pensandoci accetta l'offerta e tradisce l'amico ma non sa che dopo anni ritorner\u00e0 per la sua vendetta. Si arruola nell'esercito per combattere una guerra tra la Terra e un impero alieno, distinguendosi come eroe. In realt\u00e0, complotta e commette atti di assassinio e fellonia nei vari mondi, tra cui Janina, un pacifico pianeta che chiese protezione alla Terra. Fernand, divenuto generale, assassina il sovrano e causa delle rivolte allo scopo di coprirsi di gloria, mentre la principessa del luogo Hayd\u00e9e, viene ridotta in schiavit\u00f9. Sempre in quel periodo, riesce a sposare Merced\u00e9d\u00e8s, da cui ha Albert.\nPresente.\nNon accontentandosi del ruolo di generale supremo si stava candidando come presidente della Terra, ma alla conferenza si presenta Hayd\u00e9e che lo accusa di essere responsabile della tragedia del suo pianeta e la confessione della principessa getter\u00e0 fango sulla sua candidatura. La pazzia di Fernand avanzando con la serie prender\u00e0 sempre pi\u00f9 piede, tanto che attuer\u00e0 un colpo di Stato con le forze a lui fedeli. Incontrato il conte pi\u00f9 volte finir\u00e0 con il combatterlo verso la fine della serie usando lo stesso robot con cui si era distinto nella guerra.\nCarattere.\nDiffidente di chiunque verso la fine della serie si scoprir\u00e0 che l'amore per sua moglie tanto decantato non era cos\u00ec profondo arrivando a farle del male. Quello che desidera \u00e8 riuscire a ottenere il potere con qualunque mezzo, ma a differenza del suo vecchio amico Jullian alla fine riesce a comprendere la pazzia che lo governava."}
{"id": "1666768", "revid": "223378", "url": "https://it.wikipedia.org/wiki?curid=1666768", "title": "Soror", "text": ""}
{"id": "1666769", "revid": "93556", "url": "https://it.wikipedia.org/wiki?curid=1666769", "title": "Giuseppe Rossi (1904-1948)", "text": " Assieme all'archeologo Ranuccio Bianchi Bandinelli assunse la decisione di far uccidere il filosofo Giovanni Gentile.\nBiografia.\nOperaio e sindacalista, \u00e8 stato leader del Partito Comunista a Firenze. Fu condannato a scontare sei anni e due mesi di reclusione dal tribunale speciale per la difesa dello Stato.\nNel dopoguerra eletto all'Assemblea Costituente e successivamente fu nominato senatore sulla base della della Costituzione."}
{"id": "1666770", "revid": "1718925", "url": "https://it.wikipedia.org/wiki?curid=1666770", "title": "Fluitazione", "text": "La fluitazione, cio\u00e8 il trasporto lungo i fiumi di legname e spesso di merci trasportate su zattere \u00e8 probabilmente molto pi\u00f9 antica del trasporto navale via mare, perch\u00e9 riguarda acque interne, pi\u00f9 sicure. Del resto lo stesso trasporto marittimo, in particolari condizioni, in epoche passate, avveniva solo in vista della costa, cio\u00e8 in condizioni il pi\u00f9 simili possibili al trasporto per vie interne.\nStoria.\nProbabilmente \u00e8 stato un tronco caduto o fatto cadere in acqua il primo mezzo di trasporto, durante la preistoria, e solo successivamente si \u00e8 intuito la grande potenzialit\u00e0 di questa soluzione per spostare merci anche pesanti da un luogo all'altro. In Italia, ad esempio, nel periodo della Civilt\u00e0 nuragica, in Sardegna, veniva sfruttato l'unico fiume navigabile della zona, il Temo, e l'area oggi conserva numerose domus de janas e nuraghi. L'intero corso dell'Adige inoltre testimonia una intensa attivit\u00e0 sulle sue rive, sin da prima dell'inizio della dominazione romana. Lo stesso dicasi per il Tevere, che ha influenzato la nascita del pi\u00f9 grande impero europeo dell'evo antico.\nLa fluitazione ed il trasporto fluviale come risorsa economica.\nLa fluitazione \u00e8 una tecnica di trasporto del legname che si avvale della forza della corrente di fiumi e torrenti, diffusa sin dal Medioevo e in uso intensivo sino al XIX secolo.\nIn inglese la tecnica \u00e8 chiamata \"log driving\", mentre in francese \u00e8 detta \"flottage du bois\".\nIl legname viene marcato con il simbolo del produttore e fatto scendere a valle, quasi sempre sotto forma di zattere, lungo il corso d'acqua per essere fermato e raccolto a destinazione.\nIn epoche passate la discesa del materiale veniva aiutata dagli zattieri, a cui spettava il compito di guidarne la discesa. Si trattava di un lavoro piuttosto pericoloso, che metteva a repentaglio la vita e che \u00e8 sparito con l'avvento del trasporto del legname su ruota gommata o ferrata.\nIl trasporto fluviale nell'era moderna.\nIn Italia.\nL'idrovia pi\u00f9 estesa oggi in Italia \u00e8 quella del suo fiume maggiore, il Po, e dei pochi canali e tratti di fiumi navigabili nell'area padana, e l'Idrovia Fissero-Tartaro-Canalbianco appartiene a questo bacino. L'andamento stagionale, che influenza la portata dei fiumi, influenza pure tale sistema di trasporto, che quindi non pu\u00f2 contare su una continuit\u00e0 assicurata di servizio. I porti fluviali pi\u00f9 importanti si trovano quindi concentrati al nord, e sono: Cremona, Mantova, Pontelagoscuro e Ostellato (Ferrara).\nIn Europa e nel resto del mondo.\nL'Europa attualmente \u00e8 il continente con una rete di idrovie interne tra le pi\u00f9 estese a livello mondiale. Tale rete \u00e8 formata dai fiumi che interessano principalmente Francia, Germania, Austria e Italia: Reno, Ruhr, Elba, Mosa, Senna, Rodano, Danubio e Po. Un traffico di merci via acqua di una certa importanza esiste anche nei paesi nordeuropei, come Svezia e Finlandia, che possono utilizzare porti costruiti sulle rive di grandi laghi. La comunit\u00e0 europea ha recentemente aggiornato le sue leggi in materia di navigazione interna. \nAnche in altri paesi del mondo tuttavia esistono importantissime vie d'acqua interne. Negli Stati Uniti il Mississippi, con i porti fluviali di Saint Louis (Missouri), Memphis e New Orleans \u00e8 sicuramente uno dei fiumi pi\u00f9 famosi e sfruttati commercialmente. Altri fiumi da ricordare poi sono il Rio delle Amazzoni, il Nilo, il Volga (Canale Volga-Baltico), il Mekong, il Fiume Azzurro ed il Fiume Giallo.\nVantaggi e svantaggi del trasporto fluviale.\nA favore giocano sicuramente molti fattori, come bassi costi per il trasporto, buona sicurezza per le merci, minor inquinamento ambientale, riduzione del traffico stradale e maggior sicurezza anche per i trasporti pericolosi.\nGli aspetti critici di tale modalit\u00e0 di trasporto stanno nel fatto che, su certi percorsi, rimane pi\u00f9 conveniente il trasporto su gomma, che la velocit\u00e0 non \u00e8 elevata (e quindi non \u00e8 adatto alle merci deperibili), che spesso servono servizi integrati (battello e gomma o rotaia), che il maltempo influisce negativamente e che serve una distanza abbastanza elevata per rendere conveniente tale mezzo.\nManifestazioni storiche.\nIn molte zone vicino a fiumi un tempo usati a scopo commerciale ed ora a volte dimenticati per questa funzione non di rado si svolgono manifestazioni storiche per ricordare quei momenti."}
{"id": "1666772", "revid": "106908", "url": "https://it.wikipedia.org/wiki?curid=1666772", "title": "Vertemati", "text": "La Vertemati \u00e8 un'azienda italiana di motociclette con sede a Triuggio. Fondata nel 1993 a Ronco Briantino, prende il nome dal cognome dei due fratelli soci fondatori, Alvaro e Guido. Si era immediatamente specializzata in costruzione di moto da competizione per fuoristrada, cross, enduro e supermotard.\nDal 2002 sono iniziate delle vicissitudini societarie che hanno portato al fallimento societario nel 2004; il solo marchio \u00e8 stato riacquisito dalla procedura fallimentare da altri imprenditori, tra cui i fondatori, che hanno ripreso l'attivit\u00e0 come Vertemati Racing\nStoria.\nContando sulla loro esperienza nel campo del motocross, i fratelli Alvaro e Guido Vertemati, cominciarono, quasi per scommessa, a realizzare moto praticamente artigianali.\nLa loro esperienza nasceva principalmente da Husaberg, della quale erano stati anche soci ed importatori per l'Italia per una decina di anni. In seguito alla rottura dei rapporti con tale azienda - che ben presto fin\u00ec nelle mani dell'austriaca KTM - i fratelli Vertemati realizzarono la C500, che riprendeva alcune soluzioni tecniche Husaberg, come l'airbox nel trave quadro del telaio per risparmiare spazio.\nLa VOR.\nLa C500, adeguatamente evoluta, era destinata a dar vita al primo modello del reparto corse VOR (acronimo di Vertemati Offroad Racing), divisione dell'azienda nata nel 1998, il 492, poi ribattezzato 503, con distribuzione a cascata di ingranaggi e nel caso della C500, forcellone interamente ricavato dal pieno.\nIn seguito a una crisi societaria, nel 2002 l'azienda \u00e8 stata assorbita dalla \"Mondial Off Road\" (gruppo Mondial Moto) e la societ\u00e0 \u00e8 stata ridenominata VOR Motorcycles. In seguito alle peripezie economiche che hanno contraddistinto anche il gruppo acquirente, l'azienda per lungo tempo non risultava neppure pi\u00f9 attiva.\nVertemati Racing.\nDopo la ripresa dal fallimento nel 2004, i modelli sono stati riproposti con il nome Vertemati Racing in versione sia cross che enduro e supermotard. Le moto erano prodotte sia con avviamento a pedale (rigorosamente in avanti, caratteristica anche dei VOR) che elettrico (che per\u00f2 esclude quello a pedale).\nLe moto disponevano di sospensioni WP, piastre forcella ricavate dal pieno, impianto frenante Brembo (cross/enduro) e Beringer (con pista in ghisa e cestello in avional) per le supermotard."}
{"id": "1666780", "revid": "709565", "url": "https://it.wikipedia.org/wiki?curid=1666780", "title": "Chocotto Sister", "text": " \u00e8 un manga giapponese creato da Go Zappa e Sakura Takeuchi nel 2003, e pubblicato in patria nella rivista \"Young Animal\" della Hakusensha. I singoli capitoli sono stati raccolti in otto volumi \"tank\u014dbon\". La serie \u00e8 conosciuta anche con il titolo di Chocosi.\nLa storia ha come protagonista Choco, una bambina dell'apparente et\u00e0 di una decina d'anni, molto ingenua e inizialmente priva di senso comune. La trama \u00e8 semplice e sembra rivolta a bambini (kodomo), ma in realt\u00e0 dietro l'apparente ingenuit\u00e0 contiene fan service e affronta situazioni panchira, ecchi e lolicon, tanto da spostare il target di pubblico verso gli sh\u014dnen o i seinen.\nNel 2006 la serie \u00e8 stata adattata in un anime di 24 episodi, grazie al lavoro dello studio Nomad ed alla trasmissione della Kids Station. Sia il manga che l'anime sono ancora inediti in Italia.\nTrama.\nLa storia ruota attorno al desiderio natalizio espresso dal piccolo Haruma Kawagoe dopo l'aborto subito da sua madre, a causa del quale la donna non pot\u00e9 pi\u00f9 avere figli. Passano gli anni e quando Haruma \u00e8 ormai diventato uno studente universitario, una donna su una motocicletta volante bussa improvvisamente alla sua finestra e gli dice di essere Santa Claus, venuta per portargli la realizzazione di quel desiderio espresso anni prima: una sorellina.\nIl ragazzo \u00e8 piuttosto confuso e dice di aver fatto quel desiderio molti anni addietro, ma si sente rispondere che per creare una sorellina ci vuole molto pi\u00f9 tempo che per creare un semplice robot. Santa Claus si fa firmare la ricevuta per la consegna del pacco e riparte.\nHaruma ha cos\u00ec una nuova sorellina, che non conosce molto del mondo e che cerca spesso risposta a questa lacuna in un libriccino che porta sempre con s\u00e9. Quando la bambina chiede al fratello il suo nome, Haruma decide di chiamarla Choco, un riferimento alla parola giapponese \"Anchoco\", \"manuale\".\nManga.\nIl manga \u00e8 pubblicato dalla Hakusensha nella rivista di manga seinen Young Animal e raccolto in 8 \"tank\u014dbon\", l'ultimo dei quali pubblicato ad aprile 2007.\nAnime.\n\"Chocotto Sister\" \u00e8 stato trasposto in anime dallo studio Nomad. La serie, prodotta in 24 episodi \u00e8 stata diretta da Yasuhiro Kuroda, con musiche di Masara Nishida ed il character design di Yukihiro Kitano ed \u00e8 stata trasmessa in Giappone a partire dal 12 luglio 2006 su Kids Station. In seguito l'anime \u00e8 stato distribuito su otto DVD.\nRomanzi.\nNel 2006 \u00e8 stato prodotto il primo romanzo ispirato alla serie originale.\nDrama cd.\nDalla serie sono stati prodotti 5 drama cd. Eccetto il primo, i restati sono tutti ispirati alla serie animata.\nRadio.\nDalla serie animata \u00e8 nato un programma radiofonico settimanale dal titolo e trasmesso dal 30 giugno 2006."}
{"id": "1666781", "revid": "1573940", "url": "https://it.wikipedia.org/wiki?curid=1666781", "title": "Episodi di Chocotto Sister", "text": "Questa \u00e8 la lista completa degli episodi della serie animata \"Chocotto Sister\" trasmessa in Giappone dalla Kids Station grazie alla produzione dello studio Nomad. In Italia la serie \u00e8 ancora inedita."}
{"id": "1666788", "revid": "287204", "url": "https://it.wikipedia.org/wiki?curid=1666788", "title": "Capriano", "text": "Capriano (\"Cavrian\" in dialetto brianzolo, : , localmente \"Caverian\", : ) \u00e8 un paese di circa 3000 abitanti, frazione del comune di Briosco nella provincia di Monza. La localit\u00e0 \u00e8 posta a nordest del centro abitato, verso Veduggio con Colzano.\nLocalit\u00e0.\nSituato a circa 327 deve il suo nome probabilmente al diffuso allevamento di capre in epoca romana, anche se alcuni studiosi sostengono una tesi pi\u00f9 nobile sull'origine del toponimo facendolo derivare dal gentilizio romano Caprius.\nPer tutto il Medioevo non vi sono notizie certe sul paese, che segue sostanzialmente le vicende della vicina Briosco. \n&lt;br&gt;Nel XVI secolo il paese vede la visita del cardinale Carlo Borromeo (futuro San Carlo), che durante il suo viaggio di rievangelizzazione della Brianza ha l'occasione di dare indicazione in merito alla ristrutturazione della chiesa parrocchiale.\nNei secoli successivi il paese assume il ruolo di residenza di campagna di alcune famiglie della nobilt\u00e0 lombarda come i Trivulzio, i Casanova e gli Annoni.\nMonumenti e luoghi d'interesse.\nOratorio di San Giuseppe alla campagna.\nL\"oratorio di San Giuseppe alla campagna\" o \"del contagio\" si trova a \u00abcinquecento passi dalla chiesa parrocchiale\u00bb, come venne descritto dal cardinale Pozzobonelli nella sua visita del 1759, ed \u00e8 stato \u00abcostruito su iniziativa degli abitanti e per piet\u00e0 verso le anime del Purgatorio circa trent'anni prima\u00bb.\nL'oratorio, o \"chiesina dei morti\" come \u00e8 comunemente chiamata in paese, sorge tra il 1729 ed il 1730 in memoria di quanti persero la vita nell'epidemia di peste del 1630. L'edificio sorto nel luogo chiamato lazzaretto svolse la funzione di ricovero per contagiati nel 1836 durante un'epidemia di colera e ancora nel 1890 per una di vaiolo.\nDal punto di vista architettonico la chiesa \u00e8 a pianta basilicale ed al suo interno ospita tre affreschi posti sopra l'altare, quello centrale, pi\u00f9 grande raffigura la Madonna con il bambino e San Giuseppe, mentre i due ai lati San Sebastiano e San Rocco entrambi invocati come protettori dalle epidemie. \nSulla facciata si aprono ai lati del portone due piccole finestrelle utilizzate per pregare, quanto la chiesa era chiusa, e per lasciare delle offerte come testimoniano gli inginocchiatoi in pietra posti sotto le finestre all'altezza del terreno e delle piccole aperture nelle grate.\nStoria.\nCapriano fu un antico comune del Milanese registrato agli atti del 1751 come un villaggio di 400 abitanti saliti poi a 512 nel 1771.\nAlla proclamazione del Regno d'Italia nel 1805 risultava avere 578 abitanti. Nel 1809 il municipio fu soppresso su risultanza di un regio decreto di Napoleone che lo un\u00ec a Colzano, e poi a Renate nel 1811, ma il Comune di Capriano fu restaurato nel 1816 dagli austriaci dopo il loro ritorno. Nel 1853 risult\u00f2 essere popolato da 912 anime salite a 962 nel 1861.\nNel 1863 il comune di Capriano assunse la nuova denominazione di \"Capriano di Brianza\".\nLa definitiva soppressione del municipio avvenne con un regio decreto di Vittorio Emanuele II del 1869 che lo aggreg\u00f2 a Briosco."}
{"id": "1666789", "revid": "56620", "url": "https://it.wikipedia.org/wiki?curid=1666789", "title": "Achille Rasponi Murat", "text": "Figlio minore del conte Giulio Rasponi e della principessa Luisa Giulia Murat, ultimogenita di Gioacchino Murat e di Carolina Bonaparte, pertanto nipote di Napoleone Bonaparte, era fratello di Gioacchino Rasponi Murat e zio di Gabriella Rasponi Spalletti.\nBiografia.\nDopo la laurea in Giurisprudenza segu\u00ec il padre e il fratello nella vita politica e amministrativa di Ravenna nel ruolo di consigliere e assessore comunale, successivamente come consigliere provinciale e presidente dell\"'Associazione Provinciale degli Agricoltori\".\nNel 1862 spos\u00f2 a Parigi la principessa Pulcheria Ghica (1837 - 1895), figlia di Costantino Ghica, Grande Ospodaro della Valacchia. L'unione fu fortemente voluta dal cugino Napoleone III per rafforzare il potere dei Bonaparte nei Balcani.\nDal 1862 al 1863 fu segretario del Presidente del Consiglio dei ministri Luigi Carlo Farini e dal 1865 al 1876 fu eletto per quattro legislature alla Camera dei deputati; nel 1878 fu nominato Senatore del Regno d'Italia."}
{"id": "1666792", "revid": "116179860", "url": "https://it.wikipedia.org/wiki?curid=1666792", "title": "Gerard di Villefort", "text": "Gerard Villefort \u00e8 un personaggio dell'anime \"Il conte di Montecristo \" di 'Mahiro Maeda. Altissimo giudice di Parigi, \u00e8 uno dei tre uomini di cui il conte si vuole vendicare distruggendogli la famiglia.\nStoria.\nPassato.\nA causa di un complesso d'inferiorit\u00e0 verso suo padre Noirtier, che era ai vertici del governo della Terra, cominci\u00f2 a portargli rancore. All'epoca, la Terra era in conflitto contro un impero alieno e Noirtier guidava il movimento per la pace con esso. Villefort, pur di non sottostare all'ombra del padre, entr\u00f2 nel partito dei belligeranti: questi ordirono un complotto, che culmin\u00f2 in un attentato che caus\u00f2 la caduta del governo di Noirtier e Villefort era tra i cospiratori. A Marsiglia, dove era vice-procuratore, ricevette una denuncia anonima (Fernand Mondego) contro Edmond Dant\u00e8s e questi, sperando di scagionarsi, gli consegna una lettera affidatagli dal suo capitano, morto durante il viaggio di ritorno. La lettera destinata a Noirtier, conteneva la lista dei cospiratori, tra cui Villefort: per salvare se stesso mand\u00f2 Edmond allo Chateau d'If, una prigione lontana dove qui incontrer\u00e0 il demone Gankutsuou. Ha avuto una moglie che non si vedr\u00e0 mai nel corso della serie perch\u00e9 morta anni prima, da cui ha avuto una figlia, Valentine de Villefort. Ha avuto anche una relazione extraconiugale con Victoria de Danglars, moglie di Jullian Danglars; da tale unione nacque Andrea Cavalcanti. Per salvare la sua reputazione, decise di seppellire il bambino nella villa del suocero, ma un servo lo salv\u00f2 a sua insaputa.\nPresente.\nSempre di pi\u00f9 affermato, diventa procuratore generale e si risposa con una giovane donna chiamata H\u00e9lo\u00efse de Villefort. Nel corso della serie la figlia Valentine verr\u00e0 avvelenata dalla seconda moglie verr\u00e0 tratta in salvo dal soldato Maximilien Morrel di cui Gerard non ha alcuna stima perch\u00e9 di basso rango sociale. Quando intuisce che il Conte sia a conoscenza della sua precedente relazione extraconiugale, e per aver regalato un pericoloso anello alla moglie H\u00e9lo\u00efse, cerca di farlo arrestare ma Edmond riesce ad essere pi\u00f9 furbo di lui, facendolo sfigurare in pubblico. A causa di ci\u00f2, il ministero dell'interno gli fa richiesta di dimettersi dal suo ruolo, di fatto rovinandolo. Cercher\u00e0 quindi di farsi giustizia da s\u00e9 sparando al Conte, riuscendo per\u00f2 solo a ferirlo e finendo quindi lui per essere arrestato. Durante il processo verr\u00e0 portato a testimoniare il truffatore Cavalcanti, che rende pubblico il fatto di essere il figlio di Villefort per poi pugnalare il padre. In ospedale il Conte gli far\u00e0 visita svelando la sua vera identit\u00e0 per poi informargli che la lama era avvelenata e che impazzir\u00e0 tra atroci allucinazioni della sua mente. Durante il colpo di Stato di Fernand, appare privo di lucidit\u00e0 e delirante.\nCarattere.\nImpassibile e spietato nel lavoro come in amore, non ha esitato un secondo nel cercare di uccidere il figlio avuto dalla sua amante per non compromettere la sua posizione e il suo futuro. Quando scoprir\u00e0 le intenzioni ambiziose di H\u00e9lo\u00efse la tratter\u00e0 in maniera tanto fredda da farla impazzire."}
{"id": "1666793", "revid": "599013", "url": "https://it.wikipedia.org/wiki?curid=1666793", "title": "Pavel Dacjuk", "text": "Attaccante, attualmente \u00e8 sotto contratto in KHL con l'Avtomobilist Ekaterinburg. Ha giocato 14 stagioni con i Detroit Red Wings, nella National Hockey League. Per ben quattro volte ha vinto il Lady Byng Memorial Trophy e per tre volte il Frank J. Selke Trophy, aggiudicandosi una volta anche l'NHL Plus/Minus Award. \u00c8 membro del Triple Gold Club, dato che ha vinto la Stanley Cup con i Detroit Red Wings nel 2002 e nel 2008, il campionato mondiale di hockey su ghiaccio nel 2012 e la medaglia d'oro ai Giochi olimpici nel 2018. \nCarriera.\nCaratteristiche di gioco.\nGiocatore two-way, \u00e8 capace di giocare in entrambi i ruoli in attacco (centro e ala), ma il suo ruolo originario \u00e8 quello di centro. \u00c8 soprannominato \"The Magic Man\" per le sue giocate spettacolari e fantasiose. Le sue caratteristiche tecniche, l'ottimo stickhandling, il pattinaggio fluido ed elegante, l'enorme attenzione in ogni aspetto offensivo e difensivo del gioco, le abilit\u00e0 nel passaggio, il suo equilibrio e la sua versatilit\u00e0 a tutto campo lo hanno reso uno dei migliori attaccanti difensivi della NHL e del mondo, capacit\u00e0 e caratteristiche riconosciutegli pi\u00f9 volte dagli esperti e grazie a numerosi trofei vinti, di squadra e individuali. \nClub.\nComincia nella Russian Super League vestendo la maglia della Dinamo Ekaterinburg; nel 1998 si dichiara eleggibile per il draft NHL e viene scelto come 171\u00aa scelta dai Detroit Red Wings. Una volta scelto, tuttavia, rimase ancora in Russia con la Dinamo passando in seguito all'Ak Bars Kazan'. Ai Detroit Red Wings, nella NHL, arriva nella stagione 2001-2002, dove trova in rosa i connazionali Igor' Larionov e Sergej F\u00ebdorov; alla sua prima stagione NHL contribuisce con 35 punti nella regular season, oltre e 3 goal e 3 assist nei play-off e vince la Stanley Cup 2002.\nHa partecipato all'NHL All-Star Game in quattro occasioni, 2004, 2008, 2009 e 2012. Nella stagione 2007-2008 mise a referto 97 punti in regular season, laureandosi il capocannoniere della sua squadra. Sempre nel 2008 ai play-off contribuisce con 23 punti e alla vittoria della sua seconda Stanley Cup.\nAl termine della stagione regolare 2008-2009 Datsyuk si classific\u00f2 al 4\u00ba posto nella classifica dei capocannieri della NHL, dietro soltanto a Malkin, Ovechkin e Crosby. Si laurea quindi nuovamente capocannoniere della squadra, e nuovamente con 97 punti (32 goal e 65 assist), eguagliando il suo massimo in carriera.\nNelle due stagioni interrotte dal lockout, quelle 2004-05 e 2012-13 decise di ritornare in patria: la prima volta con la Dinamo Mosca vincendo il titolo nazionale, la seconda volta con i rivali del CSKA. Dal 2006 al 2016 \u00e8 stato uno dei capitani alternativi dei Detroit Red Wings.\nIl 6 aprile del 2007 ha firmato un contratto che lo lega ai Red Wings per 7 anni, nel quale guadagner\u00e0 46.9 milioni di dollari americani.\nLa stagione 2009-10 si conclude con 70 punti raccolti in stagione regolare, ancora una volta miglior marcatore della squadra assieme ad Henrik Zetterberg. Alla fine dell'annata si aggiudic\u00f2 il Frank J. Selke Trophy per il terzo anno consecutivo.\nHa fatto ritorno in patria per la stagione 2012-2013, giocata in KHL col CSKA Mosca, ma \u00e8 poi tornato a Detroit, dov'\u00e8 rimasto per tre stagioni, fino al 2016, quando \u00e8 tornato in KHL, questa volta con lo SKA S. Pietroburgo.\nNazionale.\nDal 2001 \u00e8 stabilmente nel giro della nazionale russa di hockey su ghiaccio, con la quale ha partecipato a tutti gli eventi pi\u00f9 importanti da allora, conquistando il bronzo alle Olimpiadi di Salt Lake City 2002. Ha inoltre preso parte anche all'Olimpiade di Vancouver 2010, dove i russi uscirono sconfitti dai canadesi, poi campioni. Sempre durante lo stesso anno, eliminati i Red Wings dai playoff NHL, Datsyuk ha raggiunto la nazionale al mondiale: in 6 partite sigla 6 goal e 1 assist (7 punti), ma la Russia perde in finale contro la Repubblica Ceca 1-2. Datsyuk viene tuttavia incluso nell'All-Star Team del campionato mondiale.\nCon la sua nazionale ha vinto il campionato mondiale nel 2012 e l'oro olimpico a : in quest'ultima edizione partecipa non in quanto membro della selezione russa, bens\u00ec come membro della seleziona nota con il nome Atleti Olimpici dalla Russia. Queste due medaglie d'oro gli permettono di entrare a far parte del Triple Gold Club."}
{"id": "1666794", "revid": "125665914", "url": "https://it.wikipedia.org/wiki?curid=1666794", "title": "Teofilo di Antiochia", "text": "Biografia.\nDalla sua opera \"Apologia ad Autolico\" si deduce che fosse nato pagano, non lontano dal Tigri e dall'Eufrate, e che decise di convertirsi al Cristianesimo dopo aver studiato i testi sacri, in particolar modo i libri profetici. All'interno di questa opera, l'unica pervenuta, non fa riferimento al proprio mandato episcopale n\u00e9 ad altri episodi della sua vita; tuttavia Eusebio di Cesarea descrive lo zelo di Teofilo e di altri capi nell'affrontare gli eretici che stavano insidiando i fedeli, citando in maniera particolare la sua opera contro Marcione.\nTeofilo diede contributi alla letteratura, esegesi e apologetica cristiana. William Sanday lo descrive come \u00abuno dei precursori di quel gruppo di scrittori che, da Ireneo a Cipriano, non solo rompono l'oscurit\u00e0 che si stende sulla storia dei primi secoli della Chiesa cristiana, ma che, in Oriente come in Occidente, la portano in evidenza dal punto di vista letterario, distanziando tutti i loro contemporanei pagani\u00bb.\nLa Trinit\u00e0.\nL\"'Apologia ad Autolico\" \u00e8 il pi\u00f9 antico scritto a noi pervenuto in cui compare il termine \"Trinit\u00e0\". Teofilo ne parla commentando i primi tre giorni della creazione, che egli pone in corrispondenza con la Trinit\u00e0 composta da Dio Padre, dal Logos (= il Verbo) e dalla Sapienza. La corrispondenza fra Ges\u00f9 Cristo e il Logos \u00e8 evidente nel prologo del vangelo di Giovanni. Bench\u00e9 nel Nuovo Testamento si utilizzi generalmente il termine Spirito Santo per indicare la Sapienza di Dio, la scelta di quest'ultimo termine costituisce un riferimento alla radice veterotestamentaria della dottrina sullo Spirito Santo e in particolare all'ottavo capitolo del Libro dei Proverbi. Questa scelta terminologica \u00e8 coerente con il resto dello scritto di Teofilo, in cui si citano quasi esclusivamente i libri dell'Antico Testamento.\nCulto.\nLa sua memoria liturgica cade il 13 ottobre."}
{"id": "1666797", "revid": "28057", "url": "https://it.wikipedia.org/wiki?curid=1666797", "title": "Armando Brasini", "text": "Biografia.\nNasce nel quartiere romano di Tor di Nona da famiglia modesta. Dopo aver frequentato con profitto l'Istituto di Belle Arti si dedica al restauro e alla decorazione. Lo studio per lo stile teatrale della citt\u00e0 di Roma gli favorisce la simpatia di Mussolini che gli affida alcuni lavori nelle colonie, Tripoli (Palazzo della Cassa di Risparmio, Lungomare Volpi, Monumento ai Caduti e alla Vittoria), ma anche il piano regolatore del quartiere Flaminio a Roma.\nNel 1929 \u00e8 nominato Accademico d'Italia e nel 1931 partecipa alla commissione per il nuovo Piano regolatore di Roma. Sue sono la chiesa del Sacro Cuore Immacolato di Maria a piazza Euclide, Villa Manzoni sulla via Cassia, l'ingresso monumentale del Giardino Zoologico a Villa Borghese, il Ponte Flaminio, il monumentale Complesso del Buon Pastore sulla via di Bravetta. Una delle sue realizzazioni pi\u00f9 eccentriche \u00e8 la cosiddetta Villa Brasini sulla via Flaminia, nota anche come \"castellaccio\" per lo stile fortemente eclettico, che comprende in realt\u00e0 due architetture: la Villa Flaminia verso la via Cassia e la successiva Villa Augusta (intitolata alla moglie) il cui ingresso \u00e8 rivolto invece verso Ponte Milvio.\nSu incarico di Mussolini realizza tra il 1928 e il 1932 il palazzo dell'INAIL in via IV Novembre a Roma e dal 1930 al 1934 il Palazzo del Governo a Taranto, sulle rovine del Teatro Politeama, precedentemente demolito. Nel 1937 progetta un imponente edificio, la Mole Littoria, destinato a celebrare la Roma imperiale di Mussolini in diretta competizione con le realizzazioni di Albert Speer per la Germania nazista. Il Duce tuttavia non approva il progetto sia per gli alti costi, specie durante la realizzazione dell'E42, sia perch\u00e9 non pi\u00f9 confacente alla concezione dell'architettura voluta da Mussolini in questa fase, tesa non pi\u00f9 alla celebrazione del regime fascista ma ad \u00abuna funzione attiva nel processo educativo delle masse\u00bb (Paolo Nicoloso). Per l'E42 progetta il monumentale Istituto Forestale Arnaldo Mussolini, lavoro affidatogli d'ufficio nel 1938, con i lavori iniziati nel 1940 interrotti nel 1942 per ragioni belliche, per essere poi demolito nel 1957 e sostituito dalla Casa generalizia dei fratelli maristi, nonostante Brasini avesse presentato delle varianti per salvare la costruzione.\nLa critica.\nPaolo Portoghesi, pur riconoscendo alle sue opere \u00abindubbi pregi architettonici\u00bb, lo definisce \u00abuno dei grandi intrusi dell'architettura del Novecento\u00bb per non essere, salvo in alcuni casi, \u00abin sintonia con lo spirito del tempo\u00bb, ma anzi rappresentando \u00abuno dei casi di allontanamento e rimozione di tale spirito\u00bb. Il periodo che lo vede operare in effetti si caratterizza per le correnti del Monumentalismo o per quella del Razionalismo Italiano. Brasini non sembra far parte di nessuna delle due. La sua architettura megalomane, al contrario, si distingue per l'operazione di \u00abingigantimento e a volte di ingrassamento\u00bb degli elementi architettonici del barocco; operazione che, se da una parte lo rende inviso agli occhi della critica, nello stesso tempo, fa s\u00ec che gli si riconosca \u00abla capacit\u00e0 di arrivare ad un risultato coerente e semplice partendo da una indisciplinata complessit\u00e0\u00bb (Paolo Portoghesi). \u00c8 in ogni caso un grandissimo disegnatore, capace di creare tavole architettoniche che lo attestano come uno dei maggiori artisti e progettisti visionari del '900 in Italia.\nAntonio Cederna ricordando il suo contributo durante gli anni dello sventramento di Roma ad opera del regime fascista lo definisce \u00abcampione del titanismo di cartapesta, del pompierismo ipermonumentale e della carnevalata neoromanesca\u00bb, suo \u00e8 un progetto di Piano Regolatore che spazza via tutto il centro storico di Roma per creare una Via Imperiale dalla Flaminia all'Appia. Suo \u00e8 anche il progetto del \"Foro Mussolini\" che avrebbe fatto tabula rasa del Campo Marzio lasciando in piedi solo pochi \u00abinsigni monumenti\u00bb (il Pantheon, la Colonna Antonina, l'obelisco di Montecitorio e poco altro). Per fortuna Mussolini stesso, dopo aver approvato il progetto, lo boccia definitivamente, e a Brasini non rimane che scrivere lettere implorando lavori e indennizzi (che puntualmente avr\u00e0)."}
{"id": "1666800", "revid": "1305772", "url": "https://it.wikipedia.org/wiki?curid=1666800", "title": "San Babila", "text": ""}
{"id": "1666801", "revid": "1632387", "url": "https://it.wikipedia.org/wiki?curid=1666801", "title": "Dahmer (gruppo musicale)", "text": "I Dahmer sono un gruppo Grindcore e Death metal canadese, originario della citt\u00e0 di Qu\u00e9bec e formatosi nel 1995. I loro testi parlano soprattutto di serial killer: ci\u00f2 si pu\u00f2 intuire gi\u00e0 dal nome, che \u00e8 infatti il cognome del cosiddetto \"Cannibale di Milwaukee\", Jeffrey Dahmer, i cui omicidi sono stati particolarmente raccapriccianti, con atti di necrofillia, cannibalismo, tortura e smembramento delle sue vittime.\nSono formati da Fred alla chitarra, Seb al basso e alla voce e Yvan alla batteria. In seguito Seb e Yvan lasceranno i Dahmer per formare i Fistfuck."}
{"id": "1666802", "revid": "1573940", "url": "https://it.wikipedia.org/wiki?curid=1666802", "title": "Yomigaeru sora -RESCUE WINGS-", "text": ", \u00e8 un anime prodotto da J.C.Staff che \u00e8 apparso sugli schermi nipponici su TV Tokyo nel 2006. Il protagonista \u00e8 un colonnello in seconda chiamato Uchida Kazuhiro, un pilota di elicotteri che collabora con le azioni di recupero della Japan Air Self Defense Force (JASDF).\nTrama.\nUchida Kazuhiro si arruola nella JASDF sperando di diventare pilota di aerei e invece si ritrova a compiere missioni di salvataggio con l'elicottero. Agli inizi sar\u00e0 dura per il ragazzo perch\u00e9 vede i suoi sogni andare in frantumi ma presto le sue esperienze gli faranno cambiare idea.\nPersonaggi.\nMolti sono i personaggi che si vedono nel corso della serie"}
{"id": "1666803", "revid": "125653525", "url": "https://it.wikipedia.org/wiki?curid=1666803", "title": "Quadrato di Punnett", "text": "Il quadrato di Punnett \u00e8 un diagramma ideato dal genetista britannico Reginald Punnett \u00e9 utilizzato in biologia per determinare la probabilit\u00e0 con cui si manifestano i diversi fenotipi derivati dall'incrocio di diversi genotipi.\nIl diagramma, una mangitrice di banane , rappresenta il processo segregazione e assortimento indipendente dei cromosomi e il processo di fusione dei \"pronuclei\" (nuclei aploidi dei gameti) dei due genitori.\nIl quadro di Punnett \u00e8 uno schema semplice che permette di mettere in pratica le leggi di Mendel. In pratica la tavola di Punnett serve a determinare gli incroci tra alleli, che possono appunto essere Dominanti (lettera maiuscola, come ad esempio GL) o recessivi (lettera minuscola, come ad esempio gl).\nIncrocio monoibrido.\nPer \"incrocio monoibrido\" si intende un incrocio in cui si prende in considerazione l'interazione degli alleli di un solo gene.\nUn tipico diagramma \u00e8 il seguente:\nDal quadrato di Punnett si possono ricavare anche i rapporti fenotipici (3:1) e i rapporti genotipici (1:2:1).\nIncroci di ibridi e multiibridi.\nIncroci di tipo pi\u00f9 complicato sono quelli che prendono in considerazione due o pi\u00f9 geni. Tuttavia il metodo del quadrato di Punnett funziona in modo realistico solo se i due o pi\u00f9 geni presi in considerazione sono reciprocamente indipendenti, ovvero se possedere un particolare allele di un certo gene \"A\" non altera la probabilit\u00e0 che si abbia o meno anche il gene \"B\". In altre parole ci\u00f2 equivale a dire che i geni non debbano essere associati affinch\u00e9 le probabilit\u00e0 con cui compaiono negli organismi figli siano indipendenti.\nL'esempio seguente illustra un incrocio diibrido tra due piante di pisello eterozigoti. \"R\" rappresenta l'allele dominante per la forma del baccello (rotonda), mentre \"r\" l'allele recessivo (raggrinzito). \"A\" rappresenta l'allele dominante per il colore del baccello (giallo), mentre \"a\" l'allele recessivo (verde). Se entrambe le piante genitrici hanno genotipo \"RrAa\", dato che i geni di forma e colore sono indipendenti, essi potranno produrre quattro tipi di gameti diversi: \"RA\", \"Ra\", \"rA\", e \"ra\".\nDal momento che i tratti dominanti mascherano quelli recessivi, ci sono nove combinazioni che hanno il fenotipo \"giallo\" e \"rotondo\", tre \"rotondo\" e \"verde\", tre \"rugoso\" e \"giallo\" e uno \"rugoso\" e \"verde\". Il rapporto 9:3:3:1 \u00e8 tipico dell'incrocio diibrido tra genitori eterozigoti. Inoltre, sono presenti solo quattro genotipi omozigoti, mentre i restanti sono eterozigoti; si pu\u00f2 riconoscere guardando gli alleli che compongono ogni casella. Questa legge scritta da Mendel \u00e8 detta \"legge dell'assortimento indipendente\", perch\u00e9 si comportano come se fossero indipendenti l'uno dall'altro.\nIl metodo ad albero di probabilit\u00e0.\nUn metodo per visualizzare i risultati genotipici degli incroci \u00e8 il metodo ad albero, tipicamente utilizzato nel calcolo delle probabilit\u00e0 del verificarsi di pi\u00f9 eventi indipendenti."}
{"id": "1666804", "revid": "110157", "url": "https://it.wikipedia.org/wiki?curid=1666804", "title": "UEFA Women's Cup 2007-2008", "text": "La UEFA Women's Cup 2007-2008 \u00e8 stata la settima edizione del torneo europeo femminile di calcio per club UEFA Women's Cup, destinato alle formazioni vincitrici dei massimi campionati nazionali d'Europa. Il torneo \u00e8 stato vinto per la terza volta dalle tedesche del 1. FFC Francoforte nella doppia finale contro le svedesi dell'Ume\u00e5 IK.\nFormato.\nPartecipano al torneo 2007-2008 un totale di 45 squadre provenienti da 44 diverse federazioni affiliate alla UEFA. L' ha partecipato come squadra campione in carica. Essendo l'Arsenal anche campione di Inghilterra in carica, il posto per la federazione inglese \u00e8 stato assegnato all', secondo classificato in Premier League 2006-2007.\nIl torneo si compone di tre fasi: due fasi a gironi e la fase finale ad eliminazione diretta. Accedono direttamente alla seconda fase a gironi la squadra campione in carica e le squadre appartenenti alle prime quattro federazioni secondo il ranking UEFA. Alla prima fase a gironi accedono le squadre appartenenti alle restanti quaranta federazioni secondo il ranking UEFA. Le squadre vincenti i dieci gironi della prima fase e la migliore seconda accedono alla seconda fase a gironi, dove le 16 squadre sono state raggruppate in 4 gironi da 4 squadre ciascuno. In ogni girone, sia della prima sia della seconda fase, le squadre giocano una contro l'altra in un mini-torneo all'italiana, ospitato da una delle quattro squadre. Accedono alla fase ad eliminazione diretta le prime due classificate di ciascuno dei quattro gironi della seconda fase. Nei quarti di finale le squadre prima classificate affrontano le squadre seconde classificate nei gironi. I quarti di finale, le semifinali e la finale si giocano con partite di andata e ritorno.\nSquadre partecipanti.\nPer la prima volta Georgia e Malta iscrivono alla competizione la squadra campione del rispettivo campionato nazionale.\nPrima fase a gironi.\nLe partite dei singoli gironi della prima fase sono state ospitate da una delle quattro squadre, indicata in corsivo.\nGruppo A1.\nLe partite sono state disputate a \u0160iauliai e a Pakruojis (Lituania).\nGruppo A2.\nLe partite sono state disputate a Toftir e a T\u00f3rshavn (Isole F\u00e6r \u00d8er).\nGruppo A3.\nLe partite sono state disputate a Neulengbach e a Sankt P\u00f6lten (Austria).\nGruppo A4.\nLe partite sono state disputate a Osijek (Croazia).\nGruppo A5.\nLe partite si sono disputate a Lubiana e a Dom\u017eale (Slovenia).\nGruppo A6.\nLe partite si sono disputate a Strumica (Macedonia).\nGruppo A7.\nLe partite si sono disputate a Krasnoarmejsk e a \u0160\u010d\u00eblkovo (Russia).\nGruppo A8.\nLe partite si sono disputate a Salonicco (Grecia).\nGruppo A9.\nLe partite si sono disputate a Orhei e a Chi\u0219in\u0103u (Moldavia)\nGruppo A10.\nLe partite si sono disputate a Holon, a Gerusalemme e a Rishon LeZion (Israele).\nSeconda fase a gironi.\nLe partite dei singoli gironi della seconda fase sono state ospitate da una delle quattro squadre, indicata in corsivo.\nGruppo B1.\nLe partite si sono disputate a Borehamwood e a St Albans (Inghilterra).\nGruppo B2.\nLe partite si sono disputate a Ume\u00e5 (Svezia).\nGruppo B3.\nLe partite si sono disputate a Bierbeek (Belgio).\nGruppo B4.\nLe partite si sono disputate a Lione e a Bron (Francia).\nStatistiche.\nClassifica marcatrici.\nDi seguito le migliori marcatrici della competizione."}
{"id": "1666806", "revid": "76963", "url": "https://it.wikipedia.org/wiki?curid=1666806", "title": "Matt Weinberg", "text": "Biografia.\nFratello maggiore dell'attore Mike Weinberg, Weinberg ha cominciato a recitare nell'ultima parte degli anni novanta, apparendo perlopi\u00f9 in televisione.\nHa avuto un ruolo minore nel film \"X-Men\" (2000), \u00e8 apparso nella commedia del 2002 \"Hot Chick - Una bionda esplosiva\", e ha dato la voce al giovane Simba nell'originale versione americana del film d'animazione Disney \"Il re leone 3 - Hakuna Matata\", sostituendo Jonathan Taylor Thomas (che lo aveva doppiato nel primo film), ormai adulto.\nPer la sua carriera come attore Matt Weinberg ha ottenuto prestigiosi riconoscimenti quali alcune nomination agli Young Artist Awards."}
{"id": "1666809", "revid": "95993", "url": "https://it.wikipedia.org/wiki?curid=1666809", "title": "Tecniche di Gambe", "text": ""}
{"id": "1666811", "revid": "3082", "url": "https://it.wikipedia.org/wiki?curid=1666811", "title": "Sant'Ignazio di Antiochia", "text": ""}
{"id": "1666812", "revid": "14867492", "url": "https://it.wikipedia.org/wiki?curid=1666812", "title": "Harland e Wolff", "text": ""}
{"id": "1666817", "revid": "767487", "url": "https://it.wikipedia.org/wiki?curid=1666817", "title": "Isotta Fraschini V.4", "text": "L'Isotta Fraschini V.4 era un motore aeronautico 6 cilindri in linea raffreddato ad acqua, prodotto dall'azienda italiana Isotta Fraschini dal 1916.\nLa tecnica costruttiva era simile a molti motori aeronautici del periodo, con i 6 cilindri in ghisa montati in coppia con una testata comune.\nQuesto motore venne prodotto su licenza anche dalla Bianchi e dall'Alfa Romeo Milano."}
{"id": "1666818", "revid": "113757", "url": "https://it.wikipedia.org/wiki?curid=1666818", "title": "Bandiera del Territorio libero di Trieste", "text": ""}
{"id": "1666819", "revid": "474175", "url": "https://it.wikipedia.org/wiki?curid=1666819", "title": "Il Lampione", "text": "Il Lampione fu un quotidiano satirico fondato a Firenze da Carlo Lorenzini (pi\u00f9 noto con lo pseudonimo di Collodi) insieme a Paolo Lorenzini, Pilade Tosi e Alessandro Ademollo. Fu pubblicato per alcuni mesi tra il 1848 e il 1849 e successivamente, con varie interruzioni, dal 1860 al 1877.\nStoria.\nIl decreto sulla libert\u00e0 di stampa del 6 maggio 1847 aveva consentito la pubblicazione di quotidiani indipendenti. \u00abIl Lampione\u00bb usc\u00ec con il sottotitolo \u201cGiornale per tutti\u201d . Si present\u00f2 come giornale popolare, radicale, patriottico (\u00abIl nostro programma \u00e8 l'Italia libera, una, indipendente\u00bb) che mescolava satira, umorismo, cronaca, notizie. Utilizzava un linguaggio comprensibile e concreto con l'intento di \u00abfar luce fra coloro che brancolano nelle tenebre\u00bb.\nL'illustrazione della testata era realizzata da Cabrion, pseudonimo di Nicola Sanesi. La rivista era stampata nella tipografia Le Monnier.\nLa prima serie della rivista ebbe vita breve. Collodi fu costretto a chiudere \"Il Lampione\" nell'aprile 1849, dopo la cacciata di Domenico Guerrazzi da parte dei sostenitori di Leopoldo II. La prima serie era stata pubblicata dal 13 luglio 1848 sino all'11 aprile 1849, per un totale di 222 numeri.\nUndici anni dopo, nel 1860, la rivista riprese le pubblicazioni, con una nuova testata, sempre di Cabrion, e un editoriale di Collodi, che cominciava con le parole \u00abRipigliando il filo del nostro discorso...\u00bb. Con il numero 68 della nuova serie cominci\u00f2 a collaborare con la rivista Adolfo Matarelli (con lo pseudonimo Mata).Nel 1861 Angiolino Dolfi subentr\u00f2 a Collodi alla direzione.\n\"Il Lampione\" sospese le pubblicazioni nel 1865, ma le riprese l'anno seguente sotto la direzione dello scrittore, caricaturista e deputato torinese Alessandro Allis (Silla), affiancato da David Rubens Segre (Brandano II). A Torino Silla aveva collaborato con \"Il Fischietto\", \"Il Pasquino\" e \"Il Buonumore\".\nNel 1868 la rivista sospese di nuovo le pubblicazioni e le riprese l'anno successivo, fino al 1877. In quest'ultima serie collaborarono alla rivista Angiolo Tricca, Telemaco Signorini, Leopoldo Cipriani (Morvidino) e Gabriele Castagnola."}
{"id": "1666822", "revid": "116944", "url": "https://it.wikipedia.org/wiki?curid=1666822", "title": "Stemma del Territorio libero di Trieste", "text": ""}
{"id": "1666826", "revid": "71433", "url": "https://it.wikipedia.org/wiki?curid=1666826", "title": "Beavis and Butt-Head Do America", "text": ""}
{"id": "1666833", "revid": "120907349", "url": "https://it.wikipedia.org/wiki?curid=1666833", "title": "Nu\u00f1o Beltr\u00e1n de Guzm\u00e1n", "text": "Carriera iniziale.\nBeltr\u00e1n de Guzm\u00e1n nacque a Guadalajara, in Spagna, in una famiglia di \"hidalgo\". In Spagna studi\u00f2 legge, e giunse nella colonia di Nuova Spagna il 4 maggio 1526 a P\u00e1nuco nel nord-est del Messico. Come governatore di P\u00e1nuco dimostr\u00f2 la sua rapacit\u00e0 e avidit\u00e0 vendendo migliaia di indigeni fatti prigionieri come schiavi nelle isole dei Caraibi.\nCapo della prima Audiencia.\nFin dalla conquista di Hern\u00e1n Cort\u00e9s, la Nuova Spagna era governata da un governo militare, solitamente violento nei confronti degli indigeni. Per cercare di stabilire un governo pi\u00f9 ordinato e giusto (e forse per ridurre anche l'influenza di Cort\u00e9s) il 13 dicembre 1527 il governo di Carlo V nomin\u00f2 una \"Real Audiencia\" a Burgos per sostituire il governo della colonia, formata da un presidente e quattro giudici \"oidores\". Il presidente era Nu\u00f1o Beltr\u00e1n de Guzm\u00e1n e i giudici erano Juan Ortiz de Matienzo, Diego Delgadillo, Diego Maldonado e Alonso de Parada.\nIn quel periodo Beltr\u00e1n de Guzm\u00e1n era governatore di P\u00e1nuco, cos\u00ec Carlo ordin\u00f2 ai giudici di radunarsi a Veracruz e da l\u00ec procedere verso la capitale, arrivando l'8 settembre 1528 e prendendo il posto di Cort\u00e9s come governatori. Beltr\u00e1n arriv\u00f2 poco tempo dopo, e due dei giudici, Maldonado e Parada, che erano malati al loro arrivo, morirono.\nIl primo arcivescovo del Messico, Juan de Zum\u00e1rraga, era arrivato solo qualche giorno prima dei giudici.\nTra le istruzioni date all'Audiencia vi erano l'assicurarsi del trattamento umano degli indigeni e di condurre accertamenti riguardo alla condotta di Cort\u00e8s e dei suoi soci Pedro de Alvarado, Alonso de Estrada, Rodrigo de Albornoz, Gonzalo de Salazar e Pedro Alm\u00edndez Chirino in 90 giorni.\nCort\u00e9s stesso era stato riportato in Spagna dove era in corso un processo contro di lui, nel quale si appell\u00f2 al Re Carlo, riuscendo a ottenere il titolo di Marchese della Valle de Oaxaca e ad uscire dal processo senza gravi danni.\nBeltr\u00e1n de Guzm\u00e1n divent\u00f2 il governatore di Nuova Spagna e fece arrestare Pedro de Alvarado per aver messo in dubbio la lealt\u00e0 di Gonzalo de Salazar. L'Audiencia band\u00ec la comunicazione diretta tra la colonia del Messico e la corte di Spagna in maniera efficace.\nConquista del Messico Occidentale.\nBeltr\u00e1n mise Juan Ortiz de Matienzo a capo della Audiencia. Radunando un esercito formato da 300 conquistadores e 6000 alleati indigeni, il 21 dicembre 1529 part\u00ec per l'ovest con l'intento di conquistare la gente che aveva fino a quel momento resistito all'invasione. Tra gli ufficiali della spedizione vi era Pedro Alm\u00edndez Chirino.\nQuesta spedizione \u00e8 stata descritta come un \"olocausto\". Tipicamente i conquistadores attaccavano un villaggio indiano, rubando il mais e altro cibo, razziando e bruciando le abitazioni, e torturando i capi per venire a conoscenza di eventuali ricchezze da rubare.\nGli spagnoli vennero ricevuti in pace dal capo Tangaxuan II (chiamato \"Caltzontzin\" dai Mexica) nello stato di Tarasca (odierno stato di Michoac\u00e1n). Il capo diede a Beltr\u00e1n de Guzm\u00e1n dei doni d'oro e d'argento, fornendogli anche soldati e provvigioni. Beltr\u00e1n de Guzm\u00e1n lo fece arrestare e torturare per fargli rivelare il luogo in cui ci fossero riserve di oro. Presumibilmente non c'era alcun oro o altri metalli preziosi in quanto Tang\u00e1xuan non rivel\u00f2 nulla sotto tortura; ma Beltr\u00e1n lo fece comunque trascinare da un cavallo e in seguito lo fece bruciare vivo.\nLe azioni dell'Audiencia attrassero l'attenzione di Juan de Zum\u00e1rraga, arcivescovo del Messico, il quale la mise sotto interdizione ecclesiastica il 7 marzo 1530. L'Audiencia aveva preso con violenza un servo di Cort\u00e9s accusato di gravi crimini e due religiosi, Crist\u00f3bal de Angulo and Garc\u00eda de Llerena, dal convento di San Francisco.\nBeltr\u00e1n de Guzm\u00e1n continu\u00f2 il suo assalto contro la gente delle zone che corrispondono agli stati attuali di Jalisco, Zacatecas, Nayarit e Sinaloa. In Sinaloa fond\u00f2 la citt\u00e0 di San Miguel de Culiac\u00e1n il 29 settembre 1531. Ritorn\u00f2 a Tepic da dove faceva partire nuove spedizioni; una di queste promosse la fondazione delle citt\u00e0 di Santiago de Galicia de Compostela e Purificaci\u00f3n. Un'altra raggiunse la regione dell'odierna Sonora. Le sue spedizioni nelle terre dei Cicimechi fecero scatenare la ribellione dei Mixt\u00f3n.\nFondazione di Guadalajara in Nuova Spagna.\nNel 1531, probabilmente in gennaio, uno dei capitani, Crist\u00f3bal de O\u00f1ate, fond\u00f2 una piccola citt\u00e0 vicina a Nochistl\u00e1n a cui diede il nome \"Guadalajara\". Due anni dopo Beltr\u00e1n visit\u00f2 la citt\u00e0 e sotto richiesta degli abitanti, che temevano possibili attacchi degli indios, la fece spostare a Tonal\u00e1 il 24 maggio 1533. Dopo che Beltr\u00e1n ritorn\u00f2 in Spagna la citt\u00e0 venne spostata di nuovo presso Tlacotan, a nord-est della Zapopan moderna.\nRegno di Nuova Galizia.\nNu\u00f1o Beltr\u00e1n de Guzm\u00e1n diede il nome \"Conquista del Esp\u00edritu Santo de la Mayor Espa\u00f1a\" ai territori che aveva esplorato e conquistato. La regina di Spagna, Giovanna di Castiglia, madre di Carlo V, non apprezz\u00f2 il nome e diede il nome \"Reino de Nueva Galicia\" (Regno di Nuova Galizia) ratificando un decreto reale.\nIl territorio si estendeva dal Rio Lerma alla Sonora, con capitale a Compostela. Nuova Galizia era una entit\u00e0 separata dall'Audiencia di Citt\u00e0 del Messico, pur facente parte di Nuova Spagna.\nBeltr\u00e1n fece continuare i massacri di indios nel Messico nord-orientale per sette anni, conquistando una vasta area pari a un terzo del Messico odierno. Molti indigeni vennero uccisi o venduti come schiavi nelle isole caraibiche, atti che fecero guadagnare al conquistador il soprannome di \"Guzm\u00e1n il sanguinolento\".\nRichiamo e prigione.\nLe imprese cruente di Guzm\u00e1n raggiunsero Citt\u00e0 del Messico e la Spagna, e il vescovo Zum\u00e1rraga richiese l'intervento della Corona di Castiglia per far luce sugli avvenimenti. Guzm\u00e1n venne arrestato nel 1536 e mandato in Spagna in catene. Mor\u00ec prigioniero nel castello di Torrej\u00f3n all'improvviso nel 1544.\nUno dei relatori della conquista descrisse Beltr\u00e1n de Guzm\u00e1n come \"il detestabile governatore di P\u00e1nuco e forse la persona pi\u00f9 moralmente perversa che abbia messo piede in Nuova Spagna\", e Bartolom\u00e9 de Las Casas lo defin\u00ec un \"grande tiranno\"."}
{"id": "1666834", "revid": "287204", "url": "https://it.wikipedia.org/wiki?curid=1666834", "title": "Nu\u00f1o Beltran de Guzman", "text": ""}
{"id": "1666836", "revid": "1652635", "url": "https://it.wikipedia.org/wiki?curid=1666836", "title": "Olio di oliva", "text": "L'olio di oliva \u00e8 un olio alimentare estratto dalle olive, ovvero i frutti dell'olivo (\"Olea europaea\"). Il tipo \"vergine\" si ricava dalla spremitura meccanica delle olive. Altri tipi merceologici di olio derivato dalle olive, ma con propriet\u00e0 dietetiche e organolettiche differenti, si ottengono per rettificazione degli oli vergini e per estrazione con solvente dalla sansa di olive. \u00c8 caratterizzato da un elevato contenuto di grassi monoinsaturi.\nProdotto originario della tradizione agroalimentare del Mediterraneo, l'olio di oliva \u00e8 prodotto anche nelle altre regioni a clima mediterraneo.\nDescrizione.\nTipi di olio di oliva.\nLe denominazioni commerciali sono rigorosamente codificate dall'Unione europea nella direttiva 136/66/CEE. Il regolamento CE 2568/91 e in ultimo il regolamento CE 1989/03 individuano le categorie di oli di oliva riportati nella tabella sottostante.\nMolti parametri chimico-fisici definiti per classificare i diversi oli di oliva servono anche a limitare il rischio adulterazioni, particolarmente alto. Dalle norme europee oltre alla acidit\u00e0 e al tenore di cere sono indicati limiti nei seguenti parametri:\nPer il produttore \u00e8 facoltativo indicare sull'etichetta della confezione il grado di acidit\u00e0 del prodotto; in tal caso \u00e8 per\u00f2 obbligatorio per legge indicare anche il numero di perossidi, il tenore in cere e l'assorbimento all'ultravioletto.\nSe un olio di oliva \u00e8 stato prodotto con almeno il 95% in peso di olive da agricoltura biologica (vedi regolamento CE n. 834/2007, che tra le altre cose vieta l'utilizzo di OGM o radiazioni ionizzanti) allora l'olio pu\u00f2 essere definito \"olio di oliva biologico\". In questo caso l'etichetta pu\u00f2 comprendere la dicitura \"bio \"o \"biologico \"e deve riportare chiaramente il logo di prodotto biologico, i codici dell'organismo di controllo e dell'operatore, l'indicazione dell'origine dell'olio utilizzando la terminologia specifica \"Agricoltura UE\", \"Agricoltura Non UE\" e \"Agricoltura UE/Non UE\".\nOlio di oliva \"extra vergine\".\nLa normativa europea (Regolamento CEE n. 2568/91 e successivi aggiornamenti) ha fissato gli standard qualitativi minimi che l'olio di oliva deve presentare per poter essere commercializzato con la dicitura \"Olio Extra Vergine\". Deve essere ottenuto tramite estrazione con soli metodi meccanici. L'acidit\u00e0 di un olio extra vergine non deve mai superare lo 0,8%. Infatti l'acidit\u00e0, cio\u00e8 la concentrazione di acidi grassi liberi, \u00e8 uno dei parametri fondamentali per valutare qualitativamente l'olio.\nIn Italia \u00e8 stata creata una Carta di identit\u00e0 dell'olio extravergine di oliva.\nOlio di sansa di oliva.\nLa sansa di olive \u00e8 ci\u00f2 che resta dopo l'estrazione dell'olio e da essa \u00e8 possibile estrarre ancora olio residuo: infatti la sansa, a seconda del tipo di frantoio, contiene dal 3% al 6% di olio. La sansa proveniente da frantoi tradizionali (con presse) contiene circa il 6% di olio mentre la sansa da frantoi moderni, i cosiddetti frantoi \"continui\", ne contiene circa il 3%. Questo olio, detto \"olio di sansa grezzo\", viene estratto industrialmente nei \"sansifici\" per mezzo di solventi chimici e non \u00e8 commestibile: attraverso un trattamento di raffinazione si ricava l'\"olio di sansa di oliva raffinato\", che ancora non \u00e8 commestibile; solo dopo l'aggiunta di una percentuale non meglio specificata di olio di oliva vergine esso diviene commestibile ed \u00e8 denominato \"olio di sansa di oliva\". Questo prodotto \u00e8 l'unico olio derivante dalle olive a subire il processo di estrazione con solventi ed \u00e8 quindi l'unico olio derivante dalle olive che pu\u00f2 essere paragonato alla gran parte degli oli di semi che si trovano in commercio. Difatti la gran parte degli oli di semi in commercio viene estratto utilizzando lo stesso processo. Tuttavia l'olio di sansa di oliva mantiene invariata la composizione in acidi grassi rispetto all'olio di oliva, cio\u00e8 con un alto tenore di MUFA (\"mono unsatured fatty acid\") con percentuali del 60-85%.\nComposizione.\nIn tutti gli oli vegetali la composizione pu\u00f2 variare in funzione della cultivar, delle condizioni ambientali, della raccolta e della lavorazione. L'olio di oliva \u00e8 composto prevalentemente da trigliceridi, con concentrazioni intorno al 98-99%, che costituiscono la cosiddetta \"frazione saponificabile\". Gli acidi grassi di cui sono composti questi trigliceridi hanno una distribuzione che nello standard definito dalla UE non cambia tra i diversi tipi di olio. Inoltre l'UE consente una variazione molto ampia nel rapporto tra i principali acidi grassi; ad esempio il rapporto tra acido oleico e acido linoleico pu\u00f2 andare da un minimo del 2,62% ad un massimo del 33,2%.\nLa frazione cosiddetta \"insaponificabile\", sebbene abbia una concentrazione molto bassa rispetto alla frazione saponificabile, \u00e8 costituita da molte sostanze che influiscono enormemente sulle propriet\u00e0 bionutrizionali dell'olio di oliva, tra cui figurano ad esempio i carotenoidi, le clorofille, gli steroli e i tocoferoli.\nStandard qualitativi.\nContrariamente ad altri oli alimentari, per l'olio di oliva non esiste uno standard internazionale globalmente riconosciuto. Lo stesso \"Codex Alimentarius\" ha redatto specifiche che rispecchiano in gran parte quelle redatte dall'IOC (ex IOOC) l'International Olive Oil Council, ma con alcune differenze nella classificazione dei diversi oli di oliva, nella definizione della composizione standard oltre che nelle procedure di test. Alcuni paesi (USA, CINA, Australia, Sud Africa) hanno adottato standard nazionali leggermente divergenti dallo standard Codex o IOC.\nLa stessa Unione europea nella classificazione degli oli non ha adottato tutte le indicazioni dello standard IOC su cui peraltro si basa.\nMancando un'armonizzazione internazionale degli standard di qualit\u00e0 dell'olio di oliva sono presenti specifiche nazionali spesso influenzate dalla qualit\u00e0 delle produzioni locali; ad esempio gli standard australiano e sudafricano consentono un tenore di acido \u03b1-linolenico pi\u00f9 alto di quello europeo. Inoltre i vari standard nazionali e sovranazionali sono in continuo aggiornamento per contrastare le nuove tecniche di adulterazione o contraffazione degli oli di oliva di maggior valore, come gli oli extravergini DOP o biologici.\nAll'interno di uno standard sovranazionale, come quello definito dalla Unione europea, possono essere introdotti disciplinari ancor pi\u00f9 selettivi e specifici.\nI disciplinari di produzione per i marchi di Denominazione di Origine Protetta (DOP) prevedono spesso l'utilizzo di tecniche tradizionali e norme restrittive e severe con l'intento di garantire un prodotto di qualit\u00e0 superiore e tradizionale con particolare riferimento alle variet\u00e0 usate, che devono essere autoctone.\nLe propriet\u00e0 dell'olio di oliva, meglio se extra vergine, si degradano facilmente se non viene conservato al riparo da luce e calore, meglio se all'interno di contenitori non trasparenti, di colore scuro.\nFasi di produzione.\nRaccolta delle olive.\nLe olive sono tradizionalmente raccolte su reti, in alcune regioni battendo i rami con bastoni flessibili, in modo da provocare il distacco dei frutti, oppure in altre, attendendo la completa maturazione e quindi la loro caduta naturale dalla pianta. In Italia si raccoglie nel periodo che va da met\u00e0 ottobre a fine dicembre. Una tecnica pi\u00f9 moderna prevede l'utilizzo di abbacchiatori meccanici che scuotono i rami e provocano la caduta delle olive su una rete predisposta a terra che permette poi di raccoglierle pi\u00f9 rapidamente e con minore fatica.\nLa raccolta a mano, con pettini e sacche a tracolla su lunghe scale a pioli di legno, \u00e8 ancora praticata in molte zone d'Italia. Questa tecnica \u00e8 sicuramente la pi\u00f9 dispendiosa e lunga, ma d\u00e0 la possibilit\u00e0 di scegliere i frutti, consentendo di raccogliere frutti integri e al giusto grado di maturazione. \u00c8 ancora preferibile per le olive da conserva, ma rappresenta il primo degli elementi fondamentali per ottenere un olio extra vergine di oliva fragrante e privo di odori sgradevoli.\nEsistono metodi di raccolta interamente meccanizzata tramite macchine scuotitrici con intercettatori delle olive a ombrello. Modernamente, in impianti di oliveto coltivati allo scopo (superintensivi) si raccoglie anche con macchine scuotitrici adatte anche alla raccolta meccanica dell'uva (vendemmiatrici).\nNon meno importante al fine di ottenere un olio vergine esente da difetti \u00e8 il metodo di stoccaggio delle olive. L'ideale \u00e8 che le olive siano raccolte in \"bin\" di plastica e in sacchi e che siano conservate lontano da fonti di calore e molite nel giro di 24-48 ore dalla raccolta. Questo garantisce che le olive non fermentino in modo anaerobico dando origine alla formazione di \"alcoli alifatici\" che produrrebbero nell'olio difetti quali \"riscaldo\" e, in casi estremi, muffa.\nEstrazione.\nLa produzione dell'olio di oliva di maggiore importanza si basa su processi di estrazione esclusivamente meccanici. In questo modo si distinguono merceologicamente gli oli \"vergini\" da quelli ottenuti mediante processi basati su metodi fisici e chimici (oli di semi, oli di oliva rettificati e raffinati, oli di sansa). Esistono due tecniche di estrazione pi\u00f9 utilizzate: quella classica, per pressione, e quella moderna, per centrifugazione.&lt;br&gt;Altre tecniche prevedono l'impiego di metodi fisici e chimici a cui deve seguire un processo di raffinazione per rendere l'olio cos\u00ec prodotto commestibile; tuttavia, le norme e gli standard di qualit\u00e0 stabiliscono che un olio di oliva possa essere definito \"vergine\" solo se per la sua produzione sono stati impiegati esclusivamente metodi meccanici di pressione o centrifugazione. Pertanto l'olio ottenuto con il ricorso a metodi chimici e fisico-chimici \u00e8 identificato con tipi merceologici differenti e distinti dal \"vergine\".\nLe linee di lavorazione nell'estrazione meccanica differiscono per i metodi usati nelle singole fasi; esistono pertanto tipi di impianto differenti. Oltre che per le caratteristiche tecniche, gli impianti differiscono in modo marcato per la capacit\u00e0 di lavoro, il livello di meccanizzazione, l'organizzazione del lavoro, la resa qualitativa e quantitativa, i costi di produzione. In generale la linea di produzione di un oleificio comprende cinque fasi fondamentali:\nPer la molitura (o frangitura) delle olive possono essere utilizzati diversi sistemi come, ad esempio:\nAnche nella fase di separazione dell'olio dall'acqua possono essere utilizzati sistemi diversi, come ad esempio:\nIn linea generale la resa delle olive pu\u00f2 avere notevoli variazioni, da un minimo circa di 8\u20139\u00a0kg di olio extra vergine per 100\u00a0kg di olive pressate fino a un massimo di 22\u201328\u00a0kg di olio extra vergine per 100\u00a0kg di olive. Le variazioni sono imputabili a diversi fattori: l'esposizione degli olivi al sole, la disponibilit\u00e0 idrica nel periodo vegetativo e nel corso dell'accrescimento delle olive, l'epoca della raccolta.\nProduzione e mercato mondiale.\nLa coltivazione di olivo e la produzione di olio di oliva sono diffuse in massima parte nell'area del Mediterraneo. L'Unione europea nel suo complesso occupa l'80% della produzione mondiale di olio di oliva. I maggiori produttori europei sono Spagna, Italia, Grecia e Portogallo, con quote minoritarie della Francia. In questi paesi l'olivicoltura ha una grande importanza non solo per l'economia rurale, ma anche per il patrimonio culturale e ambientale, se si considera che nel settore lavorano circa 2,5 milioni di produttori, circa un terzo degli agricoltori dell'Unione europea, e che in talune regioni di Italia, Spagna e Grecia l'olivicoltura \u00e8 di gran lunga la principale attivit\u00e0 agricola, sia in termini di occupati sia in termini di percentuale di superficie coltivata.\nAl di fuori dell'Unione europea i maggiori produttori si affacciano anch'essi sul Mediterraneo e sono Tunisia, Turchia, Siria e Marocco. Quote minoritarie vengono prodotte nel continente americano, in Australia e Giappone.\nTuttavia, per questioni legate a tradizionali e consolidate abitudini alimentari, si verifica che in talune aree geografiche, come il Nord Europa o il Nord America, si continuano a preferire altri tipi di oli e grassi (oli di semi, grassi animali eccetera), mentre l'olio di oliva continua a essere particolarmente apprezzato negli stessi paesi che hanno un'antica tradizione olivicola. Ne consegue che il mercato dell'olio di oliva \u00e8 piuttosto anelastico, poich\u00e9 gran parte del mercato mondiale del prodotto \u00e8 costituito dagli stessi paesi produttori.\nA livello mondiale, il mercato di tutti gli oli di oliva rappresenta solo il 4% di tutti gli oli e grassi per uso alimentare. Tuttavia la domanda dell'olio di oliva a livello mondiale, grazie alle qualit\u00e0 nutrizionali degli oli di oliva e all'abbinamento alla dieta mediterranea, molto apprezzata per la sua semplicit\u00e0 e per gli aspetti salutistici, \u00e8 in continua crescita con incrementi dal 3 al 5% all'anno.\nTabella dei produttori e consumatori.\nI principali paesi produttori e consumatori sono:\nProduzione italiana.\nDopo la Spagna, l'Italia \u00e8 il secondo produttore di olio di oliva in Europa e nel mondo, con una produzione nazionale media di oltre 464\u00a0000 tonnellate, due terzi dei quali extra vergine. Inoltre l'Italia possiede 41 denominazioni DOP e un'IGP riconosciute dall'Unione europea. Tra gli IGP si possono poi distinguere alcune qualit\u00e0 con speciali \"menzioni\". Ad esempio l'Olio Extra Vergine d'Oliva Toscano IGP conta le menzioni: Seggiano, Colline Lucchesi, Colline della Lunigiana, Montalbano, Colline di Firenze, Colline Aretine, Colline Senesi, Monti Pisani, come da disciplinare del consorzio.\nIn Italia l'olivo \u00e8 diffuso su circa un milione di ettari in coltura principale e su una superficie di poco inferiore in coltura secondaria, consociata con seminativi o con altre specie arboree (vite, agrumi, mandorlo eccetera).\nPer quanto attiene le zone altimetriche, l'olivo \u00e8 diffuso per il 2% in montagna, il 53% in collina e per il 44% in pianura. Per le caratteristiche stesse della pianta, che ha bisogno di un clima mite e senza troppi sbalzi termici, la coltivazione dell'olivo in Italia \u00e8 molto diffusa nelle regioni del Centro (19%) e del Sud (77,9%), mentre al Nord la produzione \u00e8 pi\u00f9 limitata (2%), ma in aumento, concentrandosi particolarmente in alcune zone a microclima pi\u00f9 temperato, come per esempio la Liguria e le zone collinari attorno al Lago di Garda. Le piante in produzione sono circa 170 milioni e le aziende agricole che si occupano di olivicoltura sono pi\u00f9 di un milione, pertanto le superfici medie coltivate sono dell'ordine di un ettaro circa, a testimonianza dell'estrema frammentazione fondiaria.\nUn'inchiesta del \"New York Times\" del 2014 mostra come una considerevole quantit\u00e0 di olio di oliva venduto come \"italiano\" sia d'importazione straniera (principalmente da Spagna, Tunisia e Marocco), o venga adulterato da olio di soia o di semi raffinati importati. Vengono poi rivenduti sul mercato, estero e italiano, come oli \"made in Italy\" o imbottigliati in Italia, con considerevoli rincari da parte degli importatori e dei distributori.\nOlio d'oliva in Spagna.\nDenominazioni di origine e indicazione geografica.\nIn Spagna per garantire la qualit\u00e0 dell'olio d'oliva spagnolo (\"aceite\" in spagnolo), tutti gli oli extra vergine d'oliva sono sotto la dicitura di Denominazione di origine. Esistono 32 Denominazioni di origine protetta: delle quali 24 riconosciute dall'Unione Europea.\nUsi.\nL'olio di oliva \u00e8 utilizzato soprattutto in cucina, principalmente nelle variet\u00e0 extra vergine e vergine, per condire insalate, insaporire vari alimenti, conservare verdure in barattolo. Inoltre, grazie al suo punto di fumo di 200 \u00b0C, superiore alla temperatura ideale per le fritture (), l'olio di oliva si presta ad essere utilizzato come olio per friggere ad alta temperatura e per lungo tempo, a differenza di altri olii di semi e del burro non chiarificato che alle stesse temperature rilasciano sostanze tossiche. L'uso di olio di oliva per le fritture domestiche \u00e8 consigliato anche per la ricchezza di acidi grassi monoinsaturi.\n\u00c8 uno dei principali componenti della dieta mediterranea, in sostituzione degli alimenti contenenti grassi saturi di origine animale.\nL'aroma dell'olio pu\u00f2 variare molto a seconda delle variet\u00e0 di olive da cui \u00e8 prodotto, luogo di produzione, grado di maturazione, modalit\u00e0 di raccolta del frutto eccetera.\nQuesto olio \u00e8 anche usato in cosmetica e per la produzione del sapone. Un tempo si usava come farmaco e come combustibile per le lampade a olio.\nFrodi sanitarie e commerciali.\nL'olio di oliva ed in particolare l'olio extravergine di oliva, per il suo alto valore commerciale (alto prezzo e domanda rispetto ad altri oli alimentari) \u00e8 tra i prodotti alimentari pi\u00f9 soggetti a adulterazione, sofisticazione, contraffazione.\nL'olio di oliva risulta essere il prodotto alimentare pi\u00f9 adulterato nell\u2019Unione Europea, tanto da costringere l\u2019ufficio antifrode dell\u2019Unione Europea ad istituire una vera e propria task force per il controllo e la tutela dell\u2019olio d\u2019oliva.\nIl fenomeno non \u00e8 recente e nonostante il progressivo adeguamento delle norme e delle tecniche per individuare le principali frodi \u00e8 ancora di notevole rilevanza, soprattutto economica. In alcuni controlli in diversi paesi \u00e8 emerso che molti (oltre il 70% dei campioni) dei prodotti commercializzati come olio extravergine di oliva non superavano i test sensoriali e/o chimici definiti dagli standard. Il caso pi\u00f9 grave di frode sanitaria riporta alla \"sindrome da olio tossico\" che avrebbe colpito 20000 persone con oltre 1000 decessi. Provocata in Spagna negli anni 1981-1982 dalla vendita come olio di oliva di un olio di colza denaturato con un 2% di anilina ha avuto un impatto sulla salute pubblica molto pi\u00f9 rilevante delle varie frodi, nell'immediato dopoguerra con oli esterificati, poi proibiti da una apposita legge, o di quella ancora segnalata con oli esausti da frittura. Le frodi commerciali pi\u00f9 frequenti comportano il miscelare un olio di alto valore (per il paese di origine o perch\u00e9 biologico) con altro olio analogo ma di minor costo e qualit\u00e0. Altre frodi comportano: la miscelazione con oli di semi, la sofisticazione con aggiunta di clorofilla e betacarotene, la miscelazione di olio extravergine con olio di oliva (a volte olio lampante o olio di sansa) raffinato. Una frode di difficile individuazione molto comune comporta la deodorazione ad alta temperatura dell'olio extravergine d'oliva prodotto da olive di bassa qualit\u00e0 o mal conservate.\nOlio di carta.\nIn Italia come pratica del cosiddetto \u00abolio di carta\u00bb si intende la produzione fittizia di olio extravergine supportata da false fatturazioni per prodotto inesistente o anche dalle rese di molitura superiori a quelle effettive, che avvengono nell'area di base della produzione di olio vergine di oliva, ossia presso il settore agricolo. Questa pratica spiegherebbe in parte come la quantit\u00e0 di olio extravergine di olive venduto come italiano nel mondo sia superiore a quella effettivamente prodotta.\nAttraverso queste produzioni fittizie di olio extravergine si introducono in Italia, direttamente al momento dell'estrazione dell'olio dalle olive italiane, oli d'oliva stranieri che sono in tal modo inseriti tra le produzioni extravergini italiane ed immessi in commercio come oli di origine italiana. Il fenomeno dell' \u00abolio di carta\u00bb fino all'applicazione del registro del SIAN (Servizio Informativo Agricolo Nazionale), in vigore dal 1\u00ba luglio 2011, ha raggiunto volumi notevoli, stimati tra le 100.000 e le 200.000 tonnellate annue, tra il 15 e il 30 per cento in pi\u00f9 della produzione reale consistente in 400.000 tonnellate.\nGrazie anche al SIAN e alla normativa recata dalla legge \"salva olio\" n. 9/2013, si stima possa essere ridotta a qualche decina di migliaia di tonnellate.\nConsumi.\nI maggiori paesi consumatori di olio di oliva sono, nell'ordine, l'Italia (30% del totale mondiale), la Spagna (20%), la Grecia (9%), gli Stati Uniti (8%), la Francia (4%) e la Siria (3%), seguiti da Portogallo, Algeria, Marocco, Tunisia e Turchia (tutti col 2%). L'Unione europea consuma il 71% della produzione mondiale, mentre il bacino del Mediterraneo ne consuma il 77%.\nNel periodo 1996-2000, la media dei consumi mondiali \u00e8 stata di 2.371.000 t. Nel periodo si \u00e8 osservata una costante tendenza all'aumento dei consumi anche al di fuori dei paesi produttori, dove erano tradizionalmente concentrati.\nEffetti sulla salute.\nL'olio di oliva possiede delle capacit\u00e0 benefiche grazie alla presenza di particolari sostanze antiossidanti, che sono i fenoli (tra cui l'idrossitirosolo e l'oleuropeina), i carotenoidi e tocoferoli (tra cui la vitamina E o \u03b1-tocoferolo). Queste sostanze sono maggiormente presenti nell'olio extra vergine di oliva.\nIn particolare:\nInoltre l'olio di oliva \u00e8 la principale fonte alimentare dell'antiossidante DHPEA-EDA che, rispetto ad altri fenoli presenti in differenti oli, \u00e8 uno dei pi\u00f9 efficaci anche a basse dosi nel contrastare lo stress ossidativo di radicali liberi e colesterolo LDL sui globuli rossi, che sono le cellule pi\u00f9 esposte.\n\u00c8 stato anche dimostrato che le sostanze contenute nell'olio di oliva svolgono un ruolo benefico nella prevenzione di malattie cardiovascolari quali l'aterosclerosi."}
{"id": "1666845", "revid": "1372005", "url": "https://it.wikipedia.org/wiki?curid=1666845", "title": "Tatikios", "text": "Biografia.\nLe cronache ci dicono, che il padre di Tatikios era un \"saraceno\", che probabilmente significa che era un turco selgiuchide, catturato dal padre di Alessio I, Giovanni Comneno, che l'aveva portato nella sua casa, per usarlo come schiavo. Tatikios e Alessio crebbero insieme, e da quel momento Tatikios \u00e8 descritto come un \"oikogenes\" di Alessio (ossia, \"dalla stessa casata\").\nNel 1078, prima che Alessio fosse imperatore, Tatikios accompagn\u00f2 Alessio in battaglia contro il suo rivale Basilacius e scopr\u00ec un piano per un agguato ai danni di Alessio, che fu sventato proprio grazie a lui. Quando nel 1081 Alessio divenne imperatore di Bisanzio, nomin\u00f2 Tatikios grande primicerius della famiglia imperiale. Sempre nello stesso anno, Tatikios combatt\u00e9 nella battaglia di Durazzo, infatti le cronache ci riportano che Tatikios prese il comando dei \"Turchi che vivono intorno a Ochrida\", che in realt\u00e0 erano probabilmente Magiari.\nNel 1086 l'imperatore affid\u00f2 a Tatikios la delicata missione di riconquistare Nicea, la pi\u00f9 importante citt\u00e0 bizantina in Anatolia, caduta nelle mani dei turchi Selgiuchidi nel 1077, ma l'impresa s\u00ec complic\u00f2 e Tatikios fu costretto a ritirarsi, visto che gli venne notizia che i Selgiuchidi stavano per ricevere un grande rinforzo di soldati. Ma il basileus Alessio I non perse la speranza di poter riconquistare Nicea, infatti diede un esercito pi\u00f9 forte al fidato Tatikios, rimandandolo a conquistare la citt\u00e0, avendo in pi\u00f9 ottenuto l'assistenza navale di Manuele Boutoumites. I due generali, riuscirono a sconfiggere il governatore di Nicea, Abu l-Qasim, in una battaglia in Bitinia ma, nonostante il successo, non riuscirono a prendere la citt\u00e0. Verso la fine del 1086 fu inviato da Alessio a lottare contro i Peceneghi, che erano \"eretici\" manichei, ribellatisi al potere imperiale, avendo come nucleo di rivolta la citt\u00e0 di Filippopoli. Nel 1087 Tatikios, comand\u00f2 l'ala destra dello schieramento bizantino nella battaglia di Drista, contro i Peceneghi, e nel 1090 sconfisse una piccola forza di 300 Peceneghi mentre conduceva a Archontopouloi una \"tagma\".\nNei primi mesi del 1094 divenne una delle guardie fidate della tenda di Alessio a Pentegostis. Qui venne a conoscenza, di un complotto ai danni dell'Imperatore, guidato da Niceforo Diogene, figlio del ex imperatore Romano IV Diogene. Niceforo era un vecchio amico sia di Alessio sia di Tatikios, difatti l'imperatore era riluttante nel punirlo, ma era chiaro che Niceforo era ambizioso e che voleva il trono per s\u00e9. L'Imperatore, infine, ordin\u00f2 che Niceforo fosse esiliato e ordin\u00f2 che fosse accecato. Verso la fine dello stesso anno prese parte al Sinodo delle Blacherne, che condann\u00f2 il vescovo Leone di Calcedonia, presumibilmente perch\u00e9 osteggiava il potere di Alessio.\nNel 1095 Tatikios accompagn\u00f2 Alessio nella sua campagna contro i Cumani. Nel 1096 difese Costantinopoli da alcuni sconsiderati crociati che attaccarono la capitale bizantina dopo il loro arrivo. Nel 1097 Tatikios, insieme con Tzitas e 2000 peltasti, fu inviato dall'imperatore a Nicea, per assistere i crociati nel loro assedio della citt\u00e0. Secondo il cronista crociato Alberto di Aquisgrana, Tatikios ag\u00ec come un inviato dei turchi Selgiuchidi, ma secondo la ben pi\u00f9 affidabile cronaca bizantina di Anna Comnena, figlia di Alessio, Tatikios stava lavorando insieme a Manuele Boutoumites per negoziare la resa della citt\u00e0 di Nicea, senza che i crociati ne fossero a conoscenza. Quando la mattina del 19 giugno sopra le torri di Nicea sventolavano i vessilli bizantini, i crociati si sentirono traditi dai loro alleati; in realt\u00e0 i Bizantini avevano solo evitato una carneficina, permettendo ai Turchi di ritirarsi. Ma tutto ci\u00f2 provoc\u00f2 una profonda spaccatura tra i soldati crociati e quelli bizantini.\nTuttavia, Tatikios accompagn\u00f2 i crociati in tutta l'Asia Minore, sia come guida per i crociati, sia anche per garantire che qualsiasi territorio catturato fosse restituito all'Impero bizantino, come era stato giurato dai comandanti della crociata. Dopo aver lasciato Nicea, l'esercito dei crociati si divise in due gruppi: Tatikios accompagn\u00f2 gli eserciti normanni (guidati dal figlio di Roberto il Guiscardo, Boemondo di Taranto, da Tancredi, nipote di Boemondo, e da Roberto II di Normandia) e dal fiammingo (Roberto II di Fiandra). Le \"Gesta Francorum et aliorum Hierosolymitanorum\" ci ricordano che Tatikios mise molte volte in guardia i crociati della ferocia dei Turchi.\nDurante l'assedio di Antiochia, Raimondo di Aguilers scrive che Tatikios inform\u00f2 i crociati di impadronisrsi delle colture e degli animali nella campagna circostante ad Antiochia, prima di attaccare la citt\u00e0 stessa, in modo da evitare loro una carestia (questo consiglio per\u00f2 fu scioccamente ignorato). Nel febbraio del 1098 Tatikios abbandon\u00f2 l'assedio; secondo Anna Comnena, che probabilmente parl\u00f2 con Tatikios personalmente o aveva avuto accesso ai suoi rapporti, Tatikios fu informato da Boemondo che gli altri crociati non avevano pi\u00f9 fiducia in lui, perci\u00f2 la sua vita era in pericolo. Boemondo poi diffuse la voce che Tatikios era un vigliacco e un traditore ed era fuggito con l'esercito bizantino senza voler tornare, nonostante le sue promesse di riportare rinforzi da Costantinopoli. Le cronache crociate si riferiscono a Tatikios come un grande nemico e un bugiardo, (\"periurio manet et manebit\", secondo la \"Gesta Francorum\"); Anna, invece smentisce tutto ci\u00f2 che dicono le cronache crociate, forse anche influenzata dal suo profondo pregiudizio contro Boemondo, che fu sempre un nemico di suo padre e dei Bizantini.\nNell'aprile del 1099 Tatikios e il mercenario normanno Landulf furono nominati ammiragli e messi a capo di una flotta inviata da Costantinopoli per affrontare delle navi pisane che trasportavano crociati, i quali avevano saccheggiato le coste dell'Impero. Questa flotta, dotata di fuoco greco, fin\u00ec per incrociare al largo della costa della Cilicia e della Siria, ed entr\u00f2 in conflitto con i Pisani e, negli anni successivi, con i Genovesi, anch'essi ostili ai Bizantini.\nSecondo i cronisti crociati, Tatikios, aveva il naso mutilato; le mutilazioni del viso era un comune punizione bizantina per i traditori, ma questo non sembra essere stato il caso di Tatikios, che probabilmente perse il naso in battaglia. Secondo Guiberto di Nogent, Tatikios aveva, al posto del naso, una protesi d'oro. Contrariamente a quanto i crociati dissero di lui, Anna Comnena lo descrive come \"un valoroso combattente, un uomo che ha mantenuto la testa, durante la lotta anche in condizioni estreme\", e \"un abile oratore e un potente uomo d'azione\". Anna racconta anche la storia che Tatikios e Alessio giocavano insieme a polo, e che una volta il generale, disarcionato dal suo cavallo, sarebbe rovinato addosso all'Imperatore. Alessio s\u00ec fer\u00ec il ginocchio sinistro e successivamente fu colpito da un attacco di gotta. Anna non menziona la data di questo incidente, ma si sa di un ritiro di Alessio in una campagna contro i Turchi nel 1110 circa.\nFamiglia.\nSebbene l'ufficio di grande primicerius era solitamente detenuto da un eunuco, Tatikios sembra che abbiano avuto discendenti, che sono stati membri di una famiglia nobile e potente bizantina, del XII secolo, tra cui un altro generale di Manuele I Comneno."}
{"id": "1666850", "revid": "767487", "url": "https://it.wikipedia.org/wiki?curid=1666850", "title": "Giulio Corsini", "text": "Carriera.\nGiocatore.\nTerzino sinistro cresciuto nel vivaio dell'Atalanta, debutta in Serie A a 20 anni, conquistandosi un posto da titolare che manterr\u00e0 per altre quattro stagioni, tutte nel massimo campionato.\nViene poi acquistato dalla Roma, dove disputa sette stagioni durante le quali vince anche una Coppa delle Fiere. Con il portiere Cudicini e il terzino destro Alfio Fontana, Giulio Corsini forma un trio difensivo tra i pi\u00f9 forti e noti del calcio italiano della prima met\u00e0 degli anni Sessanta.\nConclude la carriera da calciatore tra le file del , dove disputa quattro stagioni, tre delle quali in Serie A.\nAllenatore.\nDopo aver concluso la carriera da calciatore con il Mantova, la societ\u00e0 virgiliana lo promuove immediatamente al ruolo di allenatore in seconda, fino a quando il presidente dell'Atalanta, Achille Bortolotti, gli offre la possibilit\u00e0 di sedersi sulla panchina della propria squadra nella stagione 1970-1971, al fine di portarla in Serie A. Ottiene la promozione al primo anno, dopo gli spareggi contro e .\nL'anno successivo ottiene una salvezza, cosa che non gli riesce nel 1972-1973, anno in cui l'Atalanta torna in Serie B. Confermato per la stagione successiva con il compito di un pronto ritorno nella massima serie, viene invece esonerato dopo sole sette giornate a favore di Heriberto Herrera.\nNel 1974-1975 passa alla , che dovrebbe disputare il campionato di Serie B ma viene ripescata in massima serie. Con una formazione costruita per la serie inferiore ottiene un dodicesimo posto che gli vale la chiamata della , reduce da un quarto posto nell'annata post-scudetto. Dopo 7 giornate di campionato e 5 soli punti conquistati che valgono un penultimo posto, oltre all'eliminazione ai sedicesimi di finale di Coppa UEFA per mano del , il presidente Lenzini lo esonera optando per il ritorno di Tommaso Maestrelli, ripresosi solo temporaneamente dai noti problemi di salute.\nNella stagione 1976-1977 passa al , reduce dalla qualificazione alla Coppa UEFA, ma anche qui viene esonerato.\nTorna quindi all'Atalanta dove ha la possibilit\u00e0 di allenare le squadre giovanili, fino alla breve esperienza di Bari dove, subentrato a stagione in corso, viene a sua volta esonerato prima del termine del campionato. Viene richiamato ancora a Bergamo in sostituzione di Bruno Bolchi, retrocedendo in Serie C1; conclude cos\u00ec la carriera di allenatore.\nMuore il 31 dicembre 2009, dopo una lunga malattia."}
{"id": "1666854", "revid": "52227971", "url": "https://it.wikipedia.org/wiki?curid=1666854", "title": "Isola di Francia", "text": ""}
{"id": "1666857", "revid": "28406", "url": "https://it.wikipedia.org/wiki?curid=1666857", "title": "Taticius", "text": ""}
{"id": "1666863", "revid": "1776051", "url": "https://it.wikipedia.org/wiki?curid=1666863", "title": "Wake Up and Smell the...Carcass", "text": "Wake Up and Smell the... Carcass \u00e8 una raccolta dei Carcass pubblicata nel 1996."}
{"id": "1666865", "revid": "124466705", "url": "https://it.wikipedia.org/wiki?curid=1666865", "title": "Inaspettatamente", "text": "Inaspettatamente \u00e8 il quarto album di Marina Rei pubblicato il 10 novembre del 2000.\nL'album \u00e8 stato anticipato dal singolo omonimo uscito in radio il 10 ottobre e in vendita il 15. Gli undici brani che compongono l'album sono stati scritti nei testi e nella musica quasi esclusivamente da lei, fatta eccezione per \"La mia felicit\u00e0\", scritta insieme a Federico Zampaglione dei Tiromancino, \"Ride\" e \"Inaspettatamente\", cofirmate nella musica da Daniele Sinigallia. Altri singoli estratti: I miei complimenti, Maestri sull'altare."}
{"id": "1666870", "revid": "2162942", "url": "https://it.wikipedia.org/wiki?curid=1666870", "title": "Carlo I di Guisa", "text": "Era il figlio primogenito di Enrico, duca di Guisa e Caterina di Cl\u00e8ves.\nBiografia.\nPort\u00f2 dapprima il titolo di cavaliere di Guisa, per divenire poi duca di Chevreuse alla morte del prozio il cardinale di Lorena Carlo, titolo che in seguito avrebbe passato al fratello Claudio.\nDopo la morte del padre, nel 1588, divenne duca di Guisa.\nTrascorse i successivi tre anni in prigione nel Castello di Tours, dal quale fugg\u00ec nel 1591.\nBench\u00e9 la Lega Cattolica riponesse in lui grandi speranze e lo considerasse un possibile candidato al trono, nel 1594 egli proclam\u00f2 la sua fedelt\u00e0 al re Enrico IV, che si sdebit\u00f2 con quattro milioni di lire tornesi e la carica di governatore della Provenza (1595).\nL'anno successivo strapp\u00f2 la citt\u00e0 di Marsiglia al duca di \u00c9pernon, tra i principali capitani del re in Provenza ma incline ad allearsi alla Lega.\nNel settembre 1600 partecip\u00f2 alla guerra franco-savoiarda, giungendo ad assediare Nizza, ma fu sconfitto da una sortita delle truppe savoiarde e dovette ritirarsi in Provenza.\nFu poi nominato gran maestro di Francia e ammiraglio del Levante.\nPrivo dei favori del cardinale Richelieu per aver parteggiato per Maria de' Medici nella congiura contro il cardinale sfociata nella cosiddetta giornata degl'ingannati (11 novembre 1630) si ritir\u00f2 in Italia nel 1631, morendo nove anni dopo.\nFamiglia.\nIl 6 gennaio 1611 spos\u00f2 Enrichetta Caterina di Joyeuse (1585 \u2013 1656), dalla quale ebbe sette figli:"}
{"id": "1666871", "revid": "1573940", "url": "https://it.wikipedia.org/wiki?curid=1666871", "title": "Yume Tsukai", "text": " \u00e8 un manga di da cui \u00e8 stato tratto un anime trasmesso, in Giappone, su Television Saitama.\nTrama.\nLa serie parla dei \"Dream masters\", persone particolari capaci di trasformare gli incubi in sogni bellissimi. Per questo si rivolgono a loro coloro che nutrono il timore che i propri incubi possano fuggire dalle loro menti e provocare ingenti danni nel mondo reale, qui dove gli incubi sono visti come attivit\u00e0 paranormali di creazione di spiriti malvagi. I dream master non devono in alcun modo interferire con la vita del proprietario dell'incubo. L'anime rispetto al manga mostra una profondit\u00e0 minore, infatti nella forma cartacea ai casi vengono dati pi\u00f9 tempo per la loro trattazione."}
{"id": "1666872", "revid": "889336", "url": "https://it.wikipedia.org/wiki?curid=1666872", "title": "Parchi nazionali del Lago Turkana", "text": "I parchi nazionali del Lago Turkana sono un gruppo di tre parchi nazionali situati in Kenya. Vennero inseriti tra i patrimoni dell'umanit\u00e0 dell'UNESCO nel 1997, e la sua iscrizione venne modificata nel 2001. Il parco \u00e8 considerato importante a causa del suo utilizzo quale tappa fatto dagli uccelli migratori, come luogo di riproduzione per i coccodrilli del Nilo, gli ippopotami ed i serpenti. Contiene anche fossili nei depositi di Koobi Fora che sono unici al mondo. Le tre parti del patrimonio sono costituite dal Parco nazionale di Sibiloi e da due isole situate all'interno del lago Turkana."}
{"id": "1666877", "revid": "2028514", "url": "https://it.wikipedia.org/wiki?curid=1666877", "title": "Bigos", "text": "Il bigos, specialit\u00e0 a base di crauti, carne e spezie, \u00e8 uno tra i piatti simbolo della cucina polacca.\n\u00c8 cucinato soprattutto nelle stagioni fredde e nel periodo pasquale.\nEsistono molte versioni di bigos, come ad esempio \"bigos litewski\" (bigos Lituano), \"bigos w\u0119gierski\" (bigos Ungherese) e \"bigos my\u015bliwski\" (bigos di selvaggina). \u00c8 un piatto diffuso in Bielorussia, Polonia, Lituania, Slovacchia, Ungheria ed in Germania.\nNon \u00e8 chiara l'origine della parola \"bigos\". Secondo Andrzej Ba\u0144kowski \u00e8 probabile che venga dal tedesco \"begossen\" o \"beigossen\", o dall'italiano \"bigutta\".\nLa parola in antichit\u00e0 descriveva un taglio di carne, per poi passare ad indicare la gelatina di carne ed infine, a partire dal XVIII secolo, un piatto di crauti bolliti con carne.\nRicetta.\nIngredienti.\nCrauti tagliati fini, verza fresca, vitello, maiale, salsiccia polacca (kie\u0142basa), pancetta affumicata, funghi, cipolla, prugne secche, passata di pomodoro e spezie (tra cui pimento, pepe ed alloro).\nPreparazione.\nEsistono molti modi per preparare i bigos, a seconda del numero di ingredienti utilizzati, delle loro proporzioni e dei tempi di cottura. La variante pi\u00f9 diffusa prevede che si lascino bollire i crauti in una casseruola, mentre al contempo si fa rosolare il manzo ed il maiale, tagliati a dadi e conditi con spezie, in un secondo tegame. Separatamente si lascino scottare la salsiccia e la pancetta affumicata e si versino infine tutti gli ingredienti in una pentola insieme ai crauti ed alla passata di pomodoro.\nA seconda delle preferenze la cottura pu\u00f2 protrarsi a fuoco lento per diverse ore."}
{"id": "1666880", "revid": "3831", "url": "https://it.wikipedia.org/wiki?curid=1666880", "title": "Istituto di Ricerca delle Nazioni Unite sul Disarmamento", "text": ""}
{"id": "1666883", "revid": "1543377", "url": "https://it.wikipedia.org/wiki?curid=1666883", "title": "Franco Bergamaschi", "text": "Caratteristiche tecniche.\nGiocatore.\nCentrocampista centrale, soprannominato \"Lul\u00f9\" per le sue movenze leggere e aggraziate in campo, si \u00e8 adattato a giocare anche come ala.\nCarriera.\nGiocatore.\nClub.\nBergamaschi inizi\u00f2 la sua parabola agonistica nella sua citt\u00e0 natale, Verona nel Verona. Sin dall'esordio trov\u00f2 subito spazio tra gli undici titolari distinguendosi come uno dei centrocampisti pi\u00f9 rifiniti del momento, tanto da guadagnarsi la convocazione dapprima nella Under 21 allenata da Vicini e poi nella rappresentativa Under 23 alle dipendenze di Bearzot.\nNel 1973-74 il passaggio al Milan che lo acquist\u00f2 anche grazie alla sua prestazione nella vittoria per 5-3 dell'anno precedente con il quale il Verona affoss\u00f2 le speranze milaniste dello scudetto all'ultima giornata di campionato. A Milano per\u00f2 il centrocampista veneto non sempre riusc\u00ec a esprimersi al meglio. La squadra rossonera termin\u00f2 il campionato al settimo posto mentre il cammino in Coppa delle Coppe si concluse nella finale di Rotterdam con la sconfitta a opera del Magdeburgo. Ceduto in prestito l'anno successivo al Genoa, Bergamaschi ritorn\u00f2 in rossonero solo dopo un anno ma per trascorrervi una stagione da riserva, con 5 presenze nel 1975-76.\nNel 1976-77 venne ceduto al Foggia e nei satanelli torn\u00f2 ai livelli di rendimento che gli erano usuali contribuendo alla permanenza in Serie A della squadra pugliese. Nel 1978-79 il suo ritorno a Verona coincise con la retrocessione della squadra scaligera. Gioc\u00f2 in Serie B con il Verona per una stagione. A seguire un campionato con il dove sub\u00ec la frattura di tibia e perone, che ne condizion\u00f2 il finale di carriera trascorso con una stagione nel , due nel Treviso e infine una nel .\nHa abbandonato il calcio professionistico a 35 anni, giocando ne 1986-87 in Serie D con la squadra veronese del Pescantina. Successivamente ha gestito una tabaccheria per un paio di anni, e dal 1990 ha lavorato come casellante per la Societ\u00e0 Autostrade.\nNazionale.\nConta 2 presenze nella Nazionale Under-23 e 3 in quella Under-21.\nAllenatore.\nNella stagione 2013-2014 ha ricoperto il ruolo di vice allenatore nella formazione Primavera del Verona guidata da Massimo Pavanel."}
{"id": "1666885", "revid": "287204", "url": "https://it.wikipedia.org/wiki?curid=1666885", "title": "UTEP Miners", "text": "Gli UTEP Miners sono la societ\u00e0 sportiva dell'University of Texas at El Paso. Partecipa ai campionati NCAA. Fino al 1967 la denominazione \u00e8 stata Texas Western.\nPallacanestro.\nI Texas Western sono stati una squadra di pallacanestro del Texas Western College di El Paso, nello stato statunitense del Texas (oggi Universit\u00e0 del Texas a El Paso).\nTra i giocatori pi\u00f9 noti che vi hanno militato figurano: Nate Archibald, Tim Hardaway, Antonio Davis, Jim Barnes, Greg Foster, Derrick Caracter, Nolan Richardson.\nStagione 1965-1966.\nNel 1965-1966, allenati da Don Haskins, vinsero a sorpresa il campionato NCAA. L'episodio rimase celebre perch\u00e9 fu la prima squadra ad inserire ben 7 giocatori afroamericani nella sua rosa, in un momento in cui nel sud degli Stati Uniti non erano presenti nelle squadre universitarie giocatori di colore. La squadra cos\u00ec composta sub\u00ec una sola sconfitta e la finale fu disputata dai soli giocatori neri contro i 12 bianchi della squadra avversaria dei Kentucky Wildcats.\nLa rosa era cos\u00ec composta:\nNel 2007 tutta la squadra del 1965-1966 venne ammessa nel Naismith Memorial Basketball Hall of Fame. A livello individuale erano gi\u00e0 stati ammessi anche Nate Archibald (nel 1991) e l'allenatore Don Haskins (nel 1997).\nNel 2006 la Walt Disney Pictures ha realizzato il film \"Glory Road - Vincere cambia tutto\", tratto da questa storia."}
{"id": "1666887", "revid": "436907", "url": "https://it.wikipedia.org/wiki?curid=1666887", "title": "Stigmata (Arch Enemy)", "text": "Stigmata \u00e8 il secondo album in studio del gruppo musicale svedese Arch Enemy, pubblicato il 21 aprile 1998 dalla Century Media Records.\nDescrizione.\nRegistrato nell'ottobre 1997, fu il primo lavoro del gruppo svedese a essere distribuito in tutto il mondo: in Europa e America del Nord con l'etichetta Century Media mentre in Giappone con la Toy's Factory. In quest'album il batterista \u00e8 Peter Wildoer che aveva collaborato da poco all'album \"Crossing the Rubicon\" del chitarrista Christopher Amott.\nIl 25 maggio 2009 il disco venne ridistribuito con una copertina diversa e delle tracce bonus."}
{"id": "1666890", "revid": "729019", "url": "https://it.wikipedia.org/wiki?curid=1666890", "title": "Sokol (metropolitana di Mosca)", "text": "Sokol , che significa \"falco\", \u00e8 una stazione della Metropolitana di Mosca situata sulla Linea Zamoskvoreckaja. Fu inaugurata l'11 settembre 1938 e fu progettata da K.N. Yakovlev, V.G. Polikarpova e V.M. Andreev; presenta una singola serie di pilastri che si estendono fino al soffitto ad archi con cassettoni circolari.\nSokol \u00e8 rifinita con moltissimi materiali diversi, tra cui marmo bianco e grigio Koyelga, onice, granito e piastrelle in ceramica bianche. I due ingressi alla stazione sono situati su entrambi i lati di Leningradskij Prospekt; la fermata \u00e8 fornita di un'ulteriore uscita dal bordo sud-orientale della banchina. Nel 2003 \u00e8 stata aggiunta un'ulteriore entrata nel vicino centro commerciale Metro Market. Sokol fu il capolinea della linea Zanoskvoreckaja dal momento dell'inaugurazione fino all'apertura di Vojkovskaja, 26 anni dopo. Presso la stazione di Sokol \u00e8 situato un deposito che serve l'intera linea Zamoskvoreckaja.\nLa stazione prende il nome dalla dacia Sokol, che diede anche il nome all'unit\u00e0 amministrativa di Mosca.\nIl 19 marzo 2006 una sezione della galleria tra Sokol e la stazione pi\u00f9 a nord \u00e8 crollata su un convoglio della metropolitana; l'incidente fu dovuto a degli operai che stavano installando un cartellone pubblicitario sulla strada sopra il tunnel. Nonostante i danni subiti dalla carrozza del treno, non vi furono feriti.\nNel maggio del 2007 \u00e8 iniziata la costruzione del nuovo stadio di Mosca CSKA, che sar\u00e0 servito anche da questa stazione."}
{"id": "1666900", "revid": "599013", "url": "https://it.wikipedia.org/wiki?curid=1666900", "title": "Carlos Card\u00fas", "text": " \nAnche suo nipote, Ricard Card\u00fas, \u00e8 un pilota motociclistico professionista.\nCarriera.\nHa svolto quasi tutta la sua carriera nella classe 250: dopo i primi trofei monomarca (nei quali si confront\u00f2 con piloti come Sito Pons e Jorge Mart\u00ednez), passa infatti al campionato Spagnolo Velocit\u00e0 nelle quarto di litro. Nel 1981 arriv\u00f2 quarto per poi vincere nei due anni successivi. Nel 1983 conquista anche il titolo europeo di categoria.\nEsordisce nel motomondiale con una Rotax-Kobas nel Gran Premio di Spagna del 1983, ottenendo per\u00f2 la sua prima vittoria solo sei anni dopo, nel Gran Premio di Francia del 1989.\nDopo i primi anni con motori Cobas passa alla Honda, moto con la quale corse per otto stagioni fino al ritiro dal motomondiale.\nLa sua annata migliore fu il 1990, quando ottiene quattro vittorie e si classifica secondo nella classifica finale del campionato mondiale, vinto da John Kocinski dopo un duello protrattosi fino all'ultima gara. Nel Gran Premio d'Australia, ultima gara dell'anno, a Card\u00fas sarebbe stato sufficiente arrivare secondo dietro a Kocinski per conquistare il titolo, ma dovette ritirarsi a causa di un guasto al cambio, lasciando il titolo nelle mani del rivale.\nArriva invece terzo l'anno successivo, stagione nella quale conquista undici podi e una pole position. Corre ancora per due anni, ma con risultati deludenti, prima di ritirarsi dalla classe 250.\nL'ultima apparizione del pilota spagnolo \u00e8 stata nel campionato Superbike del 1994 quando prese parte come wildcard alla prova di casa del mondiale per derivate di serie con una Ducati 916. Termina tredicesimo la prima gara e ottavo la seconda."}
{"id": "1666902", "revid": "1543377", "url": "https://it.wikipedia.org/wiki?curid=1666902", "title": "Corale Bilacus", "text": "La Corale Bilacus \u00e8 un coro maschile italiano di Bellagio, fondato nell'inverno tra il 1963 e il 1964, con un repertorio di canti popolari, religiosi e alpini in differenti lingue e dialetti (principalmente, italiano e dialetto comasco). Al giorno d'oggi, la corale \u00e8 diretta dal maestro Isidoro Taccagni.\nLa storia.\nLa Corale Bilacus \u2014 il cui nome deriva dal latino per \"due laghi\", antica denominazione di Bellagio, al centro del Lago di Como \u2014 venne fondata nell'inverno tra il 1963 e il 1964 per merito di don Aldo Pini, appassionato musicista e coadiutore nella Parrocchia di San Giacomo.\nIl numero dei coristi crebbe, cos\u00ec come il numero degli impegni fino all'allontanamento del fondatore da Bellagio per ragioni di ministero. Si apr\u00ec cos\u00ec un lungo periodo di difficolt\u00e0, durante il quale la Corale non smise mai, sotto la guida di numerosi direttori, una seppur ridotta attivit\u00e0. Quando, per\u00f2, nel 1983, don Aldo ritorn\u00f2 a Bellagio, la corale riacquist\u00f2 vitalit\u00e0.\nNel 1987, con la morte improvvisa e prematura del fondatore, la direzione pass\u00f2 al giovane Isidoro Taccagni, gi\u00e0 corista, e studente di musica. Egli, con la sua precedente esperienza al fianco di Flaminio Gervasi, direttore del Coro Voci Dal Mondo di Milano, compositore e arrangiatore di musiche corali, ha saputo da allora portare la corale anche oltre i confini della regione e dell'Italia \u2014 giungendo a partecipare a manifestazioni in Polonia, Svizzera, Francia, Austria, e, nel 2007, a Chicago, negli Stati Uniti.\nDurante un viaggio a Roma, svoltosi nel 1995, la corale ha avuto l'onore di cantare, nell'Aula Nervi del Vaticano, di fronte a Papa Giovanni Paolo II, e di essere ricevuta dal Presidente della Repubblica Oscar Luigi Scalfaro. \nNella Corale, attualmente, cantano circa 30 coristi, molti dei quali intorno ai vent'anni. Ha un repertorio che spazia dalla ricerca del canto spontaneo del Lago, di cui esegue numerose pagine, a brani della tradizione corale alpina e di montagna. Esegue numerose elaborazioni per coro a voci pari di Flaminio Gervasi. \nNel corso degli anni ha presentato due spettacoli di teatro-canzone intitolati \"\"Noi altri Alpini\",\" ispirato alla storia del corpo degli Alpini e \"\"Ci chiamano ribelli\",\" presentato per la prima volta il 25 aprile del 2015 in occasione del settantesimo anniversario della Liberazione, una sorta di riflessione corale sulla Resistenza. Ogni anno, da trent'anni, tiene un concerto di Natale il 23 di Dicembre, che si \u00e8 trasformato nel tempo in una sorta di festa di tutta la popolazione di Bellagio. Alla serata, che si tiene nella Basilica di San Giacomo, partecipano tradizionalmente con due brani un folto gruppo di bambini e bambine, che preparano l'esecuzione nei mesi di novembre e dicembre. La Corale si \u00e8 impegnata ad imparare un brano natalizio all'anno: in questo modo dispone ora di un vasto repertorio, in buona parte inedito ed originale, che proviene da quasi tutte le Regioni Italiane e da altre parti del mondo. Da qualche anno la Bilacus si \u00e8 impegnata ad eseguire questo particolare repertorio, oltre che a Bellagio e ovunque venga chiamata, anche in altre chiese che sceglie per loro bellezza: \u00e8 nata cos\u00ec la \"Notte di Cielo - Meditazione popolare sul Mistero\", un concerto che vuole portare la tradizione del canto devozionale natalizio in luoghi di particolare interesse artistico. "}
{"id": "1666904", "revid": "729019", "url": "https://it.wikipedia.org/wiki?curid=1666904", "title": "Aeroport (metropolitana di Mosca)", "text": "Aeroport \u00e8 una stazione della Metropolitana di Mosca, situata sulla Linea Zamoskvoreckaja. Il suo nome, che letteralmente significa \"aeroporto\", \u00e8 dovuto al vicino Aeroporto Khodynka, il primo aeroporto di Mosca che attualmente non \u00e8 pi\u00f9 in servizio. Esiste tuttavia un capolinea di autobus (Goraerovokzal, \"\u0413\u043e\u0440\u0430\u044d\u0440\u043e\u0432\u043e\u043a\u0437\u0430\u043b\") che offre un servizio regolare verso i principali aeroporti della capitale russa. Aperta insieme alle altre stazioni della seconda tratta della linea nel 1938, la stazione presenta un design a singola volta. Costruita utilizzando il metodo scava-e-copri, alcuni tratti della galleria furono pre-costruiti e poi calati nel sito dei lavori.\nGli architetti B.\u00a0Vilensky e V.\u00a0Yershov applicarono alla stazione un tema avionico, visto come uno dei migliori esempi di architettura Art d\u00e9co sovietica. La principale caratteristica del disegno \u00e8 la rete di costole che si intersecano e si estendono fino al soffitto. Queste costole hanno origine da pannelli in calcare posti a intervalli regolari lungo le mura, che sono ricoperte in marmo rosso con venature marroni. Il pavimento \u00e8 invece rivestito di granito grigio. L'illuminazione proviene da oggetti piramidali che contengono lampade fluorescenti; in origine, tuttavia, la stazione presentava lampadari con normali bulbi al tungsteno.\nL'ingresso della stazione \u00e8 situato sul lato nord di Leningradskij Prospekt, presso via Viktorenko, e sostiene un traffico giornaliero di circa 60.000 passeggeri."}
{"id": "1666905", "revid": "1226", "url": "https://it.wikipedia.org/wiki?curid=1666905", "title": "MACHO", "text": ""}
{"id": "1666909", "revid": "72811", "url": "https://it.wikipedia.org/wiki?curid=1666909", "title": "Video Girl Len", "text": ""}
{"id": "1666910", "revid": "767487", "url": "https://it.wikipedia.org/wiki?curid=1666910", "title": "Atalanta Bergamasca Calcio 1979-1980", "text": "Questa pagina raccoglie i dati riguardanti l'Atalanta Bergamasca Calcio nelle competizioni ufficiali della stagione 1979-1980.\nStagione.\nDopo la retrocessione dalla massima serie, la stagione attuale per l'Atalanta si rivela pi\u00f9 complicata del previsto, per via dei molti pareggi (16), ma anche a causa dei numerosi giovani presenti in rosa, la squadra nerazzurra risulta indebolita dalle cessioni estive, tanto da far stazionare la squadra nella parte bassa della classifica. In primavera nel momento decisivo del torneo, grazie alla sua esperienza, l'allenatore Titta Rota riesce a riaggiustare la situazione, ben spalleggiato dall'apporto sostanzioso di Augusto Scala e raggiungere un tranquillo centro classifica con 38 punti.\nIn Coppa Italia il cammino dei neroazzurri si interrompe al primo turno a gironi a causa dei pareggi con SPAL e , e delle sconfitte con Inter e Bologna.\nOrganigramma societario.\nArea direttiva\nArea tecnica\nArea sanitaria"}
{"id": "1666914", "revid": "767487", "url": "https://it.wikipedia.org/wiki?curid=1666914", "title": "La compagnia bianca", "text": "La compagnia bianca \u00e8 un celebre romanzo storico scritto da sir Arthur Conan Doyle, riguardo alle vicende della realmente esistita Compagnia Bianca. Ambientato in Inghilterra e in Francia, il romanzo si colloca nell'anno 1366. \nTrama.\nLa storia inizia nell'abbazia cistercense di Beaulieu, nell'Inghilterra del sud. Quivi, l'abate Berghersh presiede un processo contro l'indisciplinato novizio John di Hordle, il quale viene bruscamente espulso dall'abbazia. Nel giro di poche ore, anche il giovane chierico Alleyne Edricson, cresciuto a Beaulieu, \u00e8 costretto ad allontanarvisi, per trascorrere un anno nel mondo, come suo padre ha lasciato detto ai monaci prima di affidarlo a loro.\nAlleyne \u00e8 figlio di Edric, il feudatario di Minestead. Egli lasci\u00f2 il ragazzo a Beaulieu affinch\u00e9 vi crescesse, affidando il feudo al figlio primogenito. Egli affronter\u00e0 mille avventure, affiancato dallo stesso John di Hordle e dall'arciere Samkin Aylward. I tre avventurieri si uniranno al cavaliere sir Nigel Loring, capitano della Compagnia Bianca, e con lui andranno a combattere in Francia e in Spagna."}
{"id": "1666923", "revid": "1372005", "url": "https://it.wikipedia.org/wiki?curid=1666923", "title": "Raimondo di Aguilers", "text": "Egli era al seguito dell'esercito crociato provenzale che il conte Raimondo IV di Tolosa condusse fino a Gerusalemme.\nRicevette un'educazione religiosa in un monastero di V\u00e9zelay, le sue tracce si perdono dopo la conquista di Gerusalemme, della quale conquista ci ha lasciato il famoso passo: \nIn quanto testimone oculare degli eventi, \u00e8 uno dei pi\u00f9 importanti cronachisti della Prima Crociata, anche se per la gran parte descrive visioni e miracoli dei crociati, per esempio la scoperta della Sacra Lancia da Pietro Bartolomeo. \nPer questa ragione alcuni storici moderni non lo considerano molto affidabile, ma la sua descrizione della conquista di Antiochia (del 1097-1098) potrebbe essere il solo racconto autentico di questo evento.\nLa sua opera, \"Historia Francorum qui ceperunt Iherusalem\", fu probabilmente scritta insieme al cavaliere vivarese Ponzio de Baladuno, almeno per gli avvenimenti precedenti all'assedio di Arqa (1099), dove trov\u00f2 la morte."}
{"id": "1666934", "revid": "14869270", "url": "https://it.wikipedia.org/wiki?curid=1666934", "title": "Abu Grahib", "text": ""}
{"id": "1666938", "revid": "767487", "url": "https://it.wikipedia.org/wiki?curid=1666938", "title": "Anime belle", "text": "Anime belle \u00e8 il terzo album di Marina Rei pubblicato nel 1998."}
{"id": "1666940", "revid": "110157", "url": "https://it.wikipedia.org/wiki?curid=1666940", "title": "Fever Tour", "text": "Il Fever Tour, noto anche come KylieFever o Fever2002, \u00e8 il primo tour mondiale della cantante Kylie Minogue.\nIl successo del suo album \"Fever\", porta la cantante ad organizzare un tour mondiale con date in tutta Europa e Australia.\nNel Regno Unito ha avuto 25 date tutte esaurite cos\u00ec come quasi tutte le date europee.\nInformazioni Tour.\nIl tour era sviluppato in alcune fasi a tema: \"Silvanemesis\", \"Droogie Nights\", \"The Crying Game\", \"Street Style\", \"Sex In Venice\", \"Cybertronica\", \"Voodoo Inferno\" e \"Encore\". Il tema futuristico di tutto il progetto \"Fever\" faceva sempre da retroscena, con screens e laser registrati apposta.\nIn Italia il Fever Tour tocc\u00f2 il Mediolanum Forum d'Assago (allora ancora Mediolanum Forum) di Milano.\nI costumi del tour sono stati disegnati da Dolce &amp; Gabbana, che hanno pensato bene di sottolineare lo stile \"femme fatale\" della cantante.\nUna versione audio/video \u00e8 stata resa disponibile su Dvd anche in Italia, con il concerto registrato in Manchester, il documentario/dietro le quinte chiamato \"FeelTheFever\" ed alcuni extra.\nCritiche.\nLa critica musicale accoglie benissimo il tour: L'Indipendent On Sunday lo descrive come \u00ab...una collisione di High Art e Pop Art, Stanley Kubrik incontra la stravaganza di Baz Luhrmann\u00bb. mentre il The Observer dice che \u00abIl tour \u00e8 una perfetta incarnazione di Kylie: La Rigenerazione. Alcune canzoni come Spinning Around, \"Fever\", Confide in Me sono un misto completo di hi-NRG Disco, elettronica sperimentale e puro pop\u00bb.. Il noto quotidiano The Sun commenta \u00abIl tutto \u00e8 combinato per un evento spettacolare\u00bb.\nIl Tour in Italia.\nKylie chiude il \"Fever2002\" europeo a Milano, dopo 37 date e circa 400\u00a0000 spettatori, dove ha critiche e recensioni positive, per\u00f2 vendendo solo 5\u00a0000 biglietti. Lo stesso Stefano Gabbana commenta l'ammirazione per la cantante ed organizza assieme al collega Domenico Dolce, una festa dopo-tour per la cantante. Quest'ultima \u00e8 pensata come una specie di \"baccanale\" in stile antica Roma per il quale erano stati fatti appositamente arrivare da Cinecitt\u00e0 fondali, statue, vasche e costumi. All'ingresso gli invitati sono accolti da una baccante seminuda affondata in una conchiglia con due quintali di uva cilena, offerta a tutti. All'interno vi \u00e8 un giardino d'inverno con 25 ulivi, trapezisti sospesi nel vuoto, 45 ballerini diretti dal coreografo Luca Tommasini, varie vasche colme di schiuma, nelle quali fanno il bagno conturbanti \u00abPoppee\u00bb. Su uno schermo, immagini del film \"Caligola\" di Tinto Brass.\nDa copione uno spettacolare ingresso della Minogue sulla biga del film \"Ben Hur\" trainata da 6 \u00abschiavi\u00bb egiziani. Kylie viene deposta ai piedi di una fontana romana i cui zampilli si alzano a raggiungere l'altezza di cinque metri, mentre l'artista, bardata con una tunica da antica romana, intona \"Can't Get You Out of My Head\".\nVari erano gli ospiti presenti come Naomi Campbell, Simona Ventura, Gabriele Muccino, Paola Barale, Rosita Celentano, Omar Pedrini, Paola e Chiara.\nPlaylist.\nAtto 1: Silvanemesis\nAtto 2: Droogie Nights\nAtto 3: The Crying Game\nAtto 4: Street Style\nAtto 5: Sex In Venice\nAtto 6: Cybertronica\nAtto 7: VoodooInferno\nEncore"}
{"id": "1666941", "revid": "729019", "url": "https://it.wikipedia.org/wiki?curid=1666941", "title": "Castel Manfrino", "text": "Castel Manfrino \u00e8 un castello in rovina in localit\u00e0 Sella di Castel Manfrino, nelle vicinanze della frazione di Macchia da Sole, nel territorio comunale di Valle Castellana in provincia di Teramo, all'interno del Parco nazionale del Gran Sasso e Monti della Laga.\nStoria.\nIl castello fu edificato sui resti di un'antica fortezza romana, costruita a difesa della strada che si dipartiva dalla Via Salaria nei pressi di Amatrice e, attraverso il cosiddetto Passo di Annibale, sboccava nella pianura di Campovalano. Costruito in epoca bassomedievale tra il XII e il XIII secolo, deve il suo nome a Manfredi di Svevia figlio di Federico II. Lo storico ascolano Secondo Balena cita anche le nomenclature di \"Castello di re Manfredi\" e \"Castel Manfredino\" divenuti col trascorrere del tempo Castel Manfrino. Nei documenti \u00e8 menzionato anche come \"Castrum Maccle\", il castro di Macchia. Nel \"Catalogus Baronum\" \u00e8 indicato come feudo di \"Macclam in Asculo\".\nIl fortino serv\u00ec come punto di osservazione e avvistamento per controllare il tracciato della strada che risaliva dal versante sud della montagna dei Fiori e che dalla localit\u00e0 di Civitella del Tronto giunge fino al monte da cui era possibile osservare il versante nord dove si trova la citt\u00e0 di Ascoli Piceno.\nIl castello fu eretto per volere di Manfredi di Sicilia su antecedenti costruzioni fortificate per controllare, insieme con la fortezza di Civitella del Tronto, le sole strade che attraversavano le montagne e che collegavano Ascoli Piceno a Teramo, meglio conosciute come i \"percorsi dell'Abruzzo Ascolano\".\nDurante il XIII secolo, a seguito della scomparsa di Manfredi, il fortino pass\u00f2 ad Armellino di Macchia di Giacomo, in seguito scacciato e considerato ribelle. A questi si avvicend\u00f2 Pietro d'Isola, angioino, che fu ucciso durante l'attacco che gli ascolani posero in essere ai suoi danni comandati dal suo predecessore Armellino. Gli ascolani sferrarono l'attacco a seguito degli innumerevoli contrasti che si generarono con Carlo d'Angi\u00f2 e il castello fu per lunghi periodi oggetto di aspre contese per vantare \"gli antichi diritti\". Nell'anno 1273 fu dato in feudo a Riccardo di Agello.\nNel 1280 \u2013 1281, Carlo I commission\u00f2 al Maestro Pierre d'Angicourt, lo stesso architetto che disegn\u00f2 castello di Barletta, al tempo attivo in Abruzzo, la progettazione di una torre da difesa da realizzare all'interno del Castro di Macchia e lo studio di opportune opere di restauro. La torre avrebbe dovuto avere funzioni di guardia ed essere elevata in prossimit\u00e0 dell'ingresso al recinto. Al suo interno dovevano essere previste, a piano terra, una cisterna per la raccolta delle acque piovane, al piano superiore una camera d'aria e gli ultimi due piani sovrastanti fruibili per uso abitativo. La porta di accesso alla torre angioina doveva essere prevista sul lato sud a un'altezza di sicurezza rispetto al piano del calpestio.\nDal 1361, dopo la sconfitta di Manfredi e Corradino di Svevia e la scomparsa per tradimento del dinasta ghibellino Cola di Macchia, Castel Manfrino non apparterr\u00e0 pi\u00f9 alla soggezione ascolana e passer\u00e0 sotto la giurisdizione della casa regnante di Napoli della dinastia degli Angi\u00f2.\nDescrizione.\nI ruderi si trovano a 963 metri di altitudine, su uno sperone roccioso a picco sulla sommit\u00e0 del dirupo che domina il corso del fiume Salinello al confine tra la provincia di Ascoli Piceno e la provincia di Teramo.\nL'altura si eleva fra i monti Gemelli, ossia tra la montagna dei Fiori e la montagna di Campli. Il luogo, strategico e panoramico, offre un'ampia veduta sulle valli sottostanti, idoneo al controllo e all'avvistamento sui percorsi che si snodano nel territorio compreso tra la valle del Salinello e il fosso di Rivolta. Il sito \u00e8 raggiungibile percorrendo la strada statale 81 Piceno Aprutina che collega le citt\u00e0 di Ascoli Piceno e Teramo. Si procede quindi per la strada provinciale 52 e si seguono le indicazioni per la frazione Macchia da Sole. Da questo borgo si origina un sentiero in terra battuta che sale lungo il fianco della montagna e, in circa 20 minuti di cammino a piedi, conduce ai resti del castello.\nLa pianta del castello si sviluppa con orientamento longitudinale da nord verso sud. Le mura esterne dell'opera fortificata sono state edificate sfruttando al meglio la naturale difendibilit\u00e0 del luogo e seguendo il profilo dello sperone roccioso che le ospita. Non presentano altre aperture oltre il solo ingresso al recinto.\nRealizzate con pietre di fiume cementate e levigate solo verso la parte esterna, si allungano per circa 120 metri e l'interno dell'area contenuta sviluppa una larghezza variabile da 8 a 20 metri. Lo spessore delle mura \u00e8 compreso tra i 50\u00a0cm e il metro. La struttura non presenta bastioni, forse originariamente presenti solo in prossimit\u00e0 dell'ingresso rivolto a nord.\nDiametralmente opposta all'ingresso, ancora parzialmente conservata e visibile, la torre che non aveva aperture di accesso alla base, articolata su pi\u00f9 piani suddivisi con ballatoi di legno e utilizzata sia come residenza del castellano sia come luogo di difesa in caso di necessit\u00e0. Di questa, a base quadrangolare con lato di circa 10 metri, restano il primo piano e la cisterna, la parte superiore si compone solo di qualche moncone murario, sui lati est e ovest, e una parete esposta ovest. Si allungano oltre la sua base anche sagome di altre stanze che raggiungono la base di una seconda torre, quella centrale alta circa una decina di metri. L'esterno di questa torre mostra una cappa fuligginosa, che sarebbe stato il luogo dove si bolliva l'olio da versare sui nemici. Ad avvalorare questa ipotesi si aggiunge il ritrovamento di due caldaie nel sottostante torrente Rivolta.\nAll'interno del recinto murario si trovano i resti di una probabile piccola cappella a pianta quadrangolare, vicino alla torre sud. Un documento dell'anno 1277 riferisce della presenza stabile di un cappellano nel castello, avvalorando l'ipotesi dell'esistenza di un luogo di culto. Alla base del tratto di muro sono visibili timide tracce affrescate.\nLa costruzione di Castel Manfrino \u00e8 molto simile a quella di altre opere fortificate della provincia di Aquila come San Pio delle Camere.\nRitrovamenti.\nDa scavi effettuati in periodi diversi, la relazione tecnica degli studi compiuti dal \"Consorzio Aprutino Patrimonio Storico e Artistico\" di Teramo elenca i seguenti ritrovamenti:"}
{"id": "1666949", "revid": "729019", "url": "https://it.wikipedia.org/wiki?curid=1666949", "title": "Aerfer Leone", "text": "LAerfer Leone era un progetto di intercettore supersonico italiano, opera dell'ingegner Sergio Stefanutti. Nato come evoluzione dell'Ariete, il programma venne cancellato quando il prototipo era oramai realizzato circa all'80%. L'anno era il 1960.\nStoria del progetto.\nDopo l'esperienza condotta con l'Ariete dotato di un turbogetto ausiliario Rolls-Royce Soar, Stefanutti decise di impiegare sul nuovo velivolo un motore a razzo a combustibile liquido di maggiore spinta, in aggiunta al turbogetto principale. Questo motore aveva anche il vantaggio di poter essere acceso e spento pi\u00f9 volte, durante il volo. La propulsione ibrida razzo-reattore era all'epoca comune ad altri progetti, quali gli intercettori britannici Saunders-Roe SR.53 e SR-177; anche questo progetto, tuttavia, non raggiunse la produzione di serie.\nIl nuovo intercettore, pienamente supersonico, rappresentava l'ultima evoluzione della serie di prototipi iniziata con il Sagittario verso un caccia di produzione. Era ampiamente riprogettato rispetto all'Ariete, con fusoliera pi\u00f9 lunga, capacit\u00e0 di carburante incrementata, nuovo tettuccio, ala a freccia di 50\u00b0 e presa d'aria con spina conica contenente il radar.\nLa propulsione ibrida aveva lo scopo di consentire la massima flessibilit\u00e0 d'impiego, combinando ampia autonomia in crociera con la spinta addizionale necessaria per il volo supersonico e l'intercettazione.\nLa costruzione del prototipo era prossima al completamento quando i finanziamenti furono dirottati ad un altro importante programma: quello di fabbricazione su licenza del missile terra-aria statunitense Hawk per la cui realizzazione dovette essere potenziata l'industria elettronica nazionale attraverso la creazione della Selenia."}
{"id": "1666952", "revid": "729019", "url": "https://it.wikipedia.org/wiki?curid=1666952", "title": "Comando carabinieri per la tutela del lavoro", "text": "Il Comando carabinieri per la tutela del lavoro \u00e8 una struttura specializzata dell'Arma dei carabinieri che dipende dal Comando divisione unit\u00e0 specializzate a sua volta dipendenti dal Comando delle unit\u00e0 mobili e specializzate carabinieri \"Palidoro\" (Roma). Istituito nel 1997 come Comando, il suo compito precipuo \u00e8 quello di tutelare il lavoro in tutte le sue forme, reprimendo gli abusi e contrastando il lavoro irregolare.\nStoria.\nNel 1926 il Comando Generale dell'Arma dei Carabinieri Reali stabil\u00ec \"di istituire piccoli Nuclei di militari dell'Arma composti da un sottufficiale e di due appuntati o carabinieri provetti, per essere pi\u00f9 particolarmente adibiti nel servizio di cui trattasi, secondo le direttive dei Circoli dell'Industria e del Lavoro\". I primi Nuclei furono cos\u00ec costituiti \"presso le Divisioni di Trieste e Brescia, di Milano, Torino, Bologna, Roma, Napoli e Catania\".\nCon il regio decreto legge 13 maggio 1937, n. 804, al fine di vigilare sulla corretta applicazione della normativa sul lavoro, furono assegnati \"allo Ispettorato corporativo\" un gruppo di 120 militari dell'Arma.\nAll'art. 2 si affiancava l'Arma agli ispettorati per rafforzare la vigilanza per l'applicazione delle leggi sul lavoro.\nNel dopoguerra, col DPR n. 520/1955, relativo alle norme sulla \"Riorganizzazione centrale e periferica del Ministero del lavoro e delle politiche sociali\", viene riconfermata e potenziata l'assegnazione del personale dell'Arma agli Ispettorati del lavoro, portandolo a 230.\nCon la legge 28 novembre 1996 n. 608, nell'ambito della riforma Bassanini viene creata la Direzione provinciale del lavoro, che accorpa gli ispettoriati del lavoro, modificata nel 2011 in Direzione territoriale del lavoro, con la quale si riorganizza la struttura.\nCon il D.M. 31 luglio 1997 fu istituito il Comando Carabinieri Ispettorato del Lavoro, dove furono inquadrati i Nuclei carabinieri ispettorato del lavoro, ponendolo gerarchicamente alle dipendenze del direttore della Direzione territoriale del lavoro. Il 20 aprile 2006 il Comando cambia la precedente denominazione di Comando carabinieri ispettorato del lavoro in quella attuale.\nCon l'entrata in vigore del d.lgs. 15 marzo 2010 n. 66 (\"Codice dell'ordinamento militare\"), \u00e8 stata riordinata l'intera normativa e le competenze del Comando carabinieri tutela del lavoro, modificate con il D.P.C.M. 23 febbraio 2016, attuativo del D. Lgs. 149/2015.\nOrganizzazione.\nGerarchicamente, il Comando Carabinieri per la Tutela del Lavoro dipende dalla Divisione Unit\u00e0 Specializzate Carabinieri, ed opera alle dipendenze funzionali del Ministro del lavoro e delle politiche sociali..\nIl personale dei Nuclei tutela del lavoro presso gli Ispettorati interregionali o territoriali del lavoro, dipendono gerarchicamente dal Gruppo Carabinieri per la tutela del lavoro, ma funzionalmente dal direttore della Ispettorato territoriale del lavoro, avendo le stesse funzioni degli ispettori del lavoro, operando secondo direttive di carattere generale impartite da questi, limitatamente all'attivit\u00e0 giuslavoristica.\nIl Comando carabinieri tutela del lavoro nel 2016 \u00e8 stato riconfigurato e dal 1\u00ba gennaio 2017 \u00e8 cos\u00ec organizzato:\nDai Gruppi dipendono:\nPer le particolari competenze affidate dallo Statuto speciale alle Regioni i gruppi non sono presenti nella Regione Trentino-Alto Adige, mentre in Sicilia dipende funzionalmente dall'Assessorato Regionale della Famiglia, delle Politiche Sociali e del Lavoro.\nPersonale.\nL'art. 826 del Codice dell'Ordinamento militare prevede quale contingente per la tutela del lavoro i seguenti militari dell'Arma dei carabinieri, collocati fuori quadro in soprannumero ai ruoli organici dei rispettivi gradi o ruoli:\nIl contingente complessivo ammonta a 506 unit\u00e0, di cui 84 sono distaccate per lo svolgimento dell'attivit\u00e0 di vigilanza propria dell'Assessorato del lavoro, della previdenza sociale, della formazione professionale e dell'emigrazione della Regione siciliana per l'applicazione delle leggi sulla legislazione sociale, sulla previdenza e sull'assistenza, non esistendo come predetto, gli Ispettorati territoriali del lavoro dello Stato, poich\u00e9 funzioni regionalizzate.\nFunzioni e competenze.\nI carabinieri della tutela del lavoro rivestono la qualifica di ufficiali di polizia giudiziaria indipendentemente dal grado rivestito e nell'ambito dell'attivit\u00e0 specialistica in cui operano, acquisendo i poteri ispettivi di vigilanza e controllo sulla legislazione sociale tipici degli ispettori del lavoro, ovvero i poteri ispettivi e di vigilanza, quelli sanzionatori, di accesso ai luoghi di lavoro, d'indagine, ecc. previsti dalle normative vigenti in materia di lavoro, quali quelle dell'art. 8 del DPR 19 marzo 1955, n. 520, confermando quanto previsto dall'art. 9 del RD 27 aprile 1913 e dall'art. 138 del r.d. 28 agosto 1924 n. 1422, nonch\u00e9 del d.m. 31 luglio 1997, che estende al personale del Comando per la tutela del lavoro i predetti poteri ispettivi.\nSono loro preclusi, tuttavia, le conciliazioni monocratiche previste dall'art. 11 del d.lgs. 124/2004 essendo il personale dell'Arma dei carabinieri polizia giudiziaria in servizio permanente, in quanto l'istituto previsto dal citato art. 11 prevede che il funzionario incaricato si svesta temporaneamente della qualifica di polizia giudiziaria, situazione non possibile per il militare dell'Arma."}
{"id": "1666959", "revid": "599013", "url": "https://it.wikipedia.org/wiki?curid=1666959", "title": "Olivetti (disambigua)", "text": ""}
{"id": "1666960", "revid": "2056951", "url": "https://it.wikipedia.org/wiki?curid=1666960", "title": "Zucchero filato", "text": "Lo zucchero filato \u00e8 un prodotto dolciario, composto da una particolare forma, simile a una nuvola, dello zucchero, ottenuto attraverso una macchina che lo scioglie e lo trasforma in fili sottilissimi che si avvolgono intorno a un bastoncino o a un cono fino a formare la soffice forma. Il sapore varia in base al tipo di zucchero utilizzato.\nStoria.\nLo zucchero filato ha origini incerte, sembra essere nato in Europa nel XVIII secolo, ma la sua produzione rimase un complicato processo manuale fino al 1897 quando il dentista William Morrison e il pasticciere John C. Wharton, originari di Nashville in Tennessee, inventarono la macchina per produrlo.\nQuesto prodotto dolciario viene per\u00f2 scoperto dal grande pubblico nel 1904 alla Fiera mondiale di St. Louis (Missouri, USA) quando fu presentato dagli stessi inventori con il nome di \"fairy floss\" (lana di fata); ebbe un enorme successo e furono vendute 68.655 confezioni a 0,25 dollari l'una, prezzo non irrisorio al tempo.\nIn Italia lo zucchero filato fa la sua prima comparsa nel 1906 a Udine con il Circo di Buffalo Bill. \nAnche se oggigiorno sta un po' perdendo popolarit\u00e0, lo zucchero filato si \u00e8 diffuso in tutto il mondo e tradizionalmente lo si associa a eventi di festa quali luna park, circo, fiere, feste di paese e in generale all'infanzia. In queste occasioni, \u00e8 spesso affiancato dalla macchinetta dei pop corn.\nNei Paesi Arabi e in alcuni Paesi del Centro America lo si vende preconfezionato e i bastoncini in genere sono inseriti all'interno di un lungo cilindro in modo da formare un \"Albero dello zucchero\". Negli Stati Uniti si \u00e8 diffusa recentemente anche la moda di porlo in confezioni di plastica vendute nei centri commerciali. Anche in Germania lo si inserisce in buste con fiocchi di vario colore e gusto. In Italia invece \u00e8 pi\u00f9 diffusa la versione semplice senza coloranti, avvolta o in bastoncini di legno o in coni di carta. Lo zucchero filato, in Italia, \u00e8 un prodotto che risulta commercialmente valido se venduto in strada, ma che non riscuote successo quando commercializzato in un bar o di un altro genere di locale. In Italia inoltre chi si limita nella propria attivit\u00e0 alla vendita di solo zucchero filato e pop corn \u00e8 esonerato dall'emissione dello scontrino fiscale.\nComposizione.\nLo zucchero filato \u00e8 fatto con zucchero e, eventualmente, coloranti alimentari e aromi. I gusti pi\u00f9 classici sono semplice zucchero e fragola ma ne esistono degli altri come quello alla paprika, alla banana, al cocco o alla menta.\nContrariamente a quanto si possa pensare per via delle sue dimensioni, il prodotto contiene poco zucchero.\nProduzione.\nLe macchine moderne per la produzione di zucchero filato utilizzano questo procedimento: la parte centrale della macchina consiste di un contenitore rotante in cui viene messo lo zucchero (addizionato con gli eventuali coloranti e aromi). Una resistenza elettrica riscalda gli ingredienti sciogliendo lo zucchero. Lo zucchero, fuso in questo modo, sprizza fuori dal corpo centrale attraverso piccolissimi fori; entrando a contatto con l'aria pi\u00f9 fredda si solidifica ed assume la caratteristica composizione a fili sottili che vengono raccolti in un recipiente metallico. A questo punto basta ruotare un cono o un bastoncino lungo il recipiente metallico per raccogliere i fili di zucchero che, essendo molto appiccicosi, si attaccheranno tra loro."}
{"id": "1666962", "revid": "287204", "url": "https://it.wikipedia.org/wiki?curid=1666962", "title": "Pseudobulbo", "text": "Uno pseudobulbo \u00e8 un organo vegetale, presente in varie specie e derivato dall'ingrossamento di una porzione di fusto, utilizzato dalle piante per immagazzinare energia sotto forma di carboidrati e acqua. \n\u00c8 molto frequente nella famiglia delle orchidee simpodiali (Orchidaceae), soprattutto in quelle epifite poich\u00e9 le radici, essendo aeree, non dispongono di un'umidit\u00e0 costante che negli altri casi viene fornita dal terreno. Lo pseudobulbo permette quindi alla pianta di resistere a periodi di carenze di umidit\u00e0 e di elementi nutritivi.\nEsso pu\u00f2 essere singolo o composto da vari nodi ed \u00e8 quasi sempre dotato di una o pi\u00f9 foglie decidue o persistenti. In certe specie gli pseudobulbi si presentano appena rigonfi e arrotondati (come per esempio in \"Cymbidium\"), oppure possono avere l'aspetto di un normale fusto ingrossato dotato di numerose foglie (\"Dendrobium\") oppure ancora pu\u00f2 presentarsi come singoli pseudobulbi di forma sferica con una o due foglie al loro apice (\"Bulbophyllum\"). Qualunque sia la forma, gli pseudobulbi sono prodotti da un rizoma sotterraneo o pendente.\nUno pseudobulbo normalmente vive per 1-5 anni ma in una pianta in buone condizioni di salute essi sono sostituiti rapidamente dalla nuova vegetazione."}
{"id": "1666963", "revid": "180972", "url": "https://it.wikipedia.org/wiki?curid=1666963", "title": "Sant'Aristide Marciano", "text": ""}
{"id": "1666966", "revid": "287204", "url": "https://it.wikipedia.org/wiki?curid=1666966", "title": "Rez", "text": "Rez (anche noto con i nomi in codice \"K-Project\", \"Project Eden\" o \"Vibes\") \u00e8 un videogioco di genere sparatutto per Sega Dreamcast e PlayStation 2. Nel 2008 \u00e8 stata distribuita per Xbox 360 la versione ad alta definizione del videogioco con il titolo Rez HD e nel 2016 \u00e8 stata realizzata una conversione per PlayStation VR denominata Rez Infinite. Un prequel del videogioco, dal titolo \"Child of Eden\", \u00e8 stato pubblicato nel 2011 per Xbox 360 e PlayStation 3.\nTrama.\nIl gioco \u00e8 ambientato all'interno del computer futuristico \"Supernetwork\", chiamato \"K-Project\", controllato da un'intelligenza artificiale chiamata \"Eden\". Eden \u00e8 rimasta sopraffatta dalla enorme quantit\u00e0 di conoscenze raccolte in rete, facendola dubitare del significato della sua esistenza e inserire una sequenza di spegnimento, che creerebbe problemi catastrofici ovunque se dovesse essere in grado di completarla.\nIl giocatore interpreta il capo degli hacker, ed ha il compito di riavviare Eden e distruggere qualsiasi virus o firewall che interferiscano con la sua missione.\nIl nome \"K-Project\" e gran parte della visuale del gioco e della trama derivano dal pittore russo Wassily Kandinsky, il cui nome \u00e8 citato alla fine dei crediti di gioco, mentre il nome Rez \u00e8 stato ispirato dalla traccia Underworld con lo stesso nome."}
{"id": "1666967", "revid": "180972", "url": "https://it.wikipedia.org/wiki?curid=1666967", "title": "San Giovanni Damasceno", "text": ""}
{"id": "1666972", "revid": "180972", "url": "https://it.wikipedia.org/wiki?curid=1666972", "title": "Sant'Ippolito di Roma", "text": ""}
{"id": "1666976", "revid": "180972", "url": "https://it.wikipedia.org/wiki?curid=1666976", "title": "Sant'Angela Merici", "text": ""}
{"id": "1666979", "revid": "180972", "url": "https://it.wikipedia.org/wiki?curid=1666979", "title": "Sant'Annibale Maria Di Francia", "text": ""}
{"id": "1666980", "revid": "180972", "url": "https://it.wikipedia.org/wiki?curid=1666980", "title": "Sant'Andrea Avellino", "text": ""}
{"id": "1666982", "revid": "180972", "url": "https://it.wikipedia.org/wiki?curid=1666982", "title": "Sant'Andrea Bobola", "text": ""}
{"id": "1666983", "revid": "986322", "url": "https://it.wikipedia.org/wiki?curid=1666983", "title": "Sant'Andrea Corsini", "text": ""}
{"id": "1666984", "revid": "37401", "url": "https://it.wikipedia.org/wiki?curid=1666984", "title": "Sant'Andrea Dung-Lac", "text": ""}
{"id": "1666985", "revid": "84184", "url": "https://it.wikipedia.org/wiki?curid=1666985", "title": "Mujin wakusei Survive", "text": ", \u00e8 una serie animata prodotta in Giappone su NHK dal 2003 fino al 2004. La serie, che conta 52 puntate con un'aggiunta di 3 speciali, \u00e8 stata prodotta da Madhouse. Il titolo pu\u00f2 essere tradotto in due modi, o \"Sopravvivere sul pianeta disabitato\", oppure, lasciando inalterata l'ultima parola, \"Il pianeta disabitato Survive\", poich\u00e9 Survive \u00e8 il nome che viene dato dai protagonisti al pianeta sul quale si svolge la storia.\nTrama.\nVerso la fine del XXI secolo gli umani raggiungono un livello di sviluppo tecnologico tale da permettere i viaggi interstellari e la colonizzazione di altri pianeti, ma ad esso non corrisponde un uguale sviluppo culturale e sociale; guerre, surriscaldamento e sconvolgimenti climatici rendono la Terra un pianeta deserto ed inabitabile, costringendo gli umani ad abbandonarla, e all'incirca nel 2150 la civilt\u00e0 umana si \u00e8 ridotta a vivere in innumerevoli colonie disseminate in tutto il sistema solare, piccole oasi di tranquillit\u00e0 e vita normale che sorgono su mondi inabitabili al di fuori di esse.\nLuna, una ragazza da poco trasferitasi nella colonia di Roca-2, durante una gita scolastica verso un satellite di Giove rimane coinvolta con altri sette compagni di classe in un incidente, e la loro scialuppa di salvataggio, staccatasi dalla nave madre, precipita su di un pianeta sconosciuto molto simile alla Terra, ma totalmente disabitato. Dal momento che ripartire \u00e8 impossibile, e che non vi \u00e8 la certezza di poter essere soccorsi, i ragazzi non hanno altra scelta che cercare di sopravvivere alle mille insidie del pianeta, ma per loro, cresciuti in colonie dove non vi era niente di naturale, la sfida consister\u00e0 anzitutto nel confrontarsi con la natura vera.\nCollegamenti ad altre opere.\nL'anime, tanto nella trama quanto nella scelta dei personaggi, ragazzi tra i 12 ed i 16 anni, risulta essere una rilettura in chiave fantascientifica del romanzo per ragazzi \"Due anni di vacanze\" di Jules Verne; anche in quel caso, un gruppo di studenti rimasti vittime di un naufragio raggiungono un paradiso incontaminato, in quel caso un'isola del Pacifico, dovendo arrangiarsi per sopravvivere. \"Due anni di vacanze\" era gi\u00e0 stato preso a modello nel 1995 per la realizzazione di un altro anime, \"I segreti dell'isola misteriosa\"."}
{"id": "1666986", "revid": "180972", "url": "https://it.wikipedia.org/wiki?curid=1666986", "title": "Sant'Andrea Guasconi", "text": ""}
{"id": "1666987", "revid": "180972", "url": "https://it.wikipedia.org/wiki?curid=1666987", "title": "Sant'Andrea Kim Taegon", "text": ""}
{"id": "1666988", "revid": "180972", "url": "https://it.wikipedia.org/wiki?curid=1666988", "title": "Sant'Andrea Uberto Fournet", "text": ""}
{"id": "1666989", "revid": "196390", "url": "https://it.wikipedia.org/wiki?curid=1666989", "title": "Sant'Andrea da Fiesole", "text": ""}
{"id": "1666990", "revid": "110157", "url": "https://it.wikipedia.org/wiki?curid=1666990", "title": "Museo San Giovanni de' Fiorentini", "text": "Il Museo di arte sacra San Giovanni de' Fiorentini \u00e8 un museo di arte sacra e si trova nel centro storico di Roma, in via Acciaioli 2.\nOrigine.\nLa basilica di San Giovanni Battista dei Fiorentini ha acquisito nel corso dei secoli opere di pregio assoluto, tutte inserite in un contesto storico e artistico coerente. Con la crescita della comunit\u00e0 fiorentina in Roma, la chiesa si \u00e8 poi circondata di ambienti atti a svolgere un'attivit\u00e0 religiosa e sociale costante, ambienti come l'oratorio di Sant'Orsola della Piet\u00e0 e l'Ospedale della Natione. Con l'arrivo della monarchia e del regime fascista, che inaugurarono una stagione di imponenti sventramenti urbanistici, l'oratorio e l'ospedale vennero abbattuti verso la fine del XIX e degli inizi del XX secolo, le opere d'arte furono depositate in diverse strutture e alcune furono ospitate nella chiesa.\nIl Museo odierno \u00e8 stato ideato per permettere una degna sistemazione di queste opere, con l'intento di preservarle e renderle accessibili al pubblico, e insieme di ricostruire e conservare la memoria dell'evoluzione artistica sociale e devozionale del quartiere rinascimentale e barocco di Roma.\nStruttura.\nIl Museo, dedicato all'arte sacra, venne inaugurato nel 2001 al termine di tre anni di lavori. Il progetto, ha previsto la ristrutturazione di locali prestigiosi e nascosti - come il sottotetto della navata destra della chiesa - e ha rappresentato la prima struttura museale nata dopo l'istituzione del Polo museale romano. \u00c8 stata cos\u00ec creata una struttura moderna e versatile nel pieno rispetto della struttura antica. Il Museo \u00e8 strutturato in una sequenza di sale in una configurazione da galleria, portate a uguale livello grazie a un sistema di solai rivestiti da una pavimentazione in legno. Per la copertura si \u00e8 deciso di lasciare in vista le capriate lignee originali della navata, permettendo la naturale illuminazione degli ambienti per mezzo di lucernari.\nLa struttura \u00e8 raggiungibile dalla chiesa e dall'ingresso indipendente del Palazzo dell'Arciconfraternita della Piet\u00e0 dei Fiorentini.\nImpianti.\nLa struttura si \u00e8 nel corso degli anni dotata degli strumenti necessari a una fruizione e un utilizzo adeguato e versatile degli spazi. Il Museo \u00e8 oggi dotato di un sistema di videosorveglianza a circuito chiuso, di un sistema di ventilazione e riscaldamento, di un sistema di illuminazione artificiale composto di faretti direzionali e ambientali, di un impianto audio per conferenze, di un impianto video per proiezioni.\nRestauri.\nLa collezione del Museo si compone di quarantotto opere in esposizione e di venti opere in deposito. Di tali opere le principali hanno beneficiato di un accurato restauro svolto grazie al contributo di studiosi come Lidya Saraca Colonnelli e Claudio Strinati e restauratori quali Rossano Pizzinelli, restauri che, al pari del parallelo lavoro di ricerca, hanno portato a inedite ed eccezionali scoperte.\nDurante il restauro e messa in opera dei busti di Antonio Coppola e Antonio Cepparello sono stati ritrovati i documenti originali che attribuiscono senza ombra di dubbio tali opere alla mano di Giovan Lorenzo Bernini, del quale rappresentano l'evidente passaggio dalla produzione giovanile alla maturit\u00e0 artistica. Nel restauro del quadro \"La predicazione del Battista\" del Raffaellino, sono stati rintracciati gli studi su tela relativi ad una precedente stesura dell'opera. Totalmente rivelata dal restauro la \"Madonna assisa\" in affresco attribuito a Girolamo Siciolante da Sermoneta o - pi\u00f9 propriamente - a Daniele da Volterra, precedentemente coperta in toto da una ridipintura di fine ottocento.\nIl lavoro pi\u00f9 impegnativo \u00e8 stato senza dubbio il restauro del \"San Giovannino\", vero simbolo del Museo, che trova qui nuovamente l'attribuzione al giovane Michelangelo Buonarroti e nuova identit\u00e0 sulla base disegnata dallo scultore Gino Giannetti. Altres\u00ec importante il recupero del lavoro del prematuramente scomparso Pierino da Vinci - il pi\u00f9 promettente fra i seguaci di Michelangelo - di cui persistono rare ed eccezionali opere.\nCollezione.\nLa collezione del museo comprende 48 opere in esposizione e 20 in deposito: \nAttivit\u00e0.\nIl museo ospita inoltre diverse attivit\u00e0 culturali, come concerti, conferenze ed esposizioni temporanee, in collaborazione con altre istituzioni pubbliche e private. Parallelamente prosegue la ricerca per l'individuazione di altre opere originariamente appartenenti alla collezione e disperse in altre strutture del centro storico. Si prevede inoltre l'ampliamento del museo negli spazi consimili del sottotetto della navata sinistra, a contatto con l'Archivio storico dell'Arciconfraternita dei Fiorentini.\nData la sua vocazione di preservazione e promozione di cultura, il Museo si propone quale organizzatore e partner di eventi culturali di ampio respiro. Dalla sua apertura ha collaborato con strutture pubbliche e private, con le universit\u00e0 LUMSA, LUISS, e La Sapienza di Roma, con l'Accademia Nazionale di Danza e l'Accademia di Costume e Moda, con il Comune di Roma, con il I Municipio, con Einaudi e con diverse associazioni culturali, compagnie teatrali, \"ensemble\" musicali e artisti.\nProspettive.\nIl Museo Arte Sacra San Giovanni de' Fiorentini \u00e8 oggi diretto da monsignor Luigi Veturi con l'appoggio di una Commissione di Gestione prevista all'interno del Consiglio Pastorale della Parrocchia.\nLa struttura prevede pi\u00f9 livelli di evoluzione a cominciare dalla costante organizzazione di eventi culturali, come la prossima serie di convegni sulla bioetica e concerti dedicati alle diverse famiglie di strumenti musicali.\n\u00c8 al vaglio un accordo per renderlo sede stabile di un'orchestra e scuola di musica, che proponga e promuova una nuova tecnica di suono della musica antica.\nSono state individuate nuove opere d'arte disperse o in deposito in strutture del centro storico, collegate a San Giovanni de' Fiorentini e agli sventramenti del fascismo che potrebbero ampliare l'esposizione del museo e arricchire la lettura di determinati luoghi e artisti barocchi attivi nella diocesi di Roma.\nContinua perenne il lavoro di ricerca e individuazione dei pezzi in deposito meritevoli di restauro per una futura esposizione, e si \u00e8 messo mano al progetto di ampliamento della struttura collegandola agli attigui locali della navata sinistra e mettendola a stretto contatto con l'Archivio Storico dell'Arciconfraternita dei Fiorentini.\nIl Museo dei Fiorentini continua sempre pi\u00f9 nella sua strada per divenire vero punto di riferimento del quartiere rinascimentale e barocco di Roma, proseguendo nella progettazione di eventi culturali e continuando a stupire per la sua preziosit\u00e0 il pellegrino straniero che vi capita per caso."}
{"id": "1666991", "revid": "180972", "url": "https://it.wikipedia.org/wiki?curid=1666991", "title": "Sant'Aniano di Asti", "text": ""}
{"id": "1666992", "revid": "56620", "url": "https://it.wikipedia.org/wiki?curid=1666992", "title": "Giuseppe Sappa", "text": ""}
{"id": "1666993", "revid": "180972", "url": "https://it.wikipedia.org/wiki?curid=1666993", "title": "Santa Bartolomea Capitanio", "text": ""}
{"id": "1666994", "revid": "180972", "url": "https://it.wikipedia.org/wiki?curid=1666994", "title": "San Basileo di Amasea", "text": ""}
{"id": "1666997", "revid": "180972", "url": "https://it.wikipedia.org/wiki?curid=1666997", "title": "San Basilio di Ostrog", "text": ""}
{"id": "1666998", "revid": "1543377", "url": "https://it.wikipedia.org/wiki?curid=1666998", "title": "Gaetano Scovazzo", "text": "Biografia.\nGaetano Scovazzo nacque in Aidone il 16-1-1782 da Lorenzo e Lucia Cordova. \nDa giovane studi\u00f2 nel collegio di Noto per vestire l'abito talare, cui poi rinunci\u00f2 per conseguire la laurea in giurisprudenza presso l'Ateneo di Catania.\nGi\u00e0 a dodici anni aveva dimostrato il suo talento scrivendo tredici discorsi sulla letteratura italiana di Gerolamo Tiraboschi.\nQuando oper\u00f2 a Palermo nel suo ufficio di giurista per la sua cultura che comprendeva le scienze economiche, sociali e politiche, la storia, la psicologia, la statistica ed oltre il latino e greco anche lingue straniere (francese, inglese, spagnolo) divent\u00f2 amico di tante famiglie patrizie.\nNominato Regio Procuratore presso il tribunale di Palermo nel 1819 si rec\u00f2 diverse volte a Napoli dove strinse amicizia con alcuni Ministri del Borbone come Medici e Tommasi e con i giuristi (Agnetta, Napolitano, Foder\u00e0, Viola) riusc\u00ec a dialogare facendosi notare per il suo pensiero liberale.\nPerfino il grande giurista napoletano Francesco Franco lo ammir\u00f2 parecchio per la sua vastit\u00e0 di pensiero nel campo del diritto canonico e romano e per la sua perfetta conoscenza dei nuovi codici napoleonici.\nLo Scovazzo (fratello di Nicol\u00f2 il grande pedagogo che aveva introdotto il metodo Bell-Lancaster nelle scuole del Regno) cur\u00f2 con interesse particolare la sua biblioteca acquistando tantissimi volumi e soprattutto molti libri introvabili gli venivano regalati da alcuni patrizi palermitani.\nLo Scovazzo nominato Commendatore oltre Napoli and\u00f2 anche a Parigi nel 1829 ove conobbe il Presidente della Camera Jean Jacques Dupin che gli regal\u00f2 diverse sue opere e alcuni preziosi libri che arricchirono ulteriormente la sua personale biblioteca.\nDopo i moti del 1830-31 in Sicilia Re Ferdinando II invi\u00f2 come suo Luogotenente il fratello Leopoldo Conte di Siracusa e questi conoscendo la vasta cultura dello Scovazzo (nel 1812 era stato uno dei fautori della Costituzione liberale) lo fece nominare Ministro dell'agricoltura e commercio ed in seguito lo pass\u00f2 alle Finanze.\nGaetano Scovazzo oper\u00f2 sempre per il progresso della Sicilia, sebbene il rigido sistema borbonico limitava la sua azione di Governo, era molto legato ai suoi fratelli: Nicol\u00f2, Domenico (Giudice e capo dei carbonari di Aidone) e Luigi, ma divent\u00f2 de facto il padrino del giovanissimo cugino Filippo Cordova (1811-1868) a cui insegn\u00f2 con maestria l'arte della politica e gli fece conoscere la sua grande opera la traduzione del \"Paradiso perduto\" di John Milton.\nAltri appartenenti alla sua famiglia come Rocco Camerata Scovazzo, Rosario Profeta Boscarini, Filippo Minolfi, Vincenzo Cordova furono suoi degni allievi poich\u00e9 lo interpellavano per qualsiasi questione sia nel campo della politica e diritto che in campo economico.\nLo Scovazzo, in seguito al colera del 1837 e la morte dei suoi amatissimi fratelli Nicol\u00f2 e Domenico, si ritir\u00f2 per un certo periodo in Aidone.\nIn seguito venne nominato Agente del contezioso del Tesoro e fece parte della Consulta di Stato a Napoli per cui attraverso il suo lavoro conobbe e divent\u00f2 amico di Pellegrino Rossi.\nIl monumento funebre in marmo con il busto del senatore Scovazzo, posto nel \"Pantheon\" dei siciliani la chiesa di San Domenico a Palermo, \u00e8 opera dello scultore nisseno Giuseppe Frattallone.\nRiconoscimenti.\nIl suo paese natale ha intitolato la biblioteca comunale all'illustre concittadino."}
{"id": "1666999", "revid": "180972", "url": "https://it.wikipedia.org/wiki?curid=1666999", "title": "San Basilio il Benedetto", "text": ""}
{"id": "1667000", "revid": "180972", "url": "https://it.wikipedia.org/wiki?curid=1667000", "title": "Santa Benedetta Cambiagio Frassinello", "text": ""}
{"id": "1667001", "revid": "339392", "url": "https://it.wikipedia.org/wiki?curid=1667001", "title": "San Benedetto I Crespi", "text": ""}
{"id": "1667002", "revid": "963244", "url": "https://it.wikipedia.org/wiki?curid=1667002", "title": "Sant'Agnese Segni di Montepulciano", "text": ""}
{"id": "1667003", "revid": "180972", "url": "https://it.wikipedia.org/wiki?curid=1667003", "title": "Sant'Agnese d'Assisi", "text": ""}
{"id": "1667004", "revid": "69794", "url": "https://it.wikipedia.org/wiki?curid=1667004", "title": "Francesco Maria Serra", "text": ""}
{"id": "1667006", "revid": "180972", "url": "https://it.wikipedia.org/wiki?curid=1667006", "title": "Sant'Agnese di Boemia", "text": ""}
{"id": "1667010", "revid": "1573940", "url": "https://it.wikipedia.org/wiki?curid=1667010", "title": "Trouble Chocolate", "text": ", \u00e8 un anime prodotto da AIC nel 1999 e grazie a Viz Media la serie e riuscita ad essere trasmessa anche negli USA.\nTrama.\nLa storia parla di Cacao, uno studente della Micro-Grand Accademia di magia. Un giorno la sua maestra di magia Ghana, per una lezione ha invocato uno spirito di un albero, al che Cacao trova e mangia della cioccolata (che era magica). Gli effetti sono presto visibili prima diventa ubriaco e poi fa scappare dalla maestra lo spirito che la proteggeva Hinano, andando ad abitare il corpo di una marionetta che Cacao prende con s\u00e9. La storia continua mostrando parodie di altri anime."}
{"id": "1667015", "revid": "827882", "url": "https://it.wikipedia.org/wiki?curid=1667015", "title": "Gazeta Wyborcza", "text": "Gazeta Wyborcza \u00e8 il pi\u00f9 importante quotidiano polacco, diretto e fondato nel 1989 da Adam Michnik, ex dirigente del movimento \"Solidarno\u015b\u0107\"; a volte \u00e8 considerato un tabloid. \nLa societ\u00e0 editrice \u00e8 Agora SA.\nStoria e profilo.\nGazeta Wyborcza fu pubblicata per la prima volta l'8 maggio 1989 in Polonia, con un motto della testata che era in rima: \"Nie ma wolno\u015bci bez Solidarno\u015bci\" (tradotto in italiano: \"Non c'\u00e8 libert\u00e0 senza solidariet\u00e0\"). \nI fondatori furono Andrzej Wajda, Aleksander Paszy\u0144ski e Zbigniew Bujak. \nLa sua fondazione risult\u00f2 approvata nelle tavole rotonde polacche con un accordo tra il governo comunista della Repubblica popolare polacca ed oppositori politici incentrati sul movimento Solidarno\u015b\u0107. \nInizialmente era di propriet\u00e0 di Agora SA.\nIn seguito Cox Communications compr\u00f2 parzialmente il quotidiano.\nLa societ\u00e0 divenne American Company \"Cox Enterprises\" nel 1993.\nIl giornale-documento doveva servire come voce di Solidarno\u015b\u0107 durante la corsa alle elezioni semi-libere del 4 giugno 1989 (da qui il titolo). \nCome tale, fu il primo giornale legale pubblicato fuori dal controllo del governo comunista dalla sua fondazione alla fine degli anni '40.\nIl caporedattore del giornale, sin dalla sua fondazione, fu Adam Michnik.\nEgli fu nominato alla carica da Lech Wa\u0142\u0119sa.\nIl giornale-documento \u00e8 pubblicato in formato compatto.\nSecondo gli editori, la prima edizione era piccola (150.000 copie) e relativamente costosa a causa delle limitate forniture di carta rese disponibili dallo stato polacco. \nUn anno e mezzo dopo, la tiratura giornaliera raggiunse le 500.000 copie.\nNel settembre del 1990, durante l'acrimonioso scioglimento del campo di Solidarno\u015b\u0107, dopo il crollo del governo comunista, Wa\u0142\u0119sa revoc\u00f2 il diritto del giornale di usare il logo Solidarno\u015b\u0107 sulla sua testata.\nDa allora Gazeta Wyborcza continua ad esistere. \n\u00c8 un giornale completamente indipendente che generalmente sostiene i valori liberali ed \u00e8 un quotidiano a pi\u00f9 sezioni.\nPubblica edizioni locali giornaliere per le seguenti citt\u00e0: Varsavia, Bia\u0142ystok, Bydgoszcz, Breslavia, Cz\u0119stochowa, Danzica, Gorz\u00f3w Wielkopolski, Katowice, Cracovia, Kielce, Lublino, L\u00f3d\u017a, Olsztyn, Opole, P\u0142ock, Pozna\u0144, Radom, Rzesz\u00f3w, Szczecin, Toru\u0144 e Zielona G\u00f3ra.\nGiornalisti contribuenti.\nEditorialisti"}
{"id": "1667016", "revid": "767487", "url": "https://it.wikipedia.org/wiki?curid=1667016", "title": "Premi e riconoscimenti di George Michael", "text": "Questa \u00e8 una lista di premi e riconoscimenti ottenuti dal cantante George Michael."}
{"id": "1667022", "revid": "115349072", "url": "https://it.wikipedia.org/wiki?curid=1667022", "title": "Illecito amministrativo", "text": "Per illecito amministrativo, secondo l'ordinamento giuridico italiano, si intende la violazione di una norma giuridica per cui viene prevista una sanzione amministrativa pecuniaria.\nDescrizione.\nL'illecito amministrativo \u00e8 modellato sulla struttura del reato. Infatti, a conferma di ci\u00f2 la legge n. 689/1981 nella Sezione I del Capo I, dedicato ai principi generali delle sanzioni amministrative ricalca gli istituti penalistici del principio di legalit\u00e0 (art. 1), della capacit\u00e0 di intendere e di volere (art. 2), dell'elemento soggettivo dell'illecito (art. 3), le cause di esclusione della punibilit\u00e0 (art. 4), il concorso di persone nell'illecito (art. 5), pur prevedendo macroscopiche differenze come il principio di solidariet\u00e0 nell'illecito amministrativo che si estende all'ente impersonale (art. 6, persona giuridica, associazione priva di personalit\u00e0, ecc.).\nA differenza del sistema penalistico, per le sanzioni amministrative non opera il principio del \"favor rei\", ovvero nella successione delle leggi penali prevale quella pi\u00f9 favorevole, quanto piuttosto il principio \"tempus regit actum\", ovvero la sanzione \u00e8 individuata sulla base della legge vigente al momento della commissione dell'illecito, anche se pi\u00f9 sfavorevole per il trasgressore. Tale principio non vale per le sanzioni amministrative tributarie che seguono una normativa peculiare, prevedendo il principio del \"favor rei\".\nDisciplina generale.\nPur esistendo, anche se in maniera frammentaria, in leggi anteriori, la nascita ufficiale e compiuta dell'illecito amministrativo in Italia si pu\u00f2 collocare con l'entrata in vigore della legge 24 novembre 1981, n. 689. La legge introduce un sistema compiuto di illecito e sanzione amministrativa, prevedendo principi generali, eccezioni, applicabilit\u00e0 e competenze. La norma introdusse un sistema para-penale, in quanto modell\u00f2 sul sistema penalistico la sanzione amministrativa derivante dall'illecito amministrativo. Il legislatore, infatti, utilizz\u00f2 la norma per effettuare la prima grande opera di depenalizzazione, ovvero la trasformazione di reati in illeciti amministrativi, e affid\u00f2 la constatazione dell'illecito amministrativo e l'irrogazione della relativa sanzione agli uffici della pubblica amministrazione italiana.\nLa constatazione degli illeciti amministrativi \u00e8 affidata agli organi amministrativi che svolgono attivit\u00e0 di polizia amministrativa, in genere regolata dalla stessa legge n. 689/1981, ma in diversi casi dagli ordinamenti di settore, i cui poteri possono variare. Si pensi ai funzionari tributari dell'Agenzia delle entrate la cui normativa segue regole proprie, o ancora alle sanzioni in materia giuslavoristica inflitte dagli Ispettori del lavoro, dagli agenti di polizia municipale, o ancora gli operatori che seguono il Codice della strada quali la polizia stradale, ecc. Norme successive, come il D. Lgs. 19 dicembre 1994, n. 758 in materia di lavoro e il D. Lgs. 30 dicembre 1999, n. 507 in materia di reati minori hanno poi esteso l'opera della depenalizzazione.\nSanzione amministrativa.\nLa sanzione amministrativa \u00e8 di tipo pecuniario e pu\u00f2 essere fissa o tra una forcella da un minimo e un massimo. Nel primo caso la sanzione \u00e8 inflitta nell'importo pari a un quarto, nel secondo caso nell'importo pi\u00f9 favorevole tra un terzo del massimo e il doppio del minimo (art. 16). La legge prevede altres\u00ec delle sanzioni accessorie, regolate dall'art. 20, quali ad esempio la confisca amministrativa.\nIl non pagamento di questo importo, considerato di tipo ridotto, comporta l'emissione di una Ordinanza ingiunzione che a seguito di un procedimento effettuato dall'ufficio legale dell'ente che ha emesso la prima sanzione determina l'importo - in genere pi\u00f9 alto - su criteri come le precedenti violazioni, la collaborazione con l'autorit\u00e0, le condizioni economiche, ecc. (art. 18 legge n. 689/1981)."}
{"id": "1667025", "revid": "729019", "url": "https://it.wikipedia.org/wiki?curid=1667025", "title": "BMW M73", "text": "Il BMW M73 (per esteso M73B54) \u00e8 un motore a scoppio alimentato a benzina prodotto dal 1994 al 2001 dalla casa automobilistica tedesca BMW.\nCaratteristiche.\nQuesto motore ha sostituito la precedente unit\u00e0 M70, anch'essa frazionata in 12 cilindri a V.\nVi sono state per\u00f2 notevoli differenze con la precedente unit\u00e0, poich\u00e9 prima di tutto cambia la tecnologia costruttiva, che utilizza l'alusil trattato elettrochimicamente per il monoblocco, in modo da ottenere canne in silicio. Le due testate sono in lega di alluminio.\nCambiano inoltre le misure di alesaggio e corsa, di 85x79 mm. La cilindrata complessiva viene cos\u00ec portata a 5379 cm\u00b3. Diversa anche la centralina elettronica, sempre una \"Bosch\", ma stavolta una \"Motronic M5.2\" in luogo della precedente \"LH-Jetronic\". In alcune versioni, per\u00f2, le centraline sono state due, una per bancata.\nDella precedente unit\u00e0 viene mantenuto invece l'angolo di 60\u00b0 tra le due bancate. Immutate anche le due testate a 2 valvole per cilindro e la distribuzione ad un albero a camme in testa per bancata con schema SOHC.\nAnche i valori prestazionali hanno subito incrementi significativi: la potenza massima \u00e8 infatti passata da 299 a 326 CV a 5000 giri/min, mentre la coppia ha raggiunto i 490 Nm a 3900 giri/min (450 N\u00b7m a 4100 giri/min nel motore \"M70\").\nTale motore \u00e8 stato montato su:\nIl motore \"M73\" ha vinto nel 1999 il titolo di \"Motore dell'anno\" nella categoria sopra i 4 litri."}
{"id": "1667027", "revid": "2051852", "url": "https://it.wikipedia.org/wiki?curid=1667027", "title": "Serhij Breus", "text": "Specializzato nei 50m farfalla, ha vinto due medaglie d'oro e una d'argento agli Europei e un bronzo ai Mondiali."}
{"id": "1667028", "revid": "642594", "url": "https://it.wikipedia.org/wiki?curid=1667028", "title": "Provincia di Giudea", "text": ""}
{"id": "1667029", "revid": "59975", "url": "https://it.wikipedia.org/wiki?curid=1667029", "title": "McAuley-Schenker Group", "text": ""}
{"id": "1667030", "revid": "1305772", "url": "https://it.wikipedia.org/wiki?curid=1667030", "title": "Tsuki wa higashi ni hi wa nishi ni \u301cOperation Sanctuary\u301c", "text": ", conosciuto anche come \"Hanihani\", \u00e8 una visual novel del 2003 creata da August per Windows. Esistono altre versioni come quella per Sega Dreamcast e PlayStation 2 create entrambe da Alchemist nel 2004. Nell'estate del 2004 \u00e8 stato adattato un anime ispirato ai vari giochi.\nIl titolo si riferisce a un haiku di Yosa Buson: \"Nanohana ya tsuki wa higashi ni hi wa nishi ni\" (\u83dc\u306e\u82b1\u3084\u6708\u306f\u6771\u306b\u65e5\u306f\u897f\u306b).\nTrama.\nNaoki Kuzumi, uno studente delle scuole superiori, avendo perso i genitori in un incidente misterioso avvenuto cinque anni prima, vive con sua zia, suo zio e sua cugina Matsuri. Ha sempre pensato che la sua vita fosse ordinaria, poich\u00e9 non riesce a ricordare il suo passato. Un giorno, mentre riposa su una panchina, una ragazza, Mikoto, gli cade addosso dal cielo: Mikoto gli spiega che proviene dal futuro, cento anni avanti, dove molti soffrono a causa di una malattia incurabile, ed \u00e8 tornata indietro nel tempo per cercare suo fratello Yusuke.\nAnime.\nUna serie anime di 12 episodi fu prodotta da Radix, diretta da Mitsuhiro Togo e Shousei Jinno e trasmessa su AT-X dal 30 giugno 2004 al 15 settembre dello stesso anno. Un episodio speciale fu invece mandato in onda il 22 settembre. Sono stati anche commercializzati quattro OAV tra il 22 ottobre e il 12 dicembre 2004. La opening \"Amulet\" e la ending \"Happy Go! Let's Go!\" sono entrambe eseguite da Mayumi Iizuka."}
{"id": "1667033", "revid": "228587", "url": "https://it.wikipedia.org/wiki?curid=1667033", "title": "Femke Heemskerk", "text": "Specializzata nello stile libero, ha vinto la medaglia d'oro nella staffetta 4x100\u00a0m sl agli Europei di Eindhoven del 2008, stabilendo con le sue compagne (Inge Dekker, Ranomi Kromowidjojo e Marleen Veldhuis) il nuovo primato mondiale in 3:33.62.\nHa rappresentato la sua nazione ai Giochi olimpici di Pechino 2008, Londra 2012, Rio 2016 e Tokyo 2020, vincendo complessivamente un oro e un argento nella staffetta 4x100m sl.\n\u00c8 stata primatista mondiale delle staffette 4x100\u00a0m sl e 4x200\u00a0m sl.\nDal 2019 al 2021 ha rappresentato la squadra francese degli Energy Standard nell'International Swimming League.\nPrimati personali.\nI suoi primati personali in vasca da 50 metri sono:\nI suoi primati personali in vasca da 25 metri sono:"}
{"id": "1667036", "revid": "599013", "url": "https://it.wikipedia.org/wiki?curid=1667036", "title": "Kris Draper", "text": "Militava nella NHL. Giocava nel ruolo di attaccante, pi\u00f9 precisamente di centro, e dal 1993 ha vestito la maglia dei Detroit Red Wings. Draper era uno dei membri della famosa Detroit Grind Line, il nome della linea ideata nel 1995 da Scotty Bowman a cui ci si riferisce quando si tratta degli attaccanti dei Red Wings.\nCarriera.\nKris Draper venne selezionato per la NHL nel 1989, all'et\u00e0 di 18 anni, dai Winnipeg Jets come 62\u00aa scelta. Nei suoi primi anni per\u00f2 vide quasi solo panchina: dopo aver giocato una ventina di partite nelle sue prime 4 stagioni, venne ceduto ai Detroit Red Wings. Nelle sue prime stagioni a Detroit non raggiunse mai cifre eccezionali.\nMalauguratamente, Draper conobbe un episodio destinato non solo a cambiargli letteralmente il volto per sempre, ma a segnare una profonda rivalit\u00e0 tuttora presente fra la sua squadra, i Detroit Red Wings, e i Colorado Avalanche. \u00c8 il 29 maggio del 1996 quando, nel corso di gara-6 fra i Red Wings e gli Avalanche per le finali della Western Conference, Claude Lemieux entra violentemente su Draper sorprendendolo e scaraventandolo con il volto contro il bordo della balaustra. Draper riporta un trauma cerebrale di seria entit\u00e0 oltre alle fratture del setto nasale, di uno zigomo e della mascella, che richiedono un intervento di chirurgia ricostruttiva del viso.\nCi\u00f2 nonostante, si riprese completamente (ma a tutt'oggi porta i segni sul volto di quell'episodio). Dopo l'incidente Lemieux ricevette minacce dai fan dei Red Wings e dai giocatori, incluso il portiere Chris Osgood.\nLa stagione seguente, nell'ultimo match di regular season tra le due squadre giocatosi il 26 marzo 1997, scoppi\u00f2 una rissa conosciuta come Brawl in Hockeytown (rissa nella citt\u00e0 dell'hockey). La partita si concluse con 10 zuffe, 11 goal, 39 penalit\u00e0 per 148 minuti complessivi, una tripletta (di Valeri Kamensky) e una rissa tra i goalie Patrick Roy e Mike Vernon. Claude Lemieux fu uno dei giocatori maggiormente presi di mira dai giocatori di Detroit, che vinsero la partita all'overtime per 6-5.\nLa sua migliore stagione offensiva \u00e8 stata quella del 2003-2004, in cui ha messo a segno 24 gol e 16 assist, per un totale di 40 punti. A fine stagione vinse il Trofeo Frank J. Selke come miglior attaccante difensivo. Ha firmato un contratto con i Detroit Red Wings che lo lega alla franchigia fino alla stagione 2010-2011, dove guadagner\u00e0 in media 1.5 milioni di dollari americani a stagione.\nDalla stagione 2006-2007 \u00e8 stato nominato uno dei capitani alternativi al capitano dei Red Wings, Nicklas Lidstr\u00f6m.\nNazionale.\nCon la nazionale del Canada ha partecipato a tutti gli eventi pi\u00f9 importanti dal 2000, vincendo il Campionato del Mondo 2003. Conta anche la convocazione alle Olimpiadi di Torino 2006. Con la sua nazionale ha gi\u00e0 collezionato 13 punti, suddivisi in 4 goal e 9 assist.\nStatistiche Carriera.\n\"Statistiche aggiornate alla fine del campionato 2007-2008\"\nVita privata.\nKris Draper vive con la sua famiglia a Detroit, ma non perde mai l'occasione di tornare nella sua citt\u00e0 natale, Toronto, per trovare i parenti e gli amici. Fra i suoi hobby cita il calcio, il golf, la \"mountain bike\" e il cinema.\nCuriosit\u00e0.\nDopo avere vinto la Stanley Cup, nel giugno del 2002, Draper ha voluto prendere con s\u00e9 la coppa per portarla al Children's Hospital of Michigan e mostrarla ai bambini dell'ospedale. L'ospedale ospita molti malati terminali, e Kris con il suo gesto, ha ridato il sorriso a molti bambini, seppur per un giorno soltanto."}
{"id": "1667037", "revid": "164044", "url": "https://it.wikipedia.org/wiki?curid=1667037", "title": "Philip Bardsley", "text": ""}
{"id": "1667038", "revid": "1318658", "url": "https://it.wikipedia.org/wiki?curid=1667038", "title": "Giornata della Terra", "text": "La Giornata della Terra (in inglese: Earth Day) \u00e8 il nome usato per indicare il giorno in cui si celebra l'ambiente e la salvaguardia del pianeta Terra. Le nazioni Unite celebrano questa ricorrenza ogni anno, un mese e un giorno dopo l'equinozio di primavera, il 22 aprile. La celebrazione vuole coinvolgere pi\u00f9 nazioni possibili e oggi prendono parte 193 paesi. La Giornata della Terra nacque, in effetti, dalla pubblicazione, nel 1962, del libro manifesto ambientalista Primavera silenziosa , della biologa statunitense Rachel Carson; in seguito, nel 1969, in una conferenza dell'UNESCO a San Francisco, l'attivista per la pace John McConnell propose una giornata per onorare la Terra e il concetto di pace, per prima essere celebrata il 21 marzo 1970, il primo giorno di primavera nell'emisfero settentrionale. Questa giornata di equilibrio della natura \u00e8 stata poi sancita in una proclamazione scritta da McConnell e firmata dal Segretario generale delle Nazioni Unite U Thant. Nata il 4 ottobre 1969 come movimento universitario per sottolineare la necessit\u00e0 della conservazione delle risorse naturali della Terra, nel tempo, la Giornata della Terra \u00e8 divenuta un avvenimento educativo ed informativo. I gruppi ecologisti lo utilizzano come occasione per valutare le problematiche del pianeta: l'inquinamento di aria, acqua e suolo, la distruzione degli ecosistemi, le migliaia di piante e specie animali che scompaiono, e l'esaurimento delle risorse non rinnovabili (carbone, petrolio, gas naturali).\nSi insiste in soluzioni che permettano di eliminare gli effetti negativi delle attivit\u00e0 dell'uomo; queste soluzioni includono il riciclo dei materiali, la conservazione delle risorse naturali come il petrolio e i gas fossili, il divieto di utilizzare prodotti chimici dannosi, la cessazione della distruzione di habitat fondamentali come i boschi umidi e la protezione delle specie minacciate.\nNumerose comunit\u00e0 celebrano la Settimana della Terra, un'intera settimana di attivit\u00e0 incentrate sulle problematiche ambientali.\nTutti, a prescindere dall'etnia, dal genere (maschile o femminile), da quanto guadagnino o in che parte del mondo vivano, hanno il diritto etico a un ambiente sano, equilibrato e sostenibile. La Giornata della Terra si basa saldamente su questo principio. Il 22 aprile del 1970, 20 milioni di cittadini americani, rispondendo a un appello del senatore democratico Gaylord Nelson, si mobilitarono in una storica manifestazione a difesa del nostro pianeta.\nCon gli anni, la Giornata della Terra \u00e8 divenuta un'occasione di confronto tra i leader mondiali affinch\u00e9 vengano adottate strategie comuni e misure concrete per una drastica riduzione delle emissioni dei gas serra, come avvenuto nel 2021 quando il presidente USA Joe Biden ha convocato un vertice speciale per coordinare la lotta al cambiamento climatico.\n2009.\nLa Giornata della Terra nel 2009 ha segnato l'inizio di una grande campagna di sensibilizzazione denominata dagli organizzatori \u201cGreen Generation Campaign\u201d, i cui punti principali sono la ricerca di un futuro basato sulle energie rinnovabili che ponga fine alla nostra comune dipendenza dai combustibili fossili, incluso il carbone. Un impegno personale a un consumo responsabile e sostenibile. La creazione di una \u201ceconomia verde\u201d che tolga la gente dalla povert\u00e0 con la creazione di milioni di \u201cposti di lavoro verdi\u201d e trasformi anche il sistema educativo globale in un sistema educativo \u201cverde\u201d.\nIl 22 aprile 2009, giorno della ricorrenza, \u00e8 l'occasione per migliaia di eventi organizzati in scuole, comunit\u00e0, villaggi e citt\u00e0 in tutto il mondo. In Italia, per il terzo anno consecutivo, a promuovere la manifestazione sar\u00e0 Nata Geo Music, il canale musicale di National Geographic.\nA Roma, in serata, ci fu un grande concerto a Piazza del Popolo, con Ben Harper e altri artisti internazionali e italiani. Nelle sale cinematografiche l'anteprima del film Earth - La nostra Terra prodotto da DisneyNature, un inno alla Terra e alla sua bellezza.\n2010.\nIl 22 aprile 2010 a Roma si tenne un concerto al Circo Massimo a cui presero parte Pino Daniele e i Morcheeba. Fu trasmesso da Nat Geo Channel (canale 710 Sky)\nDopo la campagna del 2010 per il 40\u00ba anniversario della Giornata Mondiale della Terra, l'edizione del 2011 sar\u00e0 organizzata attorno alle \u201cBillion Acts of Green\u201d (Miliardo di azioni verdi). Le \u201cBillion Acts of Green\u201d sono impegni di singoli cittadini, associazioni, aziende, Enti e Governi che puntano a migliorare la vita in maniera sostenibile. L'obiettivo \u00e8 di far registrare un miliardo di azioni prima del Summit della Terra che si terr\u00e0 dal 14 al 16 maggio 2012 a Rio de Janeiro in Brasile per sensibilizzare i Governi che parteciperanno a questo fondamentale appuntamento.\nIn Italia \u00e8 stata avviata una campagna similare chiamata \u201cAzioni del Buon Senso\u201c. Chiunque pu\u00f2 registrare la propria azione direttamente dal sito della Giornata Mondiale della Terra prendendo un impegno concreto che permetta di migliorare l'ambiente. Tutte le azioni registrate saranno inviate all'EDN e contribuiranno ad incrementare le \u201cBillion Acts of Green\u201d.\n2011.\nIl 20 aprile 2011 a Roma il concerto si \u00e8 tenuto a villa Borghese con ospiti come Patty Smith e Carmen Consoli; poi trasmesso il 22 aprile 2011 su Sky Uno.\n2012.\nIl 22 aprile il concerto si \u00e8 tenuto al Palapartenope di Napoli, al quale hanno partecipato Anggun, Enrico Ruggeri, Mario Riso, i Sud Sound System, Pino Scotto ed altri artisti del progetto Rezophonic; \u00e8 stato presentato da Serena Dandini.\nL'obiettivo per la Giornata Mondiale della Terra 2012 era \"Mobilitare il Pianeta\", ovvero una mobilitazione locale di tutti coloro che intendevano aiutare il pianeta. Centinaia le iniziative locali che hanno provveduto alla partecipazione di migliaia di cittadini italiani."}
{"id": "1667040", "revid": "124123", "url": "https://it.wikipedia.org/wiki?curid=1667040", "title": "Sogyal Rinpoche", "text": "Fu un maestro buddhista e lama tibetano, molto noto come autore del bestseller \"Il libro tibetano del vivere e del morire\" (\"The Tibetan Book of Living and Dying\")\n\"Rinpoche\" non \u00e8 un cognome, ma un appellativo usuale per alcuni maestri tibetani, e significa \"prezioso\". Appartiene alla scuola Nyingma del buddhismo tibetano vajrayana.\nBiografia.\nSogyal Rinpoche \u00e8 nato con il nome di \"Sogyal Lakhar\" nel Kham, la regione orientale del Tibet, nel 1947 e venne presto riconosciuto quale reincarnazione di Tert\u00f6n Sogyal (1856-1926), detto anche \"Lerab Lingpa\", un grande \"yogin\" che ebbe tra l'altro notevole influenza sul XIII Dalai Lama. Sogyal Rinpoche trascorse l'infanzia e l'adolescenza sotto la guida di Jamyang Khyentse Ch\u00f6kyi Lodr\u00f6 (1893-1959), uno dei pi\u00f9 grandi maestri del secolo scorso, esponente del movimento \"Rim\u00e9\", ossia non-settario, che fu protagonista di una rinascenza spirituale nel Tibet fra 1800 e 1900.\nA seguito dell'esilio dal Tibet invaso dai cinesi, Sogyal Rinpoche, dopo la morte del suo maestro, studi\u00f2 dapprima in India e poi dal 1971 in Inghilterra a Cambridge. Per qualche anno oper\u00f2 come traduttore di maestri tibetani che cominciavano ad essere invitati in Occidente; tra questi Dudjom Rinpoche (1903-1987) e Dilgo Khyentse Rinpoche (1910-1991), entrambi riconosciuti successivamente quali capi della tradizione Nyingma, ossia la scuola pi\u00f9 antica del Buddhismo tibetano tra le quattro maggiori attualmente esistenti.\nIn seguito Sogyal Rinpoche cominci\u00f2 ad insegnare e cre\u00f2 un'associazione denominata \"Rigpa\", presente oggi in vari Paesi del mondo. Nel 1992 usc\u00ec il suo libro pi\u00f9 famoso, tradotto in 30 lingue e pubblicato in 56 paesi finora, compresa la Cina. Lo sforzo maggiore di Sogyal Rinpoche \u00e8 quello di offrire una \"traduzione\" degli insegnamenti buddhisti alla mentalit\u00e0 occidentale, rendendo disponibile un'antica saggezza per il mondo moderno. In Italia Sogyal Rinpoche ha tenuto alcuni corsi e conferenze nel 2003 e 2005. Attualmente la sua base \u00e8 il centro di Lerab Ling, presso Montpellier in Francia dove \u00e8 stato costruito un tempio, in stile tradizionale ma con elementi moderni, che \u00e8 stato inaugurato dal XIV Dalai Lama nell'agosto 2008.\nGli scandali.\nNel 1994 una donna americana nota come Janice Doe - ma la sua vera identit\u00e0 \u00e8 protetta dal segreto secondo la legge americana - ha accusato Sogyal Rinpoche di abusi sessuali, fisici e mentali. Il caso non \u00e8 mai arrivato davanti ad una corte di giustizia e le parti giunsero ad un accordo extragiudiziale i cui contenuti, per disposizione stessa dell'accordo, sono rimasti segreti e le voci di un favoloso risarcimento economico non hanno mai avuto una base valida. \nSogyal ha sempre respinto le accuse, tuttavia nel 2012 il caso \u00e8 tornato alla ribalta per un video documentario trasmesso dalla TV canadese, intitolato \"In nome dell'illuminazione: scandalo sessuale nella religione\". Il documentario riporta la testimonianza diretta di alcune donne che hanno sub\u00ecto le attenzioni intime del monaco, tutte facenti parte del cosiddetto \"Circolo interno\", un gruppo molto ristretto di donne, tutte giovani e belle.\nAl Circolo interno si accedeva per chiamata diretta ed era considerato un privilegio dovuto ad un \"buon karma\" accumulato in vite precedenti, in quanto la vicinanza stretta col maestro \u00e8 fonte di grandi benedizioni per un discepolo. Tuttavia ben presto chi ne faceva parte comprendevano di dovere in cambio dei \"favori speciali\". La cosa non veniva contestata dalle pi\u00f9 perch\u00e9 il \"Maestro\" nella tradizione buddista viene considerato \"cos\u00ec al di sopra di un uomo comune\" che qualsiasi cosa viene chiesto al discepolo \u00e8 da eseguire senza opporsi, convinti della sua bont\u00e0 e dell'impossibilit\u00e0 da parte di un \"uomo comune\" di capire le motivazioni profonde di tale richiesta.\nQueste donne tuttavia si sono ribellate alla evidente contraddizione tra l'insegnamento dato dal Lama (anche se va ricordato che Sogyal non \u00e8 un monaco buddhista ordinato ma un lama laico, seppure molti discepoli hanno sottolineato che questo comportamento, come quello di alcuni monaci che in passato abusarono del loro potere, getta comunque discredito sul buddhismo), e le richieste di scambi di natura sessuale, e hanno denunciato l'accaduto. Una lettera \u00e8 stata inviata anche al Dalai Lama con richiesta di spiegazioni riguardo al comportamento del lama, ma nessuna risposta ufficiale \u00e8 inizialmente giunta dalla massima autorit\u00e0 del buddhismo tibetano (seppur a capo della scuola Gelug che non \u00e8 quella di Sogyal). \nUlteriori scandali, relativi ad abusi sessuali, violenze psicologiche e fisiche (il lama avrebbe molestato alcune allieve, inoltre avrebbe problemi di gestione della rabbia, avendo secondo la lettera insultato e maltrattato fisicamente diversi studenti, monaci e monache, ad esempio tirando loro addosso vari oggetti), sono emersi attraverso una lettera di alcuni discepoli nel luglio 2017. Questi comportamenti avrebbero superato anche la cosiddetta \"pazza saggezza\", ovvero comportamenti eccentrici e fuori dalla righe tipici di alcuni maestri della scuola Nygma, ma volti a scardinare le convenzioni mentali, per sconfinare in abusi e comportamenti sessuali scorretti veri e propri. Finora nessun nuovo procedimento legale \u00e8 stato intentato contro il lama.\nSogyal ha annunciato subito dopo, tramite i portavoce della Rigpa, di voler entrare in un periodo di \"ritiro e riflessione\", pur non ammettendo gli abusi. Il 1\u00ba agosto 2017 il Dalai Lama ha stigmatizzato pubblicamente il comportamento attribuito a Sogyal, pur definendolo come uno dei suoi migliori amici, e ha espresso rammarico per la sua \"caduta in disgrazia\" causata da questi atteggiamenti.\nPer non danneggiare l'immagine del proprio gruppo ulteriormente, l'11 agosto 2017 Sogyal Rinpoche si \u00e8 dimesso dall'incarico di direttore spirituale dell'associazione Rigpa, a causa dello scandalo e di problemi di salute.\nMalattia e morte.\nNell'ottobre 2017 \u00e8 stato reso noto che Sogyal Rinpoche soffre da tempo di cancro al colon. Il 27 agosto 2019 \u00e8 stato ricoverato urgentemente in un ospedale di Bangkok per un'embolia polmonare.\n\u00c8 deceduto il 28 agosto alle ore 13.00 thailandesi, all'et\u00e0 di 72 anni.\nIl pensiero.\nIl cuore dei suoi insegnamenti \u00e8 la dottrina Dzogchen, usualmente tradotta \u00ab\"Grande Perfezione\"\u00bb, portata in Tibet nel IX secolo dal grande insegnante indiano Padmasambhava, considerato il secondo Buddha dai tibetani. Sogyal Rinpoche sostiene che imparare a meditare \u00e8 il dono pi\u00f9 grande che possiamo fare a noi stessi in questa vita, poich\u00e9 soltanto tramite la meditazione si pu\u00f2 arrivare a scoprire la vera natura di noi stessi e delle cose, della mente e dell'intero universo. La pratica meditativa \u00e8 lo strumento indispensabile per vivere e morire bene, ed \u00e8 la via che conduce al Risveglio, seguendo i passi del Buddha \u015a\u0101kyamuni e dei grandi maestri passati.\nComparsa quale attore.\nNel 1993 ha recitato la parte del monaco buddista Kenpo Tenzin nel film il \"Piccolo Buddha\" di Bernardo Bertolucci."}
{"id": "1667041", "revid": "1568601", "url": "https://it.wikipedia.org/wiki?curid=1667041", "title": "Cratere Haughton", "text": "Il cratere Haughton \u00e8 un cratere meteoritico situato nella parte occidentale dell'isola di Devon nel nord del Canada.\nIl cratere ha circa 23\u00a0km di diametro e un'et\u00e0 di 39 milioni di anni (tardo Eocene). Il meteorite che l'ha originato ha un diametro stimato di circa 2\u00a0km. L'isola di Devon \u00e8 composta da scisto risalente al paleozoico e da siltite su uno strato di gneiss. Quando si form\u00f2 il cratere lo scisto e la siltite vennero spazzate dall'impatto e venne esposto lo strato sottostante, sono stati identificati materiali appartenenti a strati profondi 1700 metri."}
{"id": "1667043", "revid": "1573940", "url": "https://it.wikipedia.org/wiki?curid=1667043", "title": "Tsuide ni tonchinkan", "text": " \u00e8 un manga umoristico di Koichi Endo apparso per la prima volta nel 1984 sulla rivista giapponese \"Sh\u014dnen Jump\" di Sh\u016beisha e successivamente serializzato in 18 volumi tra il 1985 e il 1989. Il manga \u00e8 stato adattato ad una serie televisiva di 43 puntate apparsa su Fuji Television a partire da 10 ottobre 1987."}
