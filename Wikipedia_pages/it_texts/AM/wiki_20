{"id": "1626242", "revid": "729019", "url": "https://it.wikipedia.org/wiki?curid=1626242", "title": "Rockin' in My Outer Space", "text": "Rockin' in My Outer Space \u00e8 il nono album in studio del gruppo musicale Helix, uscito nel 2004 per l'etichetta discografica Dirty Dog Records."}
{"id": "1626244", "revid": "118485077", "url": "https://it.wikipedia.org/wiki?curid=1626244", "title": "Scuola Enrico Mattei", "text": "La Scuola Enrico Mattei viene fondata nel 1957 con il nome di \"Scuola di Studi Superiori sugli Idrocarburi\" dal primo presidente di Eni, Enrico Mattei, al quale sar\u00e0 poi dedicata qualche anno dopo la sua scomparsa. La scuola costituisce un'esperienza di formazione post-laurea, in collegamento con paesi esteri e del terzo mondo.\nNel 1991 il corso di formazione ha assunto la denominazione di \"Master in Economia dell'energia e dell'ambiente\" (MEDEA)."}
{"id": "1626249", "revid": "30610", "url": "https://it.wikipedia.org/wiki?curid=1626249", "title": "Pontagna", "text": "Pontagna \u00e8 una frazione del comune di Tem\u00f9, in alta Val Camonica, provincia di Brescia. Fu comune autonomo fino al 1927.\nGeografia fisica.\nPontagna \u00e8 situata a est di Tem\u00f9 e dista circa 2\u00a0km da Ponte di Legno.\nL'ambiente \u00e8 prevalentemente boschivo montuoso, con zone di pianoro.\nIl paese \u00e8 attraversato dal fiume Oglio.\nMonumenti e luoghi d'interesse.\nLe chiese di Pontagna sono:\nSociet\u00e0.\nTradizioni e folclore.\nGli sc\u00fct\u00fcm sono nei dialetti camuni dei soprannomi o nomiglioli, a volte personali, altre indicanti tratti caratteristici di una comunit\u00e0. Quello che contraddistingue gli abitanti di Pontagna \u00e8 \"S\u00ecnghegn\" (\"zingari\") o \"str\u00f2lec\".\nOgni anno viene svolta anche la Sagra e la Tradizionale fiera del bestiame e le bancarelle che svolge dal 7 al 9 settembre."}
{"id": "1626254", "revid": "123567", "url": "https://it.wikipedia.org/wiki?curid=1626254", "title": "Poia (Ponte di Legno)", "text": ""}
{"id": "1626259", "revid": "31886", "url": "https://it.wikipedia.org/wiki?curid=1626259", "title": "Putna", "text": "Putna \u00e8 un comune della Romania di 3.751 abitanti, ubicato nel distretto di Suceava, nella regione storica della Bucovina.\nIl comune \u00e8 formato dall'unione di due villaggi: Gura Putnei e Putna.\nIl Monastero di Putna.\nIl Monastero di Putna \u00e8 uno dei pi\u00f9 importanti complessi monastici ortodossi della Romania. Venne fatto edificare da \u015etefan cel Mare tra il 1466 ed il 1469 per celebrare la sua vittoria sugli Ottomani a Kilia (oggi una citt\u00e0 dell'Ucraina) nel 1465.\nCompletato in soli tre anni, il monastero dovette per\u00f2 attendere un altro anno prima di venire consacrato, in quanto il Principe era impegnato in altri scontri con gli Ottomani: la cerimonia di consacrazione avvenne il 3 settembre 1470, alla presenza di \u015etefan cel Mare e di tutta la sua famiglia.\nSecondo alcune cronache il sito del monastero era in precedenza occupato da una fortezza ed il Principe, per dotarlo di una rendita, acquist\u00f2 il villaggio di Vicovu de Sus per fargliene dono.\nLa chiesa attuale venne praticamente ricostruita tra il 1653 ed il 1662 ad opera del Principe Vasile Lupu e dei suoi successori.\nOggi il Monastero di Putna \u00e8 un'attrattiva turistica, sia per la sua importanza artistica sia per il fatto che ospita la tomba di \u015etefan cel Mare e di molti membri della sua famiglia."}
{"id": "1626260", "revid": "729019", "url": "https://it.wikipedia.org/wiki?curid=1626260", "title": "Get Up! (Helix)", "text": "Get Up! \u00e8 il decimo album in studio dei Helix, uscito nel 2006 per l'Etichetta discografica Dirty Dog Records.\nSi tratta di una pre-realizzazione del disco \"The Power of Rock and Roll\" che verr\u00e0 pubblicato l'anno successivo. Questa edizione verr\u00e0 stampata in tiratura limitata e contiene solo alcune delle tracce presenti nel vero e proprio album \"The Power Of Rock And Roll\"."}
{"id": "1626261", "revid": "767487", "url": "https://it.wikipedia.org/wiki?curid=1626261", "title": "A Dot of Black in the Blue of Your Bliss", "text": "A Dot of Black in the Blue of Your Bliss \u00e8 un album di Magne Furuholmen.\nIl disco.\nL'album \u00e8 stato registrato nel 2007 e vede, come per il precedente (Past Perfect Future Tense del 2004), la collaborazione di Guy Berryman dei Coldplay. Questo album viene realizzato inizialmente (a febbraio 2008)in edizione limitata con una tiratura di sole 300 copie.\nOgni copia ha copertina personalizzata poich\u00e9 pitturata a mano a gennaio 2008 dall'artista e comprende: vinile di alta qualit\u00e0, CD con gli stessi brani del vinile ed un video nel quale si pu\u00f2 vedere come le copie sono state dipinte e la presentazione al premio nobel Al Gore dell'opera \"Climax\" realizzata in occasione della premiazione dei nobel del 2008 da Magne Furuholmen stesso. \nI sei brani contenuti in questo album sono anche stati messi dall'artista a disposizione come download gratuito sulla sua pagina ufficiale di MySpace.\nIl 19 maggio 2008 l'album viene pubblicato su regolare CD nel Regno Unito ed il 26 dello stesso mese in Norvegia. Le tracce sono anche disponibili internazionalmente come download digitali ed acquistabili attraverso i negozi preposti."}
{"id": "1626265", "revid": "767487", "url": "https://it.wikipedia.org/wiki?curid=1626265", "title": "Mushishi (film)", "text": ", conosciuto a livello internazionale anche come Bugmaster, \u00e8 un film del 2006 diretto da Katsuhiro \u014ctomo e interpretato tra gli altri da Y\u016b Aoi. Il film \u00e8 il live action della serie omonima di manga e anime firmati Yuki Urushibara. Presentato alla 63\u00aa Mostra internazionale d'arte cinematografica di Venezia, in Italia non \u00e8 mai stato distribuito.\nTrama.\nGinko \u00e8 un giovane viaggiatore dai capelli bianchi che incappato in una bufera di neve si ferma presso un villaggio per trovare riparo. Viene accolto in una casa e non appena rivela di essere un Mushishi, un cacciatore di Mushi, gli viene richiesto di curare alcune persone del luogo affette da perdita d'udito. Ginko spiega loro che alcuni Mushi, creature eteree simili ad insetti filiformi, si nutrono di suoni e fanno il nido direttamente nelle orecchie degli uomini. Dopodich\u00e9 cura i presenti e una bambina succube di un Mushi ancora peggiore e riparte per il suo viaggio.\nRicevuto un messaggio da parte di Tanyu, che chiede di vederlo immediatamente, l'uomo riparte in compagnia di un altro viaggiatore in cerca di un particolare arcobaleno da catturare e rinchiudere nella sua giara. Arrivati presso la casa di Tanyu scoprono che il Mushi che affligge da sempre la ragazza ormai l'ha costretta praticamente alla paralisi, come una gangrena che pietrifica le membra. Questo si ripercuote sull'attivit\u00e0 della giovane, scrivere attraverso il suo potere l'archivio di tutti i Mushi affrontati e sconfitti dai Mushishi.\nIn questa occasione Ginko scopre che una donna dai capelli bianchi ha fatto visita presso la casa per raccontare come ha sconfitto un temibile Mushi e di come lo stesso giorno ha perso il bambino che viveva con lei. Il fatto che il Mushi della storia della donna si chiamava proprio Ginko, spinge il Mushishi a rimettersi in viaggio in cerca della misteriosa donna, in grado forse di svelargli il suo passato."}
{"id": "1626269", "revid": "767487", "url": "https://it.wikipedia.org/wiki?curid=1626269", "title": "Barbie principessa dell'isola perduta", "text": "Barbie principessa dell'isola perduta (\"Barbie as the Island Princess\") \u00e8 un film d'animazione in computer grafica del 2007 diretto da Greg Richardson, distribuito direttamente per il mercato home video.\nTrama.\nRo \u00e8 una bambina di sei anni che naufraga su di un'isola deserta in seguito ad una violenta tempesta, e che viene trovata da degli animali (l'elefantina Tika, il pavone \"di sangue reale\" Azul e il panda rosso Sagi) che da quel momento la crescono con amore. Negli anni, Ro impara a parlare con gli animali ma non ricorda nulla del suo passato precedente al naufragio, incluso il suo nome: gli unici indizi che ha sono un baule malandato sulla cui targhetta \u00e8 inciso \"Ro\", e una bandiera verde a brandelli con lo stemma di una rosa bianca. La sua vita quando, dieci anni dopo il naufragio, sull'isola arriva il principe Antonio, desideroso di esplorare terre sconosciute. Antonio s'innamora di Ro a prima vista, tanto da volerla invitare al suo regno, Apollonia; Ro accetta, incuriosita dal mondo esterno e dalle sue origini, portandosi anche i suoi amici animali, il cui linguaggio \u00e8 comprensibile solo a lei.\nAd Apollonia, Antonio presenta Ro alle sue sorelline Rita, Sofia e Gina, e poi ai suoi genitori, i sovrani Peter e Danielle; Ro fa subito amicizia con Tallulah, la scimmietta della regina. I genitori di Antonio gli comunicano di aver combinato un matrimonio fra lui e la principessa Luciana, venuta per l'occasione insieme alla madre, la regina Ariana; quest'ultima, per\u00f2, vuole questo matrimonio solo per vendicarsi del re Peter dato che in passato i genitori della stessa Ariana complottarono per uccidere la famiglia reale, e perci\u00f2 vennero relegati in una fattoria. In cuor suo neanche Luciana vorrebbe sposarsi, perch\u00e9 desidera farlo con un uomo che l'ami veramente, ma la madre denigra i suoi desideri e la spinge a mantenere l'impegno preso.\nAntonio e Luciana passano del tempo insieme discutendo dei propri interessi, capendo di avere ben poco in comune. Seppur dispiaciuta per il loro imminente matrimonio, Ro accetta di partecipare al ballo reale; mentre balla con Antonio, per\u00f2, decide che la cosa migliore da fare sia tornare all'isola. Lui comunica al padre che intende rinunciare alla corona, poi lascia un messaggio a Ro in cui le chiede di scappare insieme; tuttavia, il messaggio viene sottratto da Tika, molto gelosa della sua amica. Ariana, per evitare che Ro possa impedire le nozze, e vedendo peraltro la titubanza di Luciana, ordina ai suoi topi Nat, Pat e Matt di mettere nel cibo di tutti gli animali una polvere soporifera per addormentarli, dandone la colpa alla giovane perch\u00e9 la polvere deriva da una pianta detta Erba del Tramonto originaria dei Mari del Sud, inclusa l'isola dove viveva Ro. Quest'ultima viene a sapere della situazione creatasi grazie a una rondine e si appresta a preparare l'antidoto, ma viene arrestata insieme a Tika, Sagi e Azul, ritenuti responsabili di aver diffuso in tutto il regno un grave contagio.\nDurante le ore di prigione anche ad Azul viene portato del cibo soporifero con Erba del Tramonto, che lo fa sprofondare nel sonno. Nel frattempo Antonio, saputo dell'arresto di Ro, affronta il padre che per\u00f2 gli propone un patto: scarcerer\u00e0 la ragazza solo se torner\u00e0 alla sua isola e se lui acconsentir\u00e0 a sposare la principessa Luciana. Seppur a malincuore, il principe accetta, e Ro viene imbarcata insieme ai suoi amici su una nave. Prima dell'imbarco Ariana, sempre pi\u00f9 decisa a sbarazzarsi della ragazza, corrompe il capitano della nave in modo che getti in mare Ro e i suoi amici: l'uomo ubbidisce, e mentre la ragazza chiede aiuto, ricorda la notte in cui era naufragata la prima volta, e rammenta cos\u00ec il suo vero nome: Rosella. A quel punto giungono alcuni delfini che la riportano nel regno, dove il matrimonio sta per avere luogo. A palazzo, Ro si affretta a preparare l'antidoto, ma viene avvertita dalla rondine che ha visto Ariana mettere l'Erba del Tramonto anche sul banchetto nuziale; una volta preparato l'antidoto, Ro viene sorpresa dalle guardie reali, ma fa in tempo ad affidare a Sagi la ciotola per andare a svegliare Tallulah. Intanto Tika irrompe al matrimonio e chiama in aiuto Antonio: il principe accorre in suo aiuto insieme a tutti i presenti e finalmente Ro rivela che in realt\u00e0 era stata Ariana ad addormentare gli animali. Nessuno per\u00f2 crede alle sue parole, finch\u00e9 non interviene Luciana che, stufa di obbedire agli ordini della madre, ammette che quest'ultima le ha ordinato di non mangiare la torta nuziale, senza per\u00f2 spiegarle il vero motivo (infatti la donna aveva spacciato alla figlia l'ordine per un atto di buona educazione, invece aveva sparso l'erba per far addormentare tutti i presenti tranne s\u00e9 stessa e la figlia).\nAriana tenta la fuga ma, con l'intervento di Ro e Tika, viene infine bloccata finendo in un recinto di maiali. Luciana, poich\u00e9 buona e sincera, decide di non sposare il principe, anche perch\u00e9 desidera un uomo che la ami veramente; cos\u00ec Antonio \u00e8 libero di chiedere la mano di Ro, la quale gli dice infine di chiamarsi Rosella. Una degli invitati al precedente matrimonio, la vedova regina Marissa, rivela di aver avuto una figlia di nome Rosella, e diventa cos\u00ec chiaro che in realt\u00e0 Ro \u00e8 una principessa. Rosella e Antonio si sposano e partono in viaggio di nozze insieme ai loro amici animali.\nColonna sonora.\nLa colonna sonora, diretta da Arnie Roth, \u00e8 stata registrata dall'Orchestra Filarmonica Ceca e dalla Chamber Orchestra of Europe. I brano sono stati scritti da Megan Cavallari, Amy Powers e dal produttore esecutivo Rob Hudnut."}
{"id": "1626271", "revid": "767487", "url": "https://it.wikipedia.org/wiki?curid=1626271", "title": "R\u0103d\u0103\u0219eni", "text": "R\u0103d\u0103\u0219eni \u00e8 un comune della Romania di 4.415 abitanti, ubicato nel distretto di Suceava, nella regione storica della Moldavia.\nIl comune \u00e8 formato dall'unione di 3 villaggi: L\u0103m\u0103\u0219eni, Pocoleni, R\u0103d\u0103\u0219eni."}
{"id": "1626272", "revid": "287204", "url": "https://it.wikipedia.org/wiki?curid=1626272", "title": "Radaseni", "text": ""}
{"id": "1626273", "revid": "599013", "url": "https://it.wikipedia.org/wiki?curid=1626273", "title": "Natal'ja Nazarova", "text": "Biografia.\nDopo aver ottenuto il record personale con il tempo di 49\"65 appena una quindicina di giorni prima, Nazarova arriv\u00f2 alle Olimpiadi del 2004 fuori forma, riuscendo a conquistare la finale ma classificandosi solo all'8\u00ba posto con il tempo di 50\"65.\nI maggiori successi li ha ottenuti come membro della squadra russa nella staffetta 4\u00d7400\u00a0m, con un argento e un bronzo olimpico, un oro, un argento e un bronzo mondiale nonch\u00e9 5 ori e un argento ai mondiali indoor. A livello individuale ha conquistato due titoli mondiali indoor (2003 e 2004) e si \u00e8 classificata al quarto posto ai Mondiali outdoor del 2003.\nL'8 gennaio 2004 \u00e8 riuscita a conquistare il record del mondo nell'insolita prova dei 500\u00a0m ai Mondiali indoor, che resisteva ormai da 16 anni, con il tempo di 1 minuto 7 secondi e 36 centesimi, soffiandolo alla sua connazionale Ol'ga Nazarova."}
{"id": "1626275", "revid": "1776051", "url": "https://it.wikipedia.org/wiki?curid=1626275", "title": "The Power of Rock and Roll", "text": "The Power of Rock and Roll \u00e8 l'undicesimo album in studio degli Helix, uscito nel 2007 per l'Etichetta discografica EMI/Sanctuary Records."}
{"id": "1626280", "revid": "599013", "url": "https://it.wikipedia.org/wiki?curid=1626280", "title": "Th\u00e9atre des Champs-Elys\u00e9es", "text": ""}
{"id": "1626281", "revid": "287204", "url": "https://it.wikipedia.org/wiki?curid=1626281", "title": "Fusciacca", "text": "La fusciacca \u00e8 un accessorio di abbigliamento costituito da una lunga sciarpa, talvolta con frange, che si annoda sui fianchi o intorno alla vita come una fascia.\nUniformi.\nUna fusciacca azzurra, portata sotto il cinturone, \u00e8 caratteristica dell'uniforme della Legione straniera francese."}
{"id": "1626282", "revid": "810736", "url": "https://it.wikipedia.org/wiki?curid=1626282", "title": "Servizio di allarme del traffico aereo", "text": "Il servizio di allarme (in lingua inglese Alerting Service, abbreviato con la sigla ALRS), \u00e8 uno dei servizi del traffico aereo forniti dagli enti del traffico aereo di ogni Stato appartenente all'ICAO. Secondo la definizione ufficiale dell'ICAO, \u00e8 un \"servizio fornito per notificare agli appropriati organismi l'esistenza di aeromobili che necessitano di ricerca e soccorso, e per assistere tali organismi come necessario\".\nFornitura del servizio di allarme.\nIl servizio di allarme deve essere fornito:\nAi voli VFR senza piano di volo, il servizio di allarme \u00e8 fornito solo per le parti di volo condotte in spazi aerei di classe C e D.\nAi voli VFR senza piano di volo che operano in spazi aerei di classe E e G, il servizio di allarme viene fornito, per quanto possibile, solo nei casi in cui si riceva comunicazione che l'efficienza operativa dell'aeromobile \u00e8 compromessa e che il volo necessita di ricerca e/o soccorso. Per questi stessi voli, il servizio di allarme non sar\u00e0 attivato in caso di omissione di un riporto di posizione preannunciato dal pilota, n\u00e9 in caso di tentativo senza successo da parte di un operatore ATS di stabilire un contatto radio con un aeromobile per fornirgli informazioni.\nAttivazione.\nLe torri di controllo di aeroporto hanno la responsabilit\u00e0 di allertare i servizi di soccorso e antincendio, secondo il \"piano di emergenza aeroportuale\", ogni qualvolta:\nNel caso in cui un aeromobile si trovi in emergenza mentre \u00e8 controllato da una torre di controllo di aeroporto o da un centro di controllo di avvicinamento, tale Ente deve avvisare immediatamente l'ACC responsabile. I FIC e gli ACC devono servire da centri di raccolta e di smistamento delle informazioni relative allo stato di emergenza di un aeromobile che vola entro la FIR o area di controllo di responsabilit\u00e0, all'appropriato Centro di ricerca e soccorso (in inglese, \"Search And Rescue\", abbreviato in \"SAR\").\nAzioni di notifica al SAR.\nGli Enti ATS devono notificare immediatamente al SAR che un aeromobile \u00e8 in stato di emergenza in accordo a determinate fasi, che terminano immediatamente quando non esiste alcun dubbio sulla sicurezza dell'aeromobile o dei suoi occupanti.\nFase di Incertezza (INCERFA).\nLa fase di incertezza \u00e8 una situazione in cui esiste incertezza sulla sicurezza degli aeromobili e dei suoi occupanti. Convenzionalmente \u00e8 chiamata INCERFA.\nUna fase di incertezza si ha quando:\nDopo la comunicazione al Centro SAR, l'Ente ATS responsabile deve effettuare successivi tentativi di stabilire le comunicazioni con l'aeromobile o ricerche presso altre fonti pertinenti.\nFase di Allarme (ALERFA).\nLa fase di allarme \u00e8 una situazione durante la quale sussista apprensione per la sicurezza di un aeromobile e dei suoi occupanti. Convenzionalmente \u00e8 chiamata ALERFA.\nUna fase di allarme si ha quando:\nDopo la comunicazione al SAR, l'Ente ATS responsabile deve effettuare successivi tentativi di stabilire le comunicazioni con l'aeromobile e ricerche a pi\u00f9 largo raggio.\nLa fase di allarme viene comunque iniziata quando si sa o si presume che un aeromobile sia soggetto a un atto illegale.\nFase di Pericolo (DETRESFA).\nLa fase di pericolo \u00e8 una situazione in cui vi \u00e8 una ragionevole certezza che un aeromobile e i suoi occupanti sono minacciati da grave ed imminente pericolo o che necessitano di assistenza immediata. Convenzionalmente \u00e8 chiamata DETRESFA.\nUna fase di pericolo si ha quando:\nL'Ente ATS responsabile deve notificare immediatamente al servizio SAR e assistere come necessario. La fase di pericolo dura fino a quando il SAR dichiara la fine dello stato di emergenza.\nContenuto della notifica al SAR.\nLa notifica al SAR deve contenere le seguenti informazioni, se disponibili, nel seguente ordine:"}
{"id": "1626289", "revid": "149587", "url": "https://it.wikipedia.org/wiki?curid=1626289", "title": "Porta Spagnola (Augusta)", "text": ""}
{"id": "1626297", "revid": "3082", "url": "https://it.wikipedia.org/wiki?curid=1626297", "title": "Legio XIV Gemina", "text": ""}
{"id": "1626303", "revid": "196159", "url": "https://it.wikipedia.org/wiki?curid=1626303", "title": "Marmo di Vezza", "text": "Il marmo di Vezza \u00e8 una variet\u00e0 di marmo che veniva estratto in val Camonica, in Lombardia, presso il comune di Vezza d'Oglio. Ha un colore biancastro, la grana medio-fine ed i suoi componenti sono calcite con raro quarzo. \u00c8 stato usato soprattutto nella costruzione di luoghi di culto."}
{"id": "1626310", "revid": "2184720", "url": "https://it.wikipedia.org/wiki?curid=1626310", "title": "Toda joia toda beleza", "text": "Toda joia toda beleza \u00e8 una canzone del gruppo musicale italiano Roy Paci &amp; Aretuska, a cui ha collaborato anche il cantante francese Manu Chao. Il brano \u00e8 estratto dall'album \"SuoNoGlobal\" e pubblicato nel 2007.\n\u00c8 stata utilizzata come sigla della trasmissione televisiva \"Zelig Circus\".\nInoltre, nel 2007 diventa la colonna sonora del film Natale in crociera.\nNuova versione.\nToda joia toda beleza \u00e8 una canzone di Roy Paci &amp; Aretuska, a cui ha collaborato anche il girl group statunitense Fifth Harmony, pubblicata il 1\u00ba ottobre 2015."}
{"id": "1626312", "revid": "112611481", "url": "https://it.wikipedia.org/wiki?curid=1626312", "title": "Chiesa vetero cattolica dell'Unione di Utrecht in Italia", "text": "Le Chiese vetero cattoliche dell'Unione di Utrecht sono chiese cattoliche nazionali in piena comunione (\"full communion\") con la Comunione anglicana (i membri del clero delle due comunioni hanno il permesso di concelebrare, di amministrare i sacramenti in entrambe le chiese).In Italia vi sono diverse Parrocchie vetero-cattoliche, che per\u00f2 non appartengono all'Unione di Utrecht e fanno quindi capo alla Chiesa anglicana o a quella Episcopale, pur mantenendo la loro specifica identit\u00e0 e struttura, e restando in contatto con l'Unione di Utrecht.A Bolzano vi \u00e8 una comunit\u00e0 vetero-cattolica dell'Unione di Utrecht sotto la giurisdizione della diocesi austriaca che celebra in lingua tedesca e italiana. \u00c8 possibile assistere alle celebrazioni in lingua italiana a Lugano, nel Canton Ticino.\nLiturgia.\nLa messa ha ampio respiro ecumenico.\nLe differenze pi\u00f9 evidenti nella liturgia della messa sono:\nNessuno \u00e8 escluso dai sacramenti, tutti i battezzati possono riceverli accostandosi con fede.\nArticoli collegati.\nVetero-cattolicesimo"}
{"id": "1626315", "revid": "119751227", "url": "https://it.wikipedia.org/wiki?curid=1626315", "title": "Regione di Atsimo-Atsinanana", "text": "La regione di Atsimo-Atsinanana \u00e8 una regione della provincia di Fianarantsoa, nel Madagascar sud-orientale.\nIl capoluogo della regione \u00e8 Farafangana.\nHa una popolazione di 621.200 abitanti distribuita su una superficie di 18.863\u00a0km\u00b2.\nSuddivisione amministrativa.\nLa regione \u00e8 suddivisa in cinque distretti:"}
{"id": "1626317", "revid": "633110", "url": "https://it.wikipedia.org/wiki?curid=1626317", "title": "Type 38 (fucile)", "text": "Il Type 38 \u00e8 stato un fucile d'ordinanza a otturatore girevole-scorrevole della famiglia Arisaka, progettato nei primi anni del XX secolo dall'Impero giapponese, in sostituzione del poco efficiente Type 30. Fu prodotto in oltre tre milioni di esemplari e serv\u00ec l'esercito imperiale nipponico fino al termine della seconda guerra mondiale, dimostrandosi un'arma affidabile e robusta ma dal modesto potere d'arresto.\nStoria.\nL'Impero giapponese adott\u00f2 un primo fucile moderno nel 1880: il fucile Murata Type 13, un'arma monocolpo calibro 11 mm. Fu rimpiazzato sette anni pi\u00f9 tardi da un modello a ripetizione calibro 8\u00a0mm, munito di serbatoio sotto la canna sullo stile del fucile Lebel francese, nato in quell'epoca. Gli succedette, nel 1897, il fucile Type 30 in 6,5 \u00d7 50 mm con cartuccia caricata con le nuove polveri infumi. L'azione di quest'arma era una combinazione dei sistemi Mauser spagnolo per quanto riguardava l'otturatore e l'alimentazione e il resto ripreso dal sistema Mannlicher.\nNel 1902 la marina imperiale adott\u00f2 un'arma simile, leggermente modificata: il Type 35, munito di un copriculatta che si apriva da dietro in avanti indipendente dall'otturatore.\nIl conflitto russo-giapponese del 1904/1905 evidenzi\u00f2 i difetti del sistema, che fu profondamente modificato dall'inventore. Il risultato fu il fucile Arisaka Type 38, adottato nel 1905, la cui distribuzione all'esercito cominci\u00f2 due anni pi\u00f9 tardi. Il suo otturatore, a differenza di quello del Type 30, era ancora pi\u00f9 simile a quello del Mauser tedesco.\nIl modello 38 fu fino al 1941, da:\nDescrizione.\nLa cassa comprende un fusto lungo, un calcio a impugnatura mezza pistola - costituita da due elementi collegati - e un guardamano che ricopre parzialmente la canna, unito alla cassa per mezzo di una fascetta di metallo piatto.\nLa canna \u00e8 a sezione rotonda, un terzo della sua bacchetta di pulizia \u00e8 alloggiata all'estremit\u00e0 del fusto. L'interno della canna ha sei rigature destrorse.\nLa scatola di culatta \u00e8 aperta nella parte alta. L'otturatore ha una leva d'armamento dritta, che termina con un pomello.\nL'otturatore si compone di un solo elemento cilindrico con due tenoni di chiusura posti in testa, pi\u00f9 il terzo posizionato posteriormente nella parte bassa. Un copri otturatore in lamiera, che si muove insieme all'otturatore, chiude automaticamente la finestra di alimentazione.\nIl serbatoio, sotto l'otturatore, contiene 5 cartucce in posizione bifilare.\nIl tappo di culatta svolge la funzione di sicurezza. Orientato di 45 gradi verso destra, blocca il percussore e l'otturatore.\nGli organi di mira sono formati da un mirino e da un alzo a cursore graduato da 500 a 2400\u00a0m.\nL'arma era in dotazione alla fanteria dell'esercito e della marina imperiale e utilizzava la sciabola-baionetta Type 30: quando inastata il fucile misurava 1.670\u00a0mm.\nVarianti.\nCarabina Type 38.\nUna versione accorciata, destinata alla cavalleria, al genio militare, alla sussistenza ed alle altre truppe di seconda linea, entr\u00f2 in servizio contemporaneamente al Type 38 standard. La canna era lunga 487\u00a0mm, con una lunghezza totale dell'arma di 966\u00a0mm ed un peso di 3,3\u00a0kg. Il fucile era privo di baionetta, e fu prodotto da diversi stabilimenti:\nType 38 da cavalleria.\nAlla fine degli anni trenta un numero sconosciuto di Type 38 standard fu convertito in \"fucile da cavalleria\" presso l'Arsenale di Nagoya. La canna era accorciata da 794\u00a0mm a 635\u00a0mm, la cassa ridotta in proporzione, mentre il paramano conservava la lunghezza originale. il risultato finale era un Type 38, simile al Type 99 Arisaka. La designazione \"fucile da cavalleria\" era inusuale in un periodo in cui la cavalleria era in declino ed \u00e8 pi\u00f9 probabile che fosse destinato in realt\u00e0 alle truppe di seconda linea. La produzione totale \u00e8 stimata in circa 100.000 conversioni.\nCarabina Type 44.\nLa parte posteriore rispetto alla fascetta era identica alla Carabina Type 38; dalla fascetta in avanti invece l'arma era completamente diversa: presentava una baionetta ripiegabile nel fusto, bocchino metallico, gancio di impilamento sul lato sinistro del bocchino e grandi alette di protezione del mirino. Questo modello fu introdotto nel 1911, in tre differenti sottovarianti, che differivano per le misure del bocchino e per la posizione delle viti.\nFucile di precisione Type 97.\nNel 1937, dopo diversi collaudi, l'esercito adott\u00f2 ufficialmente la versione da tiratore scelto del Type 38, denominata Type 97 dalle ultime due cifre del corrente anno imperiale, il 2597. Rispetto al normale fucile montava un mirino telescopico da 2,5 o 4 ingrandimenti con guaina in gomma, disassato sul lato sinistro e assicurato a un'apposita piastrina; un meccanismo a leva permetteva di attaccare (quando girata a destra) o rimuovere (quando girata a sinistra) il mirino, di norma conservato in un proprio astuccio. Inoltre la maniglia d'armamento dell'otturatore non era dritta ma piegata verso il basso.\nIl Type 97 cominci\u00f2 a essere costruito dall'arsenale di Kokura nel 1937 e fino al 1939 furono completati circa 8.000 pezzi; nel 1938 anche quello di Nagoya produsse l'arma, fino al 1943 (pi\u00f9 o meno 14.500 esemplari).\nT65.\nIl \"fucile da fanteria 65\" (\u516d\u4e94\u6b65\u69cd) era una copia del Type 38 standard realizzata nell'Arsenale di Taiyuan dalla fine degli anni venti ai primi anni trenta per il signore della guerra della provincia dello Shanxi, Yan Xishan. La produzione \u00e8 stimata in 108.000 pezzi.\nType 918.\nErano una famiglia di fucili copie del Type 38, prodotte dall'Arsenale dell'esercito della Manciuria meridionale, conosciuto come Arsenale 918, di cui per\u00f2 si conosce poco. Secondo le fonti cinesi, questi fucili erano prodotti in Cina per il Giappone. Le armi non portavano il simbolo imperiale del Crisantemo, ma il simbolo del cuore e sotto la scritta Type 918 (\u4e5d\u4e00\u516b\u5f0f). Inoltre erano dotate di baionetta pieghevole simile a quella del Type 44. Il 918 sta per la data 18 settembre 1931, giorno dell'Incidente di Mukden.\nCarabina Type 19.\nEra una copia relativamente rozza della Carabina Type 38, che si ritiene sia stata prodotta nella citt\u00e0 cinese di Tientsin per le truppe collaborazioniste. Diversamente dall'altro Type 19, copia del Type 30 in calibro 7,92 \u00d7 57 mm Mauser, questa era camerata per l'ordinanza giapponese 6,5 \u00d7 50 mm Arisaka. Come nel precedente, sul castello, invece del crisantemo imperiale era impresso il fiore di ciliegio e la scritta \"Cina del Nord-Type 19\" (\u5317\u652f\u4e00\u4e5d\u5f0f). Il numero 19 indicava il diciannovesimo anno dell'Era Showa, cio\u00e8 il 1944. Furono prodotte approssimativamente 40.000 di queste carabine.\nType 66 siamese.\nIl Siam (l'odierna Thailandia) nel 1934 ordin\u00f2 50.000 fucili Type 38 all'Arsenale dell'esercito di Tokyo, camerati nella propria munizione 8 \u00d7 52 mm R Type 66. Il castello era marcato con il chakri e, sotto, la scritta Type 66 (\u0e41\u0e1a\u0e1a \u0e56\u0e56). Oltre alla munizione, il fucile differiva nelle mire, nella baionetta e nella bacchetta nettatoia e quasi nessuna parte era intercambiabile con l'originale giapponese.\nType 83 thailandese.\nDiversamente dal Type 66 siamese, questo fucile era un Type 38 giapponese standard, in calibro 6,5\u00a0mm, inviato come aiuto di guerra dal Giappone alla Thailandia nel 1940. Questi fucili vennero prelevati direttamente dalle linee di produzione degli arsenali di Nagoya e di Kokura, previa sovrimpressione del crisantemo giapponese con degli zero sui petali. In Thailandia il fucile venne chiamato Type 83 (\u0e41\u0e1a\u0e1a \u0e58\u0e53) e venne assegnato alle truppe di seconda linea, in modo riservare alle truppe di prima linea i fucili nel calibro principale standard durante la guerra franco-thailandese. Alla fine degli anni cinquanta alcuni di questi fucili ebbero canna e cassa accorciate e vennero ricamerate per la munizione .30-06 Type 88, diventando cos\u00ec Type 83/88(\u0e41\u0e1a\u0e1a \u0e58\u0e53/\u0e58\u0e58).\nCarabina da polizia Type 91 thailandese.\nDopo la seconda guerra mondiale, l'Arsenale Reale Thailandese di Bangkok realizz\u00f2 queste maneggevoli carabine da ordine pubblico con parti di Type 38. Cassa e canna erano accorciate. La cassa era rimodellata in modo simile a quella della M1 carbine, della quale utilizzava anche bandoliera ed oliatore. Alcune avevano sul castello il simbolo della Polizia thailandese con il 91 (\u0e59\u0e51) stampigliato sopra, altre erano marcate con il chakri. Tutte le armi conservavano l'originale calibro giapponese da 6,5\u00a0mm.\nModelo 1913 messicano.\nA met\u00e0 del 1913, il Governo Huerta ordin\u00f2 all'Arsenale di Koishikawa 50.000 fucili e 25.000 carabine nel calibro d'ordinanza messicana 7 \u00d7 57 mm Mauser. Questi furono poi modificati per accettare le baionette messicane Mauser Modelo 1895, 1902 o 1910. All'inizio del 1914 i primi 10.000-15.000 fucili giunsero in Messico, ma i giapponesi sospesero le consegne quando Victoriano Huerta lasci\u00f2 il paese a met\u00e0 dello stesso anno, temendo che non sarebbero stati pagati. Tra la fine del 1914 e l'inizio del 1915 la Russia zarista, disperatamente a corto di armi, acquist\u00f2 dal Giappone le rimanenze dell'ordine messicano (35.400 / 60.000 fucili e carabine). Alcune prime migliaia di armi erano marcate sul castello con tre cerchi intersecati, mentre il resto aveva lo stemma messicano, con la scritta \"Republica Mexicana\".\nKL .303.\nEra una conversione del Type 38 standard in calibro .303 British, eseguita in Estonia per armare le truppe di seconda linea del Kaitseliit. In totale furono ricamerate 24.000 armi tra il 1929 ed il 1934."}
{"id": "1626318", "revid": "247222", "url": "https://it.wikipedia.org/wiki?curid=1626318", "title": "SuoNoGlobal", "text": "SuoNoGlobal \u00e8 il quinto album di Roy Paci &amp; Aretuska, pubblicato nel 2007."}
{"id": "1626319", "revid": "599013", "url": "https://it.wikipedia.org/wiki?curid=1626319", "title": "Anier Garc\u00eda", "text": "Biografia.\nGarc\u00eda ha dimostrato presto le sue potenzialit\u00e0 vincendo i Campionati panamericani juniores del 1995, risultato che gli permise di partecipare ai Giochi olimpici del 1996 ad Atlanta, dove fu eliminato nei quarti di finale.\nNel 1997 Garc\u00eda fece breccia nella scena internazionale vincendo l'oro nei 60 metri ostacoli ai Mondiali indoor di Parigi. Per sua sfortuna ai Campionati del mondo di Atene, svoltisi lo stesso anno, fu costretto a correre con un infortunio alla gamba. Ciononostante riusc\u00ec ad arrivare secondo nei quarti di finale, qualificandosi cos\u00ec per le semifinali, dove per\u00f2 dovette ritirarsi.\nNel 1999 Garc\u00eda vinse i Giochi panamericani ma arriv\u00f2 secondo ai Mondiali di Siviglia dietro al britannico Colin Jackson.\nL'apice nella carriera di Garc\u00eda furono i Giochi olimpici del 2000 di Sydney. Ci si aspettava una finale molto combattuta fra i 5 ostacolisti favoriti, ma Garc\u00eda sbaragli\u00f2 la concorrenza distaccando il secondo classificato, lo statunitense (Terrence Trammell) di 16 centesimi.\nAi Campionati del mondo del 2001 a Edmonton, Garc\u00eda biss\u00f2 l'argento ottenuto due anni prima, a cui seguirono poi altri due argenti ai Mondiali indoor del 2001 e del 2003.\nGarc\u00eda non partecip\u00f2 ai Mondiali del 2003 a Saint-Denis, a causa di un infortunio alla coscia, ma ritorn\u00f2 ai Giochi olimpici del 2004 ad Atene, conquistando la medaglia di bronzo."}
{"id": "1626321", "revid": "404338", "url": "https://it.wikipedia.org/wiki?curid=1626321", "title": "Ischemia miocardica", "text": "L'ischemia miocardica, anche detta cardiopatia ischemica, \u00e8 un'ischemia coinvolgente il tessuto miocardico, dovuta all'instaurarsi di uno squilibrio tra l'apporto ematico in tale sede, e la richiesta di ossigeno da parte del tessuto stesso, che diventa quindi ipossico.\nTra le cause che portano allo squilibrio, la principale \u00e8 una riduzione parziale o totale del lume arterioso coronarico a cui consegue una diminuzione del flusso sanguigno (coronaropatia o cardiopatia coronarica). Tale manifestazione, nella maggioranza dei casi, \u00e8 a sua volta conseguenza dell'aterosclerosi coronarica.\nClassificazione.\nL'ischemia da ridotto apporto di sangue (o ischemia a basso flusso) pu\u00f2 essere dovuta ad un vasospasmo, ad una stenosi o una trombosi. \u00c8 caratterizzata, anche a seguito di riperfusione, da un'eliminazione insufficiente dei metaboliti. In questo caso la conseguenza pu\u00f2 essere l'angina instabile, quando l'ostruzione si risolve rapidamente, o l'infarto miocardico acuto, quando l'ipossia comporta un danno ischemico irreversibile con morte cellulare.\nNelle persone affette da ischemia si ritrovano sovente entrambe le tipologie al tempo stesso.\nCriteri descrittivi.\nL'ischemia viene classificata in base a caratteristiche descrittive:\nCriteri prognostici.\nViene definita in due forme:\nEpidemiologia.\nLa cardiopatia ischemica, ad oggi, rappresenta la prima causa di morte nei paesi occidentali.\nNel corso del XX secolo l'incidenza e la mortalit\u00e0 sono cambiate, mostrando entrambe un rapido incremento seguito da un lento ridimensionamento. La mortalit\u00e0 negli Stati Uniti \u00e8 passata da 8/100000 abitanti per anno nel 1930, a 330/100000 abitanti per anno nel 1962. Dalla fine degli anni sessanta del '900 la mortalit\u00e0 ha cominciato a diminuire, fino ed essersi ad oggi dimezzata, a seguito sia dei miglioramenti in ambito terapeutico, che di quelli riguardanti il controllo dei fattori di rischio.\nSintomi.\nI sintomi che si presentano possono variare dal classico dolore toracico di tipo anginoso, a un senso di oppressione retrosternale, bruciore, a un dolore atipico posto in sedi infrequenti (epigastrio). Il dolore pu\u00f2 spesso irradiarsi in varie sedi (ad esempio alla spalla sinistra).\nAltri sintomi, che insorgono a seconda del tipo e della gravit\u00e0 dell'ischemia, possono essere la dispnea, l'iperidrosi, il senso di panico, l'astenia. Le palpitazioni possono presentarsi a seguito dell'instaurarsi di aritmie da rientro post-infartuali, che inducono fibrillazione ventricolare. Quest'ultima, insieme alla rottura di cuore che comporta tamponamento cardiaco, costituiscono possibili patogenesi della morte improvvisa coronarica.\nDolore ischemico cardiaco.\nSe \u00e8 causato da un'ischemia transitoria \u00e8 definito \"angina pectoris\", se da ischemia prolungata o persistente, \u00e8 definito \"dolore infartuale\".\nMeccanismi del dolore.\nNon sono del tutto ancora chiariti, \u00e8 probabile che diversi fattori vi contribuiscono:\nViene trasmesso attraverso il simpatico e in parte il vago al midollo spinale, qui vien modulato (se il segnale \u00e8 quindi modesto viene inibito), da qui raggiunge poi il talamo e quindi la corteccia temporo-parietale.\nVa detto che le connessioni delle fibre a livello centrale non sono specifiche della regione cardiaca, pertanto non \u00e8 precisa la determinazione dell'area d'origine del dolore per distinguere quello cardiaco.\nCaratteristiche del dolore ischemico cardiaco.\nQualit\u00e0, sede, irradiazioni tipiche, insorgenza e risoluzione del dolore cardiaco ischemico aiutano a riconoscerlo:\nEziologia.\nOltre alle pi\u00f9 frequenti ostruzioni e stenosi delle arterie coronarie, altre alterazioni possono essere annoverate tra le cause fisiopatologiche della cardiopatia ischemica.\nQuelle che riducono l'apporto di ossigeno al tessuto senza impedimento meccanico del flusso coronarico sono:\nQuelle che aumentano la richiesta di ossigeno da parte del tessuto miocardico sono:\nFra i vari fattori di rischio che aumentano l'incidenza favorendo l'aterosclerosi coronarica si trovano l'et\u00e0, l'uso di tabacco, l'ipercolesterolemia, il diabete e l'ipertensione.\nDiagnosi.\nAlcuni esami sono utili per diagnosticare con sicurezza l'ischemia:\nPrognosi.\nAll'ischemia, se non viene trattata e i valori di afflusso non tornano nella norma, consegue la morte. La zona a cui \u00e8 sottoposto un lavoro maggiore \u00e8 il subendocardio, che \u00e8 la prima ad andare incontro alla necrosi cellulare, che sviluppandosi all'interno del corpo umano pu\u00f2 venire rallentata dalla quantit\u00e0 di flusso ematico rimanente, pi\u00f9 \u00e8 grave l'ostruzione pi\u00f9 veloce \u00e8 la morte dell'individuo.\nConseguenze.\nAlterazioni metaboliche.\nIn presenza d'ischemia non avviene ossidazione di acidi grassi o glicolisi aerobia, bens\u00ec glicolisi anaerobia, con produzione di acido lattico e abbassamento del pH e delle riserve funzionali di ATP, con conseguente alterazione degli scambi ionici a livello del sarcolemma. L'aumento dell'Na porta ad incremento intracellulare di calcio, che si accumula nei mitocondricon ulteriore depressione di produzione di ATP.\nNelle cellule ischemiche si producono radicali liberi, che danneggiano le membrane.\nAlterazioni meccaniche.\nL'ischemia miocardica determina alterazioni funzionali sia sistoliche che diastoliche.\nAlterazioni della funzione funzione sistolica.\nLa funzione contrattile risulta depressa. Nella zona infartuata si vede riduzione o abolizione del normale ispessimento sistolico. Si a riduzione della gittata sistolica, della portata cardiaca e della frazione d'eiezione: Se l'ischemia interessa il 20% circa del tessuto ventricolare sinistro si manifesta clinicamente scompenso. Se vi \u00e8 poi interessamento dei muscoli papillari avviene insufficienza mitrialica acuta.\nse si sviluppa necrosi il danno ischemico diventer\u00e0 persistente; proporzionalmente all'estensione, sar\u00e0 il grado di compromissione della funzionalit\u00e0 sistolica.\nIl recupero contrattile dopo ischemia transitoria avviene solo dopo diversi minuti o addirittura giorni, se l'ischemia \u00e8 pi\u00f9 grave. Tale fenomeno vien chiamato \"\"stordimento miocardico\".\nViene definita invece \"ibernazione\"\" uno stato di ipocontrattilit\u00e0 cronica, instauratasi a seguito di un'estesa malattia coronarica che ha portato il tessuto miocardico ad adattarsi ad una riduzione di flusso ematico gi\u00e0 a riposo.\nAlterazioni della funzione funzione diastolica.\nSi instaura un prolungamento del periodo di rilasciamento isovolumetrico, con ostacolo del riempimento ventricolare normale: l'aumento della pressione diastolica porta ad una congestione venosa a monte.\nAlterazioni elettriche.\nSI alterano le propriet\u00e0 elettriche del cuore, con anomalie della fase di depolarizzazionee di ripolarizzazione. Si notano pertanto alterazioni all'ECG.\nAlterazioni del tratto ST.\n\u00c8 la principale alterazione, causata da:\nIn caso di ischemia subendocardica una corrente di lesione dall'epicardio all'endocardio, registrato all'ECG come sottoslivellamento del tratto ST.\nSe l'ischemia \u00e8 invece transmurale, essendo le alterazione interessanti l'intero spessore, all'ECG si avr\u00e0 un'onda positiva, con sopraslivellamento del tratto ST.\nAlterazione dell'onda T.\nSi evidenzia una negativizzazione dell'onda T: a causa del prolungamento della ripolarizzazione ventricolare si crea una differenza di potenziale fra zona ischemica e sana che porta al formarsi di una corrente che si porta verso le zone sane.\nNelle prime fasi di infarto acuto si notano talvolta onde T \"a tenda\", ovvero alte e appuntite, che indicano ischemia agli strati subendocardici. Il ritardo della ripolarizzazione porta ad un flusso di corrente che si allontana dal subendocardio verso l'epicardio: ne risulta un'onda T positiva.\nOnda Q di necrosi miocardica.\nNelle zone necrotiche a seguito di ischemia non si legger\u00e0 onda Q, mentre nelle derivazioni a queste vicine si noteranno onde Q patologiche.\nManifestazioni cliniche.\nLa cardiopatia ischemica si pu\u00f2 suddividere in cardiopatia ischemica cronica o sindrome coronarica acuta.\nLa cardiopatia ischemica cronica si suddivide in :\nLa Sindrome coronarica acuta si divide in :\nTerapia.\nIl trattamento consiste nella riapertura dei vasi stenotici attraverso angioplastica coronarica e/o stent coronarico. La riperfusione \u00e8 seguita dalla somministrazione di TNF ricombinante che combatte l'aumento di anioni superossido causato dal TNF-\u03b2.\nLa terapia medica si avvale del principio \"MANO\":"}
{"id": "1626322", "revid": "767487", "url": "https://it.wikipedia.org/wiki?curid=1626322", "title": "Ercole, Sansone, Maciste e Ursus gli invincibili", "text": "Ercole, Sansone, Maciste e Ursus gli invincibili \u00e8 un film del 1964 diretto da Giorgio Capitani.\nNel 1964 il genere Peplum era gi\u00e0 preda di un vistoso declino dovuto alla ripetitivit\u00e0 dei soggetti e a produzioni sempre pi\u00f9 a basso budget. In questo film i quattro principali eroi \"forzuti\" del genere (Ercole, Sansone, Maciste e Ursus) si ritrovano a scontrarsi e a collaborare tra di loro, nella riproposizione in chiave parodistica e comica di alcune delle situazioni tipiche di queste opere. Alan Steel (Sergio Ciani) impersona Ercole, personaggio da lui interpretato gi\u00e0 pi\u00f9 volte in film peplum di stampo \"serio\".\nTrama.\nIl forzuto dio Ercole durante il suo pellegrinare giunge ad un bivio. Qui suo padre Zeus lo mette in posizione di scegliere la strada della virt\u00f9 e quella del piacere, contro il parere del genitore Ercole decide di fare un viaggio in Lidia per godere dei piaceri della citt\u00e0, durante il tragitto salva e si innamora di Onfale figlia della regina di Lidia in lotta col capo degli abitanti delle montagne, la ragazza \u00e8 per\u00f2 innamorata del figlio del re delle montagne e per trovare una scappatoia fa convincere Ercole con un trucco che per averla in moglie dovr\u00e0 vedersela con Sansone, il mortale pi\u00f9 forte al mondo. Partito per trovare il suo rivale si incontra in una locanda con Ursus che terrorizza i proprietari e che avevano mandato il figlio a cercare Maciste per scacciare lo sgradito ospite. \nDopo un paio di baruffe tra i 3 colossi decidono di andare a trovare Sansone che spiegata la situazione decide di andare ma la gelosa moglie Dalila taglia i capelli, fonte della sua forza sovrumana quindi deve rinunciare ma Ursus torna alla sua casa e con un pugno in testa lo tramortisce e se lo porta via. Tornati in Lidia lo scontro \u00e8 dalla parte di Ercole che abbatte senza problemi il povero Sansone, nel frattempo Onfale scappa col giovane innamorato e Ercole parte al suo salvataggio, riportati a casa Onfale racconta tutto il piano a Ercole cos\u00ec che decidono di fare un finto combattimento col giovane principe cos\u00ec che poi Ercole sconfitto debba lasciare i 2 giovani innamorati la possibilit\u00e0 di sposarsi, purtroppo nel frattempo a Sansone tornano i capelli lunghi visto che era passato diverso tempo quindi si avventa su Ercole non conoscendo i piani segreti di Onfale, quindi inizia una rissa tra Ercole, Maciste, Ursus e Sansone interrotta da Zeus poich\u00e9 stavano distruggendo il Tempio dove si trovavano. Zeus decide che gli innamorati si sposino, cos\u00ec i 4 eroi si dirigono verso la casa di Sansone poich\u00e9 spaventato dal dover tornare dalla moglie\nDistribuzione.\nIn Italia fu distribuito in VHS dalla AVO FILM nel 1990 col titolo Maciste, gli invincibili, mentre in Francia \u00e8 distribuito direttamente in DVD il 31 agosto 2017 dalla Artus Films col titolo \"Le Grand d\u00e9fi : Hercule, Samson, Maciste, et Ursus, les invincibles\", nel DVD presenta anche la lingua italiana."}
{"id": "1626323", "revid": "228587", "url": "https://it.wikipedia.org/wiki?curid=1626323", "title": "Sandono", "text": "Sandono \u00e8 una frazione del comune di Massanzago, in provincia di Padova.\nSi \u00e8 sviluppato al confine con la provincia di Venezia (comune di Noale).\nStoria.\nAnticamente nota come Bucchignana, il nome attuale riflette quello dei patroni, i santi Abdon e Sennen, dei quali si veneravano alcune reliquie nella cattedrale di Chioggia.\nMonumenti e luoghi d'interesse.\nChiesa parrocchiale.\nBench\u00e9 compresa nella diocesi di Treviso (e filiale della pieve di Zeminiana), la cappella di Sandono era dipendenza del monastero di Santa Croce di Campese che ne esercitava il giuspatronato.\nNel 1774 la chiesa fu elevata a parrocchiale. Tra il 1947 e il 1975 l'edificio religioso, divenuto poco capiente e pericolante, fu demolito e rifatto e il campanile, del 1580, restaurato.\nVilla Pattarol, Picchini, Quaresimin-Zanon.\nSi localizza in via Picchini, a nordovest del centro. Risalente agli inizi del Seicento, risulta essere il pi\u00f9 antico edificio della frazione. Nonostante l'indiscutibile valore storico, versa oggi in un grave stato di degrado dovute alle manomissioni che si sono avvicendate tra un passaggio di propriet\u00e0 e l'altro.\nA pianta rettangolare, la casa domenicale \u00e8 affiancata a sinistra dal fienile e a destra dalle barchesse. Essa \u00e8 stata restaurata solo in parte, ovvero la met\u00e0 destra del piano terra escluso l'androne dell'ingresso e la met\u00e0 destra del piano nobile incluso il vano mediano. In corrispondenza di quest'ultimo, caratterizzato oggi solo da una finestra archivoltata, sussistono i resti di un terrazzino e di una trifora. Due modiglioni suggerirebbero l'antica presenza di un loggiato.\nAnche l'aspetto delle adiacenze \u00e8 stato gravemente compromesso.\nCompleta l'insieme l'oratorio dell'Annunciazione, posto una settantina di metri a nord del palazzo. Citato a partire dal 1661, presenta una pianta a L, con la sacrestia posta a est del presbiterio. La facciata \u00e8 incorniciata due lesene; al centro si trova l'ingresso, affiancato da due finestre a con arco a tutto sesto e sovrastato da un oculo. Un ingresso secondario si apre sul lato orientale."}
{"id": "1626326", "revid": "436907", "url": "https://it.wikipedia.org/wiki?curid=1626326", "title": "Ma non ho pi\u00f9 la mia citt\u00e0", "text": "Ma non ho pi\u00f9 la mia citt\u00e0 (depositata anche con il titolo \"Non ho pi\u00f9 la mia citt\u00e0\") \u00e8 una brano musicale del 1993, cantato da Gerardina Trovato, che \u00e8 anche autrice del testo, mentre la musica \u00e8 stata composta da Donatella Milani e Mauro Malavasi. La canzone ha un testo autobiografico e parla del trasferimento della Trovato da Catania a Roma.\nIl brano, presentato al Festival di Sanremo 1993, si classifica al 2\u00ba posto nella sezione \"Novit\u00e0\".\nDopo Sanremo, esce il primo album della cantante, che porta il suo nome, su etichetta Sugar di Caterina Caselli, ed ottiene un grande successo, ottenendo 2 dischi di platino.\nLa canzone verr\u00e0 inserita anche nei greatest hits dell'artista siciliana: \"Il sole dentro\" del 1997, \"Gechi, vampiri e altre storie\" del 2000 e \"La collezione completa\" del 2005."}
{"id": "1626327", "revid": "767487", "url": "https://it.wikipedia.org/wiki?curid=1626327", "title": "Situativo", "text": "Il situativo \u00e8 un caso avverbiale presente nel finnico. Usato per descrivere il rapporto spaziale tra due elementi comparati, si ottiene posponendo le particelle \"-kkain\" o \"-kk\u00e4in\" a un numero limitato di avverbi. Non esiste la forma plurale.\nEsempi:"}
{"id": "1626335", "revid": "1873140", "url": "https://it.wikipedia.org/wiki?curid=1626335", "title": "Environment Park", "text": "L'Environment Park (o, in breve, EnviPark) \u00e8 il parco scientifico e tecnologico per l'ambiente di Torino. Il parco \u00e8 nato da una grande opera di riqualificazione urbana, sorge sulle aree ex-Teksid (oltre 30.000 metri quadrati), appena a sud di una parte del Parco Dora (nel quartiere San Donato) ed \u00e8 stato realizzato tra il 1997 ed il 2000 su progetto di Emilio Ambasz, Benedetto Camerana e Giovanni Durbiano, attraverso finanziamenti dell'Unione europea.\nLa struttura ospita circa 70 aziende dedicate all\u2019innovazione tecnologica.\nCentro di competenza piemontese, Environment Park \u00e8 soggetto gestore di Clever, uno dei 7 Poli di Innovazione della Regione Piemonte che opera nell'ambito Energy and Clean Technologies."}
{"id": "1626336", "revid": "14380794", "url": "https://it.wikipedia.org/wiki?curid=1626336", "title": "Asclepiadacee", "text": ""}
{"id": "1626337", "revid": "119751408", "url": "https://it.wikipedia.org/wiki?curid=1626337", "title": "Regione di Atsinanana", "text": "La regione di Atsinanana \u00e8 una regione della provincia di Toamasina, nel Madagascar orientale.\nIl capoluogo della regione \u00e8 Toamasina.\nHa una popolazione di 1.117.100 abitanti distribuita su una superficie di 21.934\u00a0km\u00b2.\nSuddivisione amministrativa.\nLa regione \u00e8 suddivisa in sette distretti:"}
{"id": "1626338", "revid": "91475", "url": "https://it.wikipedia.org/wiki?curid=1626338", "title": "I Tipi Loschi", "text": ""}
{"id": "1626340", "revid": "14380881", "url": "https://it.wikipedia.org/wiki?curid=1626340", "title": "Cistacee", "text": ""}
{"id": "1626341", "revid": "1038787", "url": "https://it.wikipedia.org/wiki?curid=1626341", "title": "Numero civico", "text": "Il numero civico (colloquialmente anche solo civico) \u00e8 un codice numerico o alfanumerico che viene assegnato a un immobile, uno stabile, un chiosco, una stazione di servizio, un parco o a un'area privata in genere (o anche al singolo ingresso di un edificio, e talvolta anche ai sub-ingressi) allo scopo di identificarlo in modo univoco nel contesto di una certa strada, piazza, contrada o zona. Nella maggior parte dei Paesi il numero civico \u00e8 uno degli elementi costitutivi di un indirizzo postale.\nGli schemi di numerazione degli edifici variano in diverse aree del mondo, e anche nello stesso Paese possono sussistere varianti locali. In genere sono applicati sistematicamente soprattutto nelle aree urbane, mentre in aree rurali \u00e8 pi\u00f9 frequente che gli edifici siano identificati in altro modo (per esempio per nome, o chilometro, o miglio di riferimento).\nStoria.\nAnticamente le citt\u00e0 europee non presentavano numerazione degli edifici. Si poteva individuare un edificio (essenzialmente per scopi fiscali, di cessione o di registrazione delle pigioni) facendo riferimento all'isolato all'interno della \"regio\" (sistema dell'antica Roma), alla parrocchia in cui si trovava (\"popolo\"), al borgo (nucleo abitativo nei pressi o fuori da una porta nelle mura), al quartiere o sestiere, al nome della via o alla vicinanza a un incrocio (detto in alcune zone \"canto\"). Il sistema generava alcune incertezze, per cui fin dal tardo medioevo i grandi proprietari di fondi immobiliari (cio\u00e8 essenzialmente le strutture religiose, ospitaliere e le confraternite) iniziarono ad apporre sugli edifici un'insegna araldica che ricordasse la propriet\u00e0 e un numero, spesso sul portale, che le identificava con il riferimento negli inventari dell'istituzione. A volte si avevano edifici contigui interessati da questa numerazione, componendo uno schema molto simile a quello odierno, come sul Pont Notre-Dame a Parigi, almeno dal XV secolo.\nCol tempo si rese necessaria una numerazione completa e sistematica degli edifici delle zone urbane, tanto pi\u00f9 con le soppressioni degli ordini religiosi, che fece entrare nelle disponibilit\u00e0 degli Stati un amplissimo patrimonio immobiliare da poter gestire in maniera pi\u00f9 semplice ed efficiente. La numerazione si basava spesso su un numero unico progressivo, assegnato a ciascun edificio (e non secondo il metodo corrente su ciascun ingresso), partendo da 1 spesso dato al centro del potere politico, fino a numeri a quattro o cinque cifre. Nel Settecento inizi\u00f2 a venire testato un nuovo sistema in piccole zone urbane, che prevedeva la numerazione individuale di ciascuna strada: nella \"New View of London\", del 1708, si ricorda come \"a Prescott Street, Goodman's Fields, invece dei cartelli, le case sono distinte da numeri\".\nSobborghi parigini vennero numerati negli anni 1720-30 e in quello stesso periodo, per un migliore controllo di polizia, fu numerato il ghetto ebraico di Praga, temuto come sede di \"cospiratori\" dalle autorit\u00e0 austriache. A met\u00e0 del secolo XVIII la numerazione degli edifici prese una piega sistematica, anche nei villaggi, soprattutto per scopi militari. Contemporaneamente la numerazione su larga scala interessava le grandi capitali come Madrid, Londra, Parigi e Vienna, nonch\u00e9 molte altre citt\u00e0.\nIl sistema fu applicato a tappeto in tutto il continente dall'inizio del secolo successivo, con la diffusione del sistema postale, mostrando per\u00f2 presto i suoi limiti: difficolt\u00e0 di trovare gli edifici, schema difficilmente razionalizzabile, facilit\u00e0 di errori.\nNel corso dell'Ottocento si diffuse cos\u00ec il sistema sperimentato nel secolo precedente, che prevedeva la numerazione individuale di ciascuna strada, diviso per comodit\u00e0 tra numeri pari e dispari sui lati opposti della strada.\nSchema europeo.\nNei paesi europei lo schema oggi pi\u00f9 diffuso prevede che gli edifici di una via abbiano numeri civici progressivi (in genere a partire dal centro della citt\u00e0 verso la periferia) e, di conseguenza, con i numeri pari assegnati agli edifici posti sulla destra del lato della strada e quelli dispari assegnati agli edifici situati sulla sinistra.\nL'inizio della numerazione non \u00e8 casuale. Quando possibile, alcune citt\u00e0 prendono come punto di riferimento il proprio fiume (per esempio Firenze): le strade parallele sono numerate nel senso con cui scorre l'acqua, da monte a valle, le strade perpendicolari hanno i numeri pi\u00f9 bassi vicino al fiume, e pi\u00f9 alti via via che ci se ne allontana. \nGli edifici sulle piazze hanno una numerazione unica, progressiva, che in genere segue il senso orario, iniziando generalmente dal lato con un edificio di rilievo. Questo modello \u00e8 stato adottato anche da molti paesi extraeuropei (per esempio l'Australia).\nEccezioni celebri.\nVenezia insulare \u00e8 la pi\u00f9 grande citt\u00e0 che ancora oggi segua il sistema dei numeri civici secondo lo schema tradizionale pre-ottocentesco: in ognuno dei sei sestieri in cui \u00e8 divisa la citt\u00e0 (oltre che nelle isole di Giudecca e Mazzorbo, in ognuno dei cinque sestieri di Burano e in ognuna delle quattro localit\u00e0 di Pellestrina) ogni ingresso ha un numero unico: ad esempio la Ca' d'Oro ha come indirizzo \"Cannaregio, 3932\". La numerazione cresce progressivamente attorno a ciascun isolato, poi prosegue su un isolato adiacente, fino a coprire tutto il sestiere. \nA Trieste, storicamente veniva adottato un sistema detto \"numerazione anagrafica\", che divideva il territorio comunale in 28 \"comuni censuari\", corrispondenti ai diversi rioni e frazioni della citt\u00e0. Ognuno dei \"comuni censuari\", come i sestieri veneziani, aveva una propria numerazione anagrafica dei suoi edifici, corrispondente al numero con cui erano iscritti nel catasto tavolare. Oggi questo sistema sopravvive solo in alcune aree periferiche dove tuttora le vie e piazze sono prive di nomi, mentre nella maggior parte della citt\u00e0 la numerazione civica tradizionale \u00e8 stata abbandonata in favore del modello europeo pi\u00f9 comune. Nelle aree in cui si adotta la numerazione standard basata su vie e piazze (e i numeri anagrafici sopravvivono solo come riferimento al catasto), le targhette sono a sfondo blu con il numero bianco, mentre in quelle in cui vige ancora la storica numerazione anagrafica, le targhette sono a sfondo bianco con numero rosso preceduto da AN e l'indicazione del comune censuario di riferimento. Questo sistema \u00e8 tuttora adottato anche in altri comuni della provincia di Trieste (Duino-Aurisina, San Dorligo della Valle, Sgonico e Monrupino). In questi casi la numerazione civica si basa sull'intera frazione o borgata, le cui vie e piazze sono prive di nome.\nA Genova, Savona e nel centro storico di Firenze invece, i numeri civici si dividono in numeri neri o blu e numeri rossi: di regola, i numeri neri e blu sono stati assegnati agli ingressi principali degli edifici e i rossi agli ingressi secondari su strada (generalmente gli esercizi commerciali, sebbene esistano eccezioni). \nA Roma la via Trionfale, dopo una prima parte con numerazione tradizionale, utilizza la distanza dal Campidoglio espressa in metri come numerazione civica, cos\u00ec da arrivare al numero 14500. \nA Ceggia (Venezia), Caronno Pertusella e Cislago (Varese) la numerazione civica \u00e8 basata sulla distanza espressa in metri dall'inizio di ogni via. \nA Milano i numeri civici sono spesso moltiplicati dall'aggiunta di lettere dopo il numero. Recentemente il Comune ha introdotto una numerazione specifica per esercizi commerciali (negozi, identificati dalla lettera N) e i passi carrai (identificati dalla lettera P).\nA Berlino i numeri si susseguono in maniera contigua senza differenziare i pari dai dispari: arrivata al fondo della via la numerazione prosegue sull'altro lato, ed il numero pi\u00f9 alto sar\u00e0 quindi di fronte al numero 1. Questo sistema, detto a ferro di cavallo, non viene utilizzato nel quartiere Prenzlauer Berg dove si trovano i numeri pari da un lato e i dispari dall'altro. Lo stesso schema era usato anche nella Roma papalina e nella Napoli aragonese e borbonica, ed \u00e8 ancora presente in molte strade dei relativi centri storici (a Napoli anche nel quartiere Vomero e nella via Posillipo).\nNormativa italiana.\nLa numerazione adottata nella Repubblica Italiana ha lo scopo di costituire un inequivoco riferimento spaziale con cui sia individuabile con esattezza l'ubicazione di un accesso a un fabbricato o a un terreno, verso o da, l'area di circolazione (strada, piazza, via, ecc.); viene gestita dal Comune, che pu\u00f2 porre il relativo costo a carico dei proprietari dei fabbricati, i quali provvederanno poi alla numerazione interna. Al riguardo, la disposizione dell'art. 10 della legge 24 dicembre 1954, n. 1228, \u00e8 la seguente:\nLe disposizioni ulteriori e di dettaglio sono contenute nel DPR 30 maggio 1989, n. 223, che recita all'art. 42:\nIl numero civico \u00e8 quindi obbligatorio e per la sua produzione occorre riferirsi ai dati ISTAT.\nL'art. 43 del medesimo decreto sancisce infatti che tali obblighi \u201c\"devono essere adempiuti non appena ultimata la costruzione del fabbricato\"\u201d, e \u201c\"comunque prima che il fabbricato possa essere occupato, il proprietario deve presentare al Comune apposita domanda\"\u201d su apposito modello dell'ISTAT per ottenere l'indicazione del numero civico (insieme al permesso di agibilit\u00e0) e, se necessario, anche \u201c\"la determinazione dei criteri per l'indicazione della numerazione interna da effettuarsi a cura del proprietario stesso\"\u201d."}
{"id": "1626351", "revid": "131358", "url": "https://it.wikipedia.org/wiki?curid=1626351", "title": "Classe Delta I/V (sottomarino)", "text": ""}
{"id": "1626353", "revid": "121653765", "url": "https://it.wikipedia.org/wiki?curid=1626353", "title": "Sistema viario di Genova", "text": "Il sistema viario di Genova \u00e8 estremamente articolato a causa della particolare orografia della citt\u00e0, costretta fra il mare e le vicine alture degli Appennini. La conformazione della rete viaria al di fuori del centro cittadino risente anche del fatto che buona parte dei quartieri di Genova erano in passato comuni indipendenti (spesso con insediamenti presenti da secoli e relativa viabilit\u00e0 storica), riuniti nella citt\u00e0 attuale solo tra la fine del XIX secolo e l'inizio del XX.\n\u00c8 allo studio, ma non ancora in fase di progettazione, un raddoppio della rete autostradale in prossimit\u00e0 dei percorsi autostradali pi\u00f9 trafficati in modo da dirottare il traffico non pendolare sulle nuove tratte e trasformare le tratte autostradali originali in una tangenziale vera e propria.\nLa viabilit\u00e0 antica.\nLe ricerche archeologiche effettuate non permettono di avere certezze sulla viabilit\u00e0 pi\u00f9 antica, ma fanno ipotizzare che la Genova di allora fosse attraversata da alcune strade romane (il cui percorso potrebbe essere leggermente cambiato nei secoli). Molte delle attuali vie denominate \"Strada/Via antica romana\" non corrispondono in realt\u00e0 alla viabilit\u00e0 romana e spesso di tratta dei percorsi medievali.\nPer quello che riguarda quello che oggi \u00e8 il centro della citt\u00e0 una delle ipotesi pi\u00f9 quotate prevede la biforcazione della strada proveniente dal levante genovese all'altezza dell'attuale spianata dell'Acquasola (dove un tempo vi erano delle necropoli): da qui una strada sarebbe transitata tra il colle di Sant'Andrea e la collina di castello, per giungere alla zona del porto e poi costeggiare la riva, mentre l'altra avrebbe percorso un tragitto pi\u00f9 a Nord, attraverso quelli che diverranno i sestieri di Portoria e della Maddalena, ricongiungendosi in quest'ultimo con la prima e proseguendo verso Ponente.\nCon lo sviluppo medievale si ha un progressivo espandersi della citt\u00e0, ben evidenziato dal progressivo ampliarsi delle mura.\nLe mura del IX secolo cingevano una parte ristretta della cittadina, ed erano dotate di 4 porte di accesso: porta di San Pietro (nelle vicinanze dell'attuale chiesa di San Pietro in Banchi); la \"Porta di Serravalle\", posta accanto all'attuale cattedrale di San Lorenzo; la \"Porta Superana\" (oggi Porta Soprana, ricostruita nel 1154-64); infine la \"Porta del Castello\", nella zona Sarzano-Santa Croce, presso la chiesa di Santa Croce.\nLe duecentesche \"mura del Barbarossa\" riprendevano per la parte sud-est il percorso delle mura precedenti, ma si espandevano verso nord-ovest, in modo da inglobare anche la zona del \"Burgus\" (borgo), che comprendeva la prima cattedrale, la chiesa di San Siro. Le tre porte principali erano la \"porta Aurea\" (distrutta nella seconda met\u00e0 del XX secolo, nei lavori di riassetto del colle di Piccapietra) verso est, nella zona dell'Acquasola; la gi\u00e0 citata \"porta Soprana\", sul piano di Sant'Andrea verso sud-est; infine \"porta dei Vacca\", verso nord-ovest, connessa con la zona del porto e dell'allora centro cittadino tramite le attuali via San Luca (al tempo porticata, nata intorno all'omonima chiesa) e via del Campo, percorso noto nel medioevo come \"carrubeo recto\" (\"vicolo dritto\").\nCon il trascorrere dei secoli Genova and\u00f2 ulteriormente allargandosi, inglobando con le sue mura anche altri sestrieri, mentre il centro storico diveniva un fitto dedalo di caruggi (vicoli) e cr\u00eauze (mulattiere che partivano dal mare per inerpicarsi sulle colline restrostanti, tipiche della Liguria). Con l'aumento della popolazione e dei traffici divenne sempre pi\u00f9 pressante la necessit\u00e0 di costruire un sistema di strade che permettesse sia facili spostamenti tra le varie zone cittadine, sia l'attraversamento della citt\u00e0 stessa. Queste necessit\u00e0 furono tra i motivi che portarono alla costruzione della \"Strada Nuova\" (poi Via Garibaldi) nel XVI secolo, di via Balbi nel XVII secolo (il cui percorso \u00e8 stato ridotto nel XIX secolo per permettere la costruzione della stazione ferroviaria di Piazza Principle) e della \"Strada Nuovissima\" (l'attuale via Cairoli), che dal XVIII secolo le congiunge. La successiva rettificazione di via Giulia del 1825 (ora sostituita da via XX Settembre) e la costruzione di via Carlo Felice (oggi via XXV Aprile) del 1826 completarono l'asse viario destinato all'attraversamento cittadino, da porta \"San Tommaso\" (non pi\u00f9 esistente, allora confine occidentale delle mura quattrocentesche, nelle vicinanze del palazzo del Principe, che era esterno a queste mura) a \"porta Pila\" (confine orientale delle mura seicentesche, oggi non pi\u00f9 il loco, ricostruita con mera funzione monumentale sopra la stazione di Brignole), da cui si diramavano le strade per il levante e per la Val Bisagno. Con l'ampliamento urbanistico del 1825 e le successive ulteriori opere urbanistiche della fine del XIX secolo/inizio XX secolo il centro della citt\u00e0 assunse l'attuale viabilit\u00e0. Negli anni '60 del XIX viene anche deciso un riodino della toponomastica cittadina, ad opera di Giuseppe Banchero, che port\u00f2 alla catalogazione di circa 900 strade. Risultato dell'opera fu la rinominazione di 32 vie e l'introduzione di 86 nuovi toponimi, in alcuni casi relativi a vie di recente istituzione, in altri relativi a vie e strade senza un nome ufficiale. Parte dei nuovi nomi introdotti, si rifacevano a domini posseduti nei secoli passati dalla Repubblica di Genova o da battaglie vinte dall'esercito di questa.\nAl di fuori del centro della citt\u00e0 la viabilit\u00e0 pi\u00f9 antica aveva un percorso pi\u00f9 interno rispetto alla linea di costa, trovandosi in una posizione che permetteva di guadare con maggiore facilit\u00e0 i numerosi torrenti e rivi presenti. In epoca romana da Genova partiva la Via Postumia, che collegava la citt\u00e0 con Aquileia, passando per la Val Polcevera, attraversando gli Appennini tramite il passo della Bocchetta e proseguendo poi verso la pianura padana, ed era attraversata dalla Via Emilia Scauri, che collegava Luni a Vado Ligure (al tempo \"Vada Sabatia\").\nIl Nodo di Genova.\nIl cosiddetto nodo di Genova, che rappresenta il pi\u00f9 veloce sistema viario della citt\u00e0 e del suo agglomerato, \u00e8 assai articolato per la conformit\u00e0 del territorio, ed \u00e8 costituito dall'intersezione di quattro autostrade (A10, A26, A7 e A12) nelle quali si innesta una lunga rete stradale interna di scorrimento veloce da Sestri Ponente fino a Nervi, attraverso la continuit\u00e0 di varie arterie, dotate di propri svincoli cittadini, che permettono l'attraversamento rapido della citt\u00e0 (Strada di Scorrimento a Mare \"Guido Rossa\", Lungomare \"Giuseppe Canepa\", Strada Sopraelevata Aldo Moro, viale delle Brigate Partigiane e viale Brigata Bisagno, Pedemontana Corso Europa).\nNel nodo autostradale sono presenti, oltre alle tre intersezioni autostradali, sette svincoli nel territorio comunale, ed altri sei nelle immediate vicinanze.\nLa Strada di Scorrimento a Mare \"Guido Rossa\" \u00e8 raccordata al casello autostradale di \"Genova Aeroporto\" e percorrere, con alcuni propri svincoli, il quartiere di Cornigliano, allacciandosi attraverso Lungomare \"Giuseppe Canepa\" (che ha subito un restyling nella seconda met\u00e0 degli anni 10 del XXI secolo) alla strada sopraelevata. La Guido Rossa e la nuova lungomare Giuseppe Canepa costituiscono il tratto pi\u00f9 recente del nodo stradale interno a scorrimento veloce, e rappresentano la normale prosecuzione a ponente della sopraelevata.\nSulla Sopraelevata, che ha origine all'altezza del casello autostradale di Genova Ovest e termine alla Foce, e che risulta allacciata alla nuova strada a mare a scorrimento veloce, sono presenti complessivamente sette svincoli cittadini, tre dei quali concentrati nei pressi del cosiddetto Elicoidale, nel quartiere industriale di Sampierdarena.\nViale Brigate Partigiane, Viale Brigata Bisagno e la strada Pedemontana Corso Europa, nonostante presentino numerosi incroci a raso, alcuni dei quali semaforici, hanno i loro principali raccordi in prossimit\u00e0 della circonvallazione a Mare, della rotatoria Brignole-Val Bisagno-Levante, dell'ospedale San Martino e dell'Istituto Giannina Gaslini, e con le principali strade urbane dei quartieri di Quarto dei Mille, Quinto al Mare e Nervi, per poi confluire nell'Aurelia in direzione Rapallo.\nLa Pedemontana serve interamente il levante cittadino e lo congiunge al centro della citt\u00e0 e all'autostrada, all'altezza del casello di Genova Nervi.\nComplessivamente sul nodo di Genova, il limite massimo di velocit\u00e0 \u00e8 compreso tra i 130\u00a0km/h dei tratti autostradali e i 30\u00a0km/h di alcuni restringimenti in corso Europa. Corso Europa presenta un limite massimo di velocit\u00e0 di 60\u00a0km/h, cos\u00ec come la sopraelevata di 60\u00a0km/h, mentre sulla Guido Rossa il limite \u00e8 di 70\u00a0km/h.\nNodo autostradale.\nDal nodo di Genova partono quattro autostrade, la A7 Autostrada dei Fiori/Serravalle (originariamente nota come Camionale, realizzata negli anni trenta del XX secolo come sostituta della strada statale 35 dei Giovi, collega la citt\u00e0 con Milano), la A10 dei Fiori (che collega la citt\u00e0 con Ventimiglia), la A12 Azzurra (nel tratto Genova-Rosignano Marittimo) e la A26 dei Trafori (la pi\u00f9 recente, che collega il ponente genovese, dal quartiere di Voltri, con la Pianura padana terminando a Gravellona Toce, il cui primo tratto affianca il percorso della strada statale 456 del Turchino).\nLe autostrade A7 e A26 sono poi connesse tra di loro sia all'altezza di Novi Ligure, in provincia di Alessandria, sia pi\u00f9 a nord, tramite l'A21 nel tratto tra Tortona ed Alessandria.\nIn ambito urbano una dei punti pi\u00f9 notevoli della tratta autostradale, sul percorso dell'A10, nonch\u00e9 spesso collo di bottiglia per la circolazione, era il viadotto sul torrente Polcevera, noto anche come ponte Morandi (dal nome del progettista, l'ingegnere Riccardo Morandi, lunghezza di 1.182\u00a0m, un'altezza al piano stradale di 45\u00a0m, sorretto da tre pilastri di cemento armato che raggiungono i 90 metri di altezza). Inaugurato nel 1967, dopo 4 anni di lavori, a partire dalla fine degli anni '80 ha necessitato di diversi interventi di manutenzione straordinaria: gli elevati costi di manutenzione avevano fatto ipotizzare, nell'ambito del futuro potenziamento del nodo autostradale genovese, una sua eventuale demolizione. La parte centrale del viadotto \u00e8 crollata il 14 agosto 2018, costringendo per quasi due anni a far confluire il traffico di attraversamento nella viabilit\u00e0 ordinaria. \u00c8 stato sostituito nel 2020 dal nuovo Ponte San Giorgio.\nDati di traffico.\nI caselli autostradali presenti sul territorio del comune sono:\nSopraelevata e Pedemontana.\nLa citt\u00e0 - che da Vesima a Capolungo (presso Nervi) si distende da ovest verso est in un arco di circa trentadue chilometri - non \u00e8 servita da una vera e propria rete viaria tangenziale ed il nodo autostradale locale \u00e8 soggetto a traffico di tipo pendolare e perci\u00f2 pressoch\u00e9 saturato sia nei giorni lavorativi che in quelli festivi.\nNegli anni sessanta sono state costruite due importanti vie di comunicazione cittadine che assolvono alla funzione di tangenziale, per lo meno per il centro ed il levante cittadino: la strada sopraelevata, che si estende sopra la zona del porto antico per poi dirigersi verso il quartiere della Foce, e l'arteria a scorrimento veloce di corso Europa, denominata strada pedemontana, che si espande dal quartiere di San Martino in direzione est e che alleggerisce il traffico cittadino verso levante, attraversando tutti i quartieri fino a Nervi.\nLa sopraelevata, inaugurata il 25 agosto 1965, ha due corsie per senso di marcia, con un limite di velocit\u00e0 di 60\u00a0km/h. \u00c8 assente la corsia di emergenza. In direzione levante ha due ingressi nella zona di Sampierdarena (uno dal lungomare Giuseppe Canepa nella zona di San Benigno ed uno da via Cantore) e uscite in corrispondenza del porto antico, della zona di Portoria (tramite un tunnel che taglia in sotterranea il centro cittadino) e infine termina in prossimit\u00e0 della fiera di Genova. Verso ponente inizia in prossimit\u00e0 della fiera, ha un accesso raggiungibile da via Quadrio e piazza Dante e uscite in corrispondenza di via di Francia (quartiere San Benigno) e un secondo che permette di raggiungere sia via Cantore che il casello autostradale di Genova-Ovest\nCorso Europa invece attraversa i quartieri di San Martino, Sturla, Quarto dei Mille, Quinto al Mare, per terminare poi a Nervi. Lungo la via o nelle sue immediate vicinanze trovano sede, fra gli altri, lo Stadio Carlini, l'Ospedale San Martino, principale nosocomio regionale, la sede RAI per la Liguria, il Piccolo Cottolengo Don Orione e l'ottocentesco monastero di clausura della Visitazione di Santa Maria. Negli anni ottanta era stata ipotizzata la realizzazione di una tranvia o di un people mover sopraelevato, lungo corso Europa, ma nel decennio successivo si decise per una corsia preferenziale protetta per gli autobus, pi\u00f9 economica e di pi\u00f9 facile realizzazione, situata per buona parte del percorso nelle corsie centrali della carreggiata, con la creazione di apposite pensiline per l'attesa dei mezzi. La carreggiata ha due o tre corsie per senso di marcia e un limite di velocit\u00e0 che varia dai 30\u00a0km/h ai 60 hm/h.\nLe due arterie, pur se spesso anch'esse congestionate, consentono di alleggerire il centro della citt\u00e0 e la strada a mare del levante cittadino dal flusso continuo dei veicoli. Invece il flusso veicolare verso i sobborghi occidentali, le valli del genovesato e l'entroterra \u00e8 garantito dal nodo autostradale.\nCirconvallazioni.\nCirconvallazione a monte e a mare.\nI quartieri residenziali collinari del centro sono collegati tra loro senza soluzione di continuit\u00e0 con la rete urbana denominata circonvallazione a Monte che congiunge i principali corsi del quartiere complessivo di Castelletto (corso Firenze, corso Magenta, via Solferino). La circonvallazione a Monte \u00e8 poi collegata con il centro storico e con la parte bassa della citt\u00e0 attraverso una serie di strade, spesso tortuose, che discendono a valle accompagnate da scalinate e antiche creuze, oltre a diversi ascensori e funicolari gestiti dall'Azienda Mobilit\u00e0 e Trasporti di Genova. Le strade stesse, come il quartiere, vedono la loro forma attuale come frutto dell'espansione edilizia iniziata alla fine del XIX secolo e durata fino alla seconda met\u00e0 del XX secolo.\nSul lato mare, la circolazione che collega la zona del porto antico al quartiere fieristico della Foce, \u00e8 garantita, in alternativa alla strada sopraelevata, dalla circonvallazione a Mare che scollina a Carignano lungo il corso intitolato ad Aurelio Saffi, costruito nell'ultimo decennio del XIX secolo sui resti delle mura del XVII secolo.\nLa parte verso ponente del porto, in direzione della Lanterna e del Matitone, siti nel quartiere di San Benigno, sempre in alternativa alla strada sopraelevata, \u00e8 collegata attraverso con il centro tramite via Gramsci, via Bruno Buozzi e via Milano, le ultime due poste di fronte ai terminal dei traghetti.\nCorso Italia.\nAncora a levante, la lunga \"promenade\" di corso Italia, passeggiata tipica dei genovesi, congiunge la zona della Foce, dove un tempo sorgevano le localit\u00e0 balneari della Cava e della Strega, che hanno lasciato il posto dopo la seconda guerra mondiale al Palazzo dello Sport e al quartiere fieristico, a quella pi\u00f9 pittoresca di Boccadasse. Ancora oggi lungo la strada vi sono numerosi stabilimenti balneari, oltre alle uniche spiagge libere del centro della citt\u00e0.\nLa strada ha due corsie per direzione, separate da un'aiuola, ed ha subito una completa riqualificazione alla fine degli anni ottanta, nell'ambito dei lavori effettuati in occasione dei mondiali di calcio di Italia '90 e delle Colombiadi del 1992.\nProgetti futuri e passati.\nNegli anni ottanta, nell'ambito dei lavori per le Colombiadi del 1992, era stata avanzata dalla Cmf Sud di Livorno (una controllata di Italimpianti) la proposta di realizzare un ponte di lunghezza superiore al chilometro, che collegasse la zona di San Benigno, con il suo varco portuale ed il vicino casello di Genova-Ovest, con l'altro lato del porto, oltre il bacino delle Grazie. A levante il ponte sarebbe stato collegato, tramite nuove strutture viarie e una lunga galleria, con il casello di Genova-Est, attraversando perpendicolarmente tutta la citt\u00e0. Lo scopo di quest'opera sarebbe stato quello di alleggerire il traffico sulla sopraelevata e di evitare l'attraversamento della citt\u00e0 ai mezzi pesanti diretti o provenienti dal porto e dalla fiera di Genova. Al tempo non si era ancora tuttavia previsto un abbattimento parziale o totale della sopraelevata, inaugurata poco pi\u00f9 di 20 anni prima, ipotesi che invece \u00e8 stata pi\u00f9 volte avanzata dagli anni novanta in poi.\nL'ipotesi di un ponte sul porto o di un tunnel sottomarino, a sostituzione totale o parziale della sopraelevata, non \u00e8 comunque tramontata e torna periodicamente nelle discussioni relative alla viabilit\u00e0 delle amministrazioni locali. La decisione finale, oltre a dipendere dalle disponibilit\u00e0 finanziarie per realizzare l'opera, \u00e8 comunque strettamente legata ai previsti lavori di potenziamento viario della zona di San Benigno (dove, in caso di problemi nel porto, i tir incolonnati in attesa dell'ingresso generano gravi problemi alla circolazione) e all'eventuale realizzazione della gronda autostradale con il riutilizzo o meno dell'attuale percorso come tangenziale cittadina, entrambe opere che potrebbero influire pesantemente sui flussi veicolari all'interno della citt\u00e0.\nGronda di Genova.\nDa anni, \u00e8 oggetto di studi di progettazione e di varie controversie politico-sociali la costruzione di una circonvallazione, chiamata Gronda, che snellisca il traffico nei tratti di autostrada adiacenti Genova. La Gronda di Ponente dovrebbe esser divisa in due parti, di cui la prima dovrebbe avere origine da Genova Vesima sull'A10 Autostrada dei Fiori, arrivare nei pressi del casello di Genova Ovest sulla A12 Autostrada Azzurra e avere varie interconessioni con la A26 e la A7, i vari progetti hanno in comune l'interconessione di Genova Voltri e il nodo di San Benigno.\nLa Gronda di Levante invece dovrebbe collegare Chiavari con l'A7 passando per la val Fontanabuona e toccando San Colombano Certenoli e Moconesi, anche se il progetto approvato dalla Regione Liguria arriva a toccare Bargagli in Valbisagno, per snellire il traffico sulla A7 e sulla A12.\nBibliografia.\nA cura di Rinaldo Luccardini, \"Vie romane in Liguria\", De Ferrari Editore, Genova, 2002, ISBN 88-7172-293-0\nRinaldo Luccardini, \"La Circonvallazione a Monte. Genova, Storia dell'espansione urbana dell'Ottocento\", Sagep Editori, Genova, 2012, ISBN 978-88-6373-196-5"}
{"id": "1626355", "revid": "1776051", "url": "https://it.wikipedia.org/wiki?curid=1626355", "title": "Borussia M\u00f6nchengladbach 1990-1991", "text": "Il Borussia M\u00f6nchengladbach nella stagione 1990/91 si classific\u00f2 al 9\u00ba posto in Bundesliga con un totale di 9 vittorie, 17 pareggi e 8 sconfitte.\nIl capocannoniere della squadra fu Hans-J\u00f6rg Criens con 12 gol.\nIn Coppa di Germania fu eliminato al secondo turno dal FC Remscheid.\nRosa calciatori.\nLa rosa del Borussia M\u00f6nchengladbach nella stagione 1990/91. Per ogni giocatore sono elencate le presenze e i gol in \"Bundesliga\"."}
{"id": "1626357", "revid": "14381091", "url": "https://it.wikipedia.org/wiki?curid=1626357", "title": "Geraniacee", "text": ""}
{"id": "1626360", "revid": "126257", "url": "https://it.wikipedia.org/wiki?curid=1626360", "title": "Numero telefonico", "text": ""}
{"id": "1626362", "revid": "14381144", "url": "https://it.wikipedia.org/wiki?curid=1626362", "title": "Juncacee", "text": ""}
{"id": "1626364", "revid": "81646", "url": "https://it.wikipedia.org/wiki?curid=1626364", "title": "Minerale silicato", "text": ""}
{"id": "1626365", "revid": "14381191", "url": "https://it.wikipedia.org/wiki?curid=1626365", "title": "Lentibulariacee", "text": ""}
{"id": "1626368", "revid": "1543377", "url": "https://it.wikipedia.org/wiki?curid=1626368", "title": "Agorismo", "text": "L'agorismo \u00e8 una filosofia politica libertaria, fondata da Samuel Edward Konkin III come soluzione ideale per approdare ad una societ\u00e0 dove tutte \"le relazioni tra persone siano scambi volontari, un libero mercato\". Il termine deriva dalla parola greca \"agor\u00e0\", la piazza aperta al libero scambio, alle assemblee e al mercato nelle citt\u00e0-stato greche. Ideologicamente questa teoria rappresenta una rivoluzione all'interno del cosiddetto \"anarchismo di mercato\". La caratteristica fondamentale dell'agorismo, che la distingue da altri filoni anarchici pro-mercato, \u00e8 la strada che porter\u00e0 alla nascita della societ\u00e0 anarchica. Questa strada viene chiamata \"counter-economics\", e consiste nel passaggio naturale del commercio dai mercati regolamentati e tassati, ai mercati deregolati e non tassati, ovvero i mercati neri e grigi.\nManifesto.\nIl trattato definito e sommativo del pensiero agorista \u00e8 \"New Libertarian Manifesto\", pubblicato da Samuel Edward Konkin III nel 1980. Un anticipo del pensiero agorista \u00e8 possibile trovarlo in \"Alongside Night\" di J. Neil Schulman, pubblicato nel 1979. Tale racconto venne ispirato dallo stesso Konkin e dal famoso romanzo di Ayn Rand, \"Atlas Shrugged\".\nGli agoristi sono per un mercato del tutto libero e per il diritto assoluto di propriet\u00e0. Considerano il diritto naturale e i diritti di propriet\u00e0 come naturali conseguenze dell'emancipazione e della sovranit\u00e0 individuale. Di conseguenza l'agorismo viene comunemente considerato una corrente dell'anarco-capitalismo. Gli agoristi considerano le proprie idee come un'evoluzione ed il superamento delle idee di Murray N. Rothbard. Konkin descrisse gli agoristi come \"rigorosi rothbardiani...e anzi, pi\u00f9 rothbardiani di Rothbard stesso\".\nStrategicamente gli agoristi difendono e sostengono la \"counter-economics\", ossia l'allargamento progressivo dei mercati neri e grigi.\nGli agoristi si definisco \"left-libertarian\" ma questo non significa che gli agoristi siano di sinistra entro la comune collocazione europea o americana.\nIn origine le ragioni di tale scelta nascevano dalla volont\u00e0 degli agoristi di saldare i rapporti con la corrente New Left, di distinguersi dagli altri anarchici di mercato per via della \"counter-economics\", e perch\u00e9 nell'Assemblea Nazionale Francese la sinistra rappresentava per la maggior parte i liberali e coloro favorevoli al libero mercato.\nIn accordo con Konkin, fu lo stesso Murray N. Rothbard a definire Konkin e il suo radicale libero mercato \"left\" (sinistra) a partire dallo spettro rothbardiano del libertarianismo.\nQuesto spettro rothbardiano adottato dagli agoristi suddivide le varie correnti del libertari (siano esse i miniarchici ovvero libertari gradualisti che gli agoristi anarco-capitalisti) in due differenti distinzioni: in \"left\" e \"right\" libertarian.\nI \"left\" libertarian sono generalmente gli agoristi, ovvero coloro che non partecipano alla vita politica, praticando forme di contro-economia e di disubbedienza civile allo Stato radicale (che di fatto li rende i pi\u00f9 estremi e radicali attuatori del concetto di anarco-capitalismo e di libero mercato) mentre i \"right\" libertarian sono generalmente considerati i conservatori fiscali e i miniarchici che attuano la partecipazione politica (ad esempio nel Partito Repubblicano o nel Partito Libertario).\nLa distinzione \"left\" e \"right\" libertarian non va confusa con un'ulteriore suddivisione presente nelle correnti del libertarianismo americano tra i libertariani promotori di una visione pi\u00f9 attenta dei diritti civili (su aborto, coppie di fatto e legalizzazione delle droghe leggere) e una pi\u00f9 attenta all'economia di mercato.\nIn tal caso non tutti gli agoristi sono favorevoli a condurre battaglie di diritto civile, in quanto da loro ritenuti non funzionali ad una visione di libero mercato senza Stato.\nOltre alla suddivisione konkiniana tra \"left\" e \"right\" libertarian in termini politici esiste anche una suddivisione tra i \"left\" libertariani (intesi come libertari aventi maggior interesse per le libert\u00e0 di libero mercato non per\u00f2 necessariamente associabili ai soli agoristi ma anche i miniarchi e i libertari di \"destra parlamentare\") e i \"right\" paleolibertari (ovvero libertariani intesi come la fusione tra paleoconservatori e libertari conservatori nel paleolibertarismo) aventi un interesse minore alle tesi anarco-capitaliste e di mercato e un maggior interesse per la difesa dei valori sociali tradizionali e della sicurezza personale.\nPrime pubblicazioni.\nJ. Neil Schulman, editore della rivista di Konkin \"New Libertarian\", fu il primo ad espletare, nella sua opera intitolata \"Alongside Night\", pubblicata nel 1979 e iniziata nel 1974 (quando era editore di \"New Libertarian Notes\"), la filosofia agorista. Durante il loro viaggio dell'agosto 1975 da New York alla California, Konkin e Schulman, abbozzarono il libro che avrebbero pubblicato insieme e che si sarebbe dovuto intitolare \"CounterEconomics\". Quando questo progetto fall\u00ec, Schulman torn\u00f2 al proprio lavoro iniziale, ovvero \"Alongside Night\", che termin\u00f2 nel 1979, mentre Konkin torn\u00f2 ad occuparsi del suo magazine, e inizi\u00f2 la stesura di \"New Libertarian Manifesto\" e \"An Agorist Primer\", pubblicati successivamente con la casa editrice KoPubCo di Victor Koman. Prima della sua morte Konkin termin\u00f2 il suo manoscritto \"CounterEconomics\", pubblicato anch'esso dalla casa editrice di Koman.\nCounter-economics come teoria rivoluzionaria.\nIn accordo con le teorie di mercato anarchico agorista, \"Agorist Revolution in a Nutshell\":\nConcetto di propriet\u00e0.\nGli agoristi preferiscono il termine \"libero mercato\" a \"capitalismo\", soprattutto per non legarsi alle implicazione che questo termine ha assunto nella storia. I favoritismi dei governi verso determinate societ\u00e0 sono visti dagli agoristi come la caratteristica che rende maggiormente illegittimo l'intervento statale in diversi mercati. Le restrizioni dello Stato a favore di determinate aziende, secondo gli agoristi, deformano il mercato, rendendo le suddette imprese meno responsabili e meno capaci. Gli agoristi sostengono che i debiti non delle imprese non possono essere cancellati attraverso un decreto del governo e che ogni manager deve essere responsabile per ogni atto compiuto.\nKonkin si oppose al concetto di propriet\u00e0 intellettuale e scrisse un articolo, intitolato \"Copywrongs\", a supporto di tale tesi. Successivamente Schulman critic\u00f2 queste tesi di Konkin in \"Informational Property: Logorights\". Mentre Konkin si opponeva alle leggi dello Stato in tema di patenti e copyright, in quanto creatrici di monopoli e distorsioni, che fu tra l'altro la stessa posizione assunta da Benjamin Tucker prima di lui, Schulman cercava di dimostrare come ogni invenzione sia logicamente di propriet\u00e0 esclusiva dell'inventore.\nA differenza dei mutualisti, gli agoristi sostengono che non c'\u00e8 bisogno che una propriet\u00e0 venga continuamente utilizzata per appartenere al legittimo proprietario.\nTre tipi di capitalisti.\nMolti agoristi, come molti anarco-capitalisti, col termine capitalismo si riferiscono ad un libero mercato totalmente svincolato dall'intervento statale. L'agorismo divide i capitalisti sostanzialmente in tre categorie.\nAzioni politiche.\nGli agoristi tendono ad opporsi rigidamente al voto ed alla partecipazione politica, sostenendo l'impossibilit\u00e0 e l'irrealizzabilit\u00e0 della creazione di una societ\u00e0 libera attraverso gli strumenti e i processi politici. La loro azione si dirige prevalentemente su un punto di vista culturale e attivistico."}
{"id": "1626373", "revid": "14381257", "url": "https://it.wikipedia.org/wiki?curid=1626373", "title": "Papaveracee", "text": ""}
{"id": "1626378", "revid": "14381285", "url": "https://it.wikipedia.org/wiki?curid=1626378", "title": "Plantaginacee", "text": ""}
{"id": "1626380", "revid": "14381306", "url": "https://it.wikipedia.org/wiki?curid=1626380", "title": "Plumbaginacee", "text": ""}
{"id": "1626381", "revid": "767487", "url": "https://it.wikipedia.org/wiki?curid=1626381", "title": "10.000 AC", "text": "10.000 AC (\"10,000 BC\") \u00e8 un film epico del 2008, diretto e cosceneggiato da Roland Emmerich.\nTrama.\nIntorno al 10.000 a.C. una trib\u00f9 di cacciatori-raccoglitori chiamata Yagahl vive ai piedi di una catena montuosa e sopravvive cacciando mammut lanosi. Qui un giovane cacciatore di nome D'Leh conquister\u00e0 l'amore della sua vita, la bella Evolet, la ragazza dagli occhi blu, scampata dall'eccidio del suo villaggio, e la \"Lancia bianca\" grazie al fatto di aver ucciso da solo un mammut. Questo avviene grazie alla profezia della Vecchia Madre per cui D'Leh sar\u00e0 capo del villaggio e sposer\u00e0 Evolet. Ma D\u2019Leh \u00e8 consumato dalla colpa per non aver guadagnato la \"Lancia bianca\" in modo equo in quanto l'uccisione del mammut \u00e8 avvenuta per caso. Dopo aver parlato col suo amico Tic'Tic, rinuncia alla \"Lancia bianca\", perdendo il suo matrimonio con Evolet.\nQuando arriva l'inverno e la neve, una banda di misteriosi guerrieri a cavallo, che chiamano \"demoni a quattro zampe\", attacca il villaggio e rapisce Evolet insieme ad altri membri della trib\u00f9. Questi guerrieri sono gli stessi che avevano sterminato il villaggio di Evolet e vivono oltre le montagne. D'Leh, Tic'Tic, Ka'Ren e il giovane Baku partono per salvare i loro compagni e raggiungono un'area boschiva e lussureggiante popolata da Uccelli del terrore dove cercano di liberare Evolet. Il salvataggio non riesce e anche Ka'Ren e Baku vengono catturati e Tic'Tic viene ferito.\nDurante la caccia, D\u2019Leh cade in una trappola insieme ad uno Smilodonte che decide di liberare, ritorna quindi da Tic'Tic che, dopo essersi ripreso, gli consente di continuare la ricerca. Si imbattono quindi in un villaggio di Naku, abitato dai primi agricoltori. I Naku gli rivelano la profezia che chiunque parli con uno Smilodonte, che chiamano \"dente a lancia\", aiuter\u00e0 a liberare il loro popolo. D'Leh capisce che la profezia parla di lui perch\u00e9 i Naku lo hanno appunto visto parlare con lo Smilodonte che aveva salvato. Apprende da loro anche che suo padre \u00e8 stato ospite dei Naku fino a quando non \u00e8 stato catturato dagli schiavisti, e Tic'Tic rivela finalmente a D'Leh perch\u00e9 suo padre era partito per salvare il suo popolo dalla fame e che non era un codardo come tutti pensavano.\nDiverse trib\u00f9 formano una coalizione per inseguire i predoni con D'Leh come loro leader. Trovano le navi che tengono Evolet e le loro famiglie ma senza alcun mezzo per seguirle. Viaggiano, quindi, attraverso il deserto fino ad arrivare presso una civilt\u00e0 avanzata simile all'antico Egitto, governata da una figura enigmatica conosciuta come \"L'Onnipotente\", dove i rapiti Yagahl lavorano come schiavi. I guerrieri che hanno rapito Evolet e i suoi compagni erano solo dei cacciatori di schiavi mandati dall'Onnipotente per trovare manodopera per costruire piramidi insieme ai Mammut Lanosi.\nDurante un raid notturno, D'Leh viene a sapere dell'Onnipotente e di come ucciderlo e del destino di suo padre, che \u00e8 morto schiavo. Il gruppo viene avvistato dalle guardie, che vengono uccise da Tic'Tic prima di soccombere alle sue ferite ricevute. I sacerdoti dell'Onnipotente credono che Evolet sia destinata a uccidere l'Onnipotente, ci\u00f2 \u00e8 basato sulle cicatrici della frusta sulle sue mani che corrispondono alle stelle che chiamano il \"Marchio del Cacciatore\" e un'antica profezia che prevede la caduta della loro civilt\u00e0. L'Onnipotente si rende conto che Evolet \u00e8 semplicemente l'araldo del vero cacciatore.\nD'Leh riuscir\u00e0 a scatenare una battaglia contro i guerrieri nobili devoti al Dio della Piramide, che sar\u00e0 in seguito trafitto con una lancia del giovane cacciatore, dopo una trattativa finita male, dimostrando a tutti che colui che credevano un Dio in realt\u00e0 era solo un vecchio sciocco e privo di forze. Questo scatena la rivolta degli schiavi, che finalmente tornano ad essere gente libera.\nAlla fine della battaglia, mentre D'Leh cerca di ricongiungersi con Evolet, questa verr\u00e0 ferita mortalmente con una freccia dal capo dei guerrieri, innamoratosi di lei, che fa capire a D'Leh che, se non la potr\u00e0 avere lui, non l'avr\u00e0 nessuno. D'Leh si vendica uccidendolo, ma la Vecchia Madre, da sempre in contatto telepatico con i cacciatori, doner\u00e0 il suo ultimo respiro ad Evolet ridonandole, cos\u00ec, la vita. Sulla via del ritorno, al momento dei saluti, il capo della trib\u00f9, Nakudu, dona a D'Leh dei sacchetti contenenti semi di grano, che permetter\u00e0 alla sua trib\u00f9 di conoscere l'agricoltura, ancora sconosciuta alla gente del giovane capo. Evolet e D'Leh tornano al loro villaggio, dove finalmente adesso trionfa la pace e l'armonia della natura.\nEsiste un finale alternativo: Baku, dopo anni, narra la storia ed un bambino gli chiede che fine aveva fatto la Montagna degli Dei. Baku gli risponde che era stata dimenticata, insieme a questa civilt\u00e0.\nProduzione.\nEmmerich e il compositore Harald Kloser scrissero una sceneggiatura ispirandosi, in parte, a quanto ipotizzato nel libro \"Impronte degli dei\" del giornalista britannico Graham Hancock, intervistato nel documentario di 13 minuti \"All'alba della civilt\u00e0\" presente nei contenuti extra dell'edizione casalinga del film, presentandola poi alla Columbia Pictures, la quale, dopo aver dato semaforo verde alla proposta dei due, incaric\u00f2 John Orloff della realizzazione di una nuova versione basata sul lavoro originale. A causa di un conflitto su tempi e modalit\u00e0 di realizzazione in un calendario per la Columbia gi\u00e0 colmo di progetti, sotto la guida della Sony Pictures Entertainment il film fu ceduto alla Warner Brothers. Sotto la nuova supervisione, Matthew Sand fu incaricato di una seconda riscrittura e, al termine del lavoro, Robert Rodat del rimaneggiamento finale.\nIl processo di selezione del cast artistico \u00e8 stato aperto nell'ottobre 2005, puntando alla scelta di attori sconosciuti o esordienti sia per meglio adempiere allo sfondo dell'opera che per contenere il bilancio relativo alle spese degli artisti:\nNel febbraio 2006 vengono scelti Steven Strait e Camilla Belle come protagonisti.\nCon un budget di 105 milioni di dollari, il 25 aprile 2006 sono cominciate le riprese in Namibia, per poi spostarsi a ruota in: Sudafrica, Thailandia, e nelle regioni meridionali della Nuova Zelanda.\nI produttori hanno impiegato diciotto mesi per migliorare le scene in grafica computerizzata in cui erano presenti gli animali preistorici, realizzati interamente in digitale.\nLingua.\nSi era pensato di girare il film utilizzando lingue antiche per rendere pi\u00f9 scenica l'atmosfera arcaica rappresentata, ma Emmerich respinse l'idea perch\u00e9 a suo dire avrebbe tolto emozione all'opera.\nDistribuzione.\nIl film \u00e8 uscito nelle sale negli Stati Uniti il 7 marzo 2008, in quelle italiane il 14 marzo 2008.\nIncassi.\nNegli Stati Uniti ha incassato un totale di , a fronte di un costo stimato di 105 milioni di dollari.\nCritica.\nIl film ha ricevuto in generale giudizi negativi da parte della critica, ricevendo per\u00f2 buoni giudizi riguardo agli effetti speciali."}
{"id": "1626382", "revid": "1318658", "url": "https://it.wikipedia.org/wiki?curid=1626382", "title": "Davide Banderali", "text": "Fu inoltre professore di canto al conservatorio di Milano e, dal 1828 fino alla morte per colera, al conservatorio di Parigi.\nRicevette la propria educazione musicale a Lodi. A 17 anni si fece notare sulla scena attirando l'attenzione della principessa Amalia Augusta di Baviera, moglie di Eugenio di Beauharnais, vicer\u00e9 d'Italia, e fu nominato \"ma\u00eetre de Chapelle\" della Cappella di Corte. Nel 1812 fu chiamato a Mosca da Napoleone, ma il viaggio fu interrotto a Pozna\u0144 e Banderali fece ritorno a Milano.\nIl suo talento musicale e le sue qualit\u00e0 di cantante gli valsero la nomina di Maestro di canto presso il Conservatorio di Milano, dove ebbe tra i suoi allievi Giuditta Pasta, Giovanni Battista Rubini, Fanny Eckerlin, Timoleone Alexander, Giulio Pellegrini e Violante Camporesi.\nNel 1828 fu chiamato in Francia dal Direttore delle Belle Arti per ricoprire la carica di professore di canto al conservatorio di Parigi. Le sue attivit\u00e0 gli valsero la decorazione della Legion d'onore nel 1842."}
{"id": "1626385", "revid": "14381354", "url": "https://it.wikipedia.org/wiki?curid=1626385", "title": "Rubiacee", "text": ""}
{"id": "1626387", "revid": "580197", "url": "https://it.wikipedia.org/wiki?curid=1626387", "title": "Itzhak Shum", "text": "Carriera.\nGiocatore.\nDa calciatore ha trascorso la sua intera carriera nel club israeliano dell'Hapoel Kfar Saba, con cui vinse il titolo nazionale nella stagione 1981-1982 e la Coppa di Israele nel 1974-1975 e nel 1979-1980.\nIn nazionale, Shum ha collezionato 76 presenze e 9 gol, partecipando tra l'altro ai mondiali di calcio in Messico nel 1970 e ai tornei olimpici di Citt\u00e0 del Messico 1968 e Montreal 1976.\nAllenatore.\nLa carriera da allenatore ha avuto inizio proprio nell'Hapoel Kfar Saba nel 2001-2002, passando poi nella stagione seguente al Maccabi Haifa, al posto di Avraham Grant, divenuto commissario tecnico della nazionale israeliana. Shum porta il Maccabi Haifa (che elimina al secondo e al terzo turno preliminare di Champions League rispettivamente i bielorussi del Belshina e gli austriaci dello ) alla fase a gironi della competizione, prima squadra israeliana a cogliere tale risultato. Inserito nel gruppo F contro Manchester United, e Olympiakos, il Maccabi Haifa giunge terzo davanti ai greci, cos\u00ec qualificandosi ai sedicesimi di finale di Coppa UEFA. Qui il Maccabi Haifa \u00e8, per\u00f2, eliminato dall' (0-4 ad Atene e 1-4 ad Haifa).\nIn campionato il Maccabi Haifa conclude la stagione a pari punti con il , ma il titolo va a quest'ultima, grazie alla miglior differenza reti.\nA fine stagione, Shum si trasferisce ai greci del , che si aggiudica sia il titolo nazionale che la Coppa di Grecia.\nNella stagione seguente, l'allenatore israeliano passa ai bulgari del Litex Love\u010d, che allena per la prima parte del campionato, per poi concludere la stagione sulla panchina dell'Alania Vladikavkaz, in Russia.\nNel 2006 fa ritorno in patria, all'Hapoel Tel Aviv, anche in tal caso per sostituire un allenatore chiamato sulla panchina della nazionale, Dror Kashtan: la stagione si conclude con la vittoria della Coppa di Stato.\nTra il 2007 e il 2010 \u00e8 tecnico del Beitar Gerusalemme, con cui vince il campionato 2007-2008.\nIl 21 ottobre 2010 diviene allenatore dei ciprioti dell'Alki Larnaca, subentrando alla nona giornata del campionato al dimissionario Marios Constantinou. La stagione termina con la salvezza per la squadra di Larnaca."}
{"id": "1626395", "revid": "2036605", "url": "https://it.wikipedia.org/wiki?curid=1626395", "title": "Topolino e il mistero di Macchia Nera", "text": "Topolino e il mistero di Macchia Nera (Outwits the Phantom Blot) \u00e8 una storia a fumetti della Walt Disney realizzata da Floyd Gottfredson (soggetto e disegni), Merrill De Maris (sceneggiatura), Bill Wright e Ted Thwaites (ripasso a china), pubblicata in strisce giornaliere sui quotidiani statunitensi dal 20 maggio al 9 settembre 1939. In Italia \u00e8 stata pubblicata per la prima volta sui numeri dal 353 al 372 di \"Topolino giornale\", in un periodo compreso tra il 28 settembre 1939 e l'8 febbraio 1940.\nNell'agosto del 1971 \u00e8 stata inclusa nel volume \"Trilogia di Topolino\" (della collana Oscar Mondadori, Milano, n\u00b0 356), insieme a Topolino e la banda dei piombatori e Topolino all'et\u00e0 della pietra.\nLa storia.\nL'avventura segna la prima apparizione del misterioso Macchia Nera (\"The Phantom Blot\") che, per\u00f2, rimarr\u00e0 inutilizzato per ben 16 anni, fino a quando non verr\u00e0 ripreso nelle storie italiane, prima fra tutte \"Topolino e il doppio segreto di Macchia Nera\", del 1955. Sempre in questa avventura fa la sua prima apparizione anche il Commissario Adamo Basettoni (\"Chief O'Hara\"), anch'esso, in seguito, dimenticato per qualche anno.\nNella storia, Topolino indaga su un caso di spionaggio, imbattendosi in Macchia Nera; lo stesso Topolino nello svolgersi della vicenda si traveste da Piccola Macchia, per svelare il \u00abmistero di Macchia Nera\u00bb. Il famigerato criminale tenter\u00e0 di uccidere Topolino per tre volte, ma alla fine verr\u00e0 arrestato e confesser\u00e0 che il suo obiettivo era un pezzo di carta, con scritta una formula di medicina, che sarebbe potuta essere la base di una potente arma."}
{"id": "1626400", "revid": "363629", "url": "https://it.wikipedia.org/wiki?curid=1626400", "title": "Zio (disambigua)", "text": ""}
{"id": "1626402", "revid": "1272592", "url": "https://it.wikipedia.org/wiki?curid=1626402", "title": "Villabianca", "text": "Villabianca di Modena (\"V\u00e8labianca\", in dialetto frignanese) \u00e8 un borgo collinare sito nel comune di Marano sul Panaro.\nOrigini del nome.\nSino all'anno 1613 il luogo era indicato col nome di \"\"Sancti Geminiani de Furcha\" o \"Forca\"\".\nIl toponimo \"Forca\" trae origine dal latino classico \"forca-ae\" (furcula) che significa \"strettoia di monte\", \"passo\", \"forcella montana\" ma anche \"incrocio di strade\", \"bivio\".\nStoria.\nDue scavi archeologici hanno rivelato la presenza di insediamenti romani unitamente al ritrovamento di numerose monete di et\u00e0 repubblicana e imperiale. All'antica strada romana che saliva verso Denzano, e proseguiva per portare ai passi appenninici, si \u00e8 sovrapposto in seguito uno dei tanti percorsi della via Romea Nonantolana medievale. In un rogito del 1337 \u00e8 segnalata la presenza di una fortificazione nella localit\u00e0 Castellino.\nLa chiesa dedicata a San Geminiano Vescovo, fu ricostruita nel 1853 grazie al finanziamento del duca Francesco V di Modena e della comunit\u00e0 di Vignola. La chiesa vecchia, crollata a causa di una frana, si trovava 300 metri a sud dell'edificio attuale. Fu citata per la prima volta su una pergamena del monastero di San Pietro di Modena datata 15 aprile 1025 tra i possedimenti donati dal vescovo di Modena al monastero benedettino.\nNel 1025 Furcha dipendeva dalla corte di Turri (l'odierna Torre Maina, frazione di Maranello). Successivamente i signori Da Campiglio ne ebbero il controllo fino ai primi anni del XIV secolo, quando furono sostituiti dalla famiglia Rangoni Machiavelli. Villabianca fece parte della podesteria di Campiglio per pi\u00f9 di quattro secoli e nel 1797 con l'arrivo di Napoleone entr\u00f2 a far parte del \"Dipartimento del Panaro\" con i Comuni di Vignola, Marano sul Panaro, Campiglio e Denzano.\nSolamente col Regno d'Italia Villabianca pass\u00f2 nella giurisdizione del comune di Marano sul Panaro.\nGeografia fisica.\nSituata sulle colline alla sinistra del fiume Panaro, Villabianca si trova sul punto di contatto tra due aree di diversa origine geologica: la Pliocenica, ricca di fossili, e la cosiddetta Caotica, contenente gessi, pirite, minerali e rocce vulcaniche.\nI terreni di queste colline sono particolarmente adatti alla coltivazione della vite; Lambrusco e Trebbiano sono i vitigni principali del territorio."}
{"id": "1626403", "revid": "834", "url": "https://it.wikipedia.org/wiki?curid=1626403", "title": "Cardinal Matteo Rubeo Orsini", "text": ""}
{"id": "1626404", "revid": "121560239", "url": "https://it.wikipedia.org/wiki?curid=1626404", "title": "Andrea Concetti", "text": "Andrea Concetti \u00e8 un celebre basso italiano. \nDiplomato in canto al Conservatorio \"Rossini\" di Pesaro, viene inizialmente seguito da Sesto Bruscantini e Mietta Sighele prima e da Allan Billard poi. Il suo debutto ufficiale risale al 1992, sul palco del concorso internazionale \"A. Belli\" di Spoleto. Nel 1997 partecipa all'inaugurazione della stagione della Scala di Milano nell\"Armide\" di Christoph Willibald Gluck diretta da Riccardo Muti.\nNel 2000 interpreta il ruolo di Don Alfonso nel \"Cos\u00ec fan tutte\" di Mozart a Ferrara. La direzione \u00e8 di Mario Martone, ma a volere fortemente l'artista marchigiano sul palco \u00e8 Claudio Abbado. Da Ferrara Concetti spicca il volo e calca alcuni dei pi\u00f9 importanti palcoscenici della lirica mondiale. Sempre diretto da Abbado, partecipa al Festival di Salisburgo, canta all'Op\u00e9ra National de Paris, alla Staatsoper Unter den Linden di Berlino e al Teatro San Carlo di Lisbona, per citarne alcuni.\nSempre nel 2000 Grottammare, la sua citt\u00e0, gli conferisce il titolo di cittadino dell'anno. Un riconoscimento che torner\u00e0 a ricevere nel 2007.\nNel corso delle celebrazioni mozartiane della stagione lirica 2005/2006, debutta nel ruolo di Figaro, ne \"Le nozze di Figaro\", al Th\u00e9\u00e2tre des Champs-\u00c9lys\u00e9es di Parigi. Nella stessa stagione torna a interpretare il Don Alfonso del \"Cos\u00ec fan tutte\" al Teatro de la Monnaie di Bruxelles e al San Carlo di Napoli.\nLa stagione 2006/2007 lo vede protagonista nelle Marche, la sua regione. Inaugura infatti la stagione dello Sferisterio di Macerata interpretando Papageno ne \"Il flauto magico\" di Mozart con la regia di Pier Luigi Pizzi.\nNell'estate 2007 torna nella sua citt\u00e0 natale con una serie di esibizioni, per l'inaugurazione del nuovo Teatro delle Energie.\n\u00c8 nel corso della stagione successiva, per\u00f2, che la carriera di Andrea Concetti raggiunge il suo apice. Debutta infatti alla Scala di Milano nella prima assoluta della \"Teneke\" di Fabio Vacchi diretta da Roberto Abbado per la regia di Ermanno Olmi.\nNel marzo 2010, dopo essersi esibito a Berlino (Opera di Stato \"Unter den Linden\") e Helsinki, \u00e8 un acclamato Leporello nel \"Don Giovanni\" di Mozart al Teatro delle Muse di Ancona, con la regia di Pier Luigi Pizzi, spettacolo replicato nel maggio a La Coruna.\nNell'aprile del 2010 debutta nel \"Mos\u00e8 in Egitto\" di Gioachino Rossini nel ruolo del titolo presso il Chicago Opera Theatre, riscuotendo un importante successo di pubblico e di critica, aprendosi cos\u00ec la strada a una delle sue non frequenti esibizioni come \"basso profondo\".\nNell'estate del 2010 prende parte al nuovo allestimento del \"Sigismondo\" al Rossini Opera Festival di Pesaro (ROF) e in seguito \u00e8 di nuovo Leporello nel \"Don Giovanni\" con la \"Saint Paul Chamber Orchestra\".\nNel febbraio 2015 interpreta il ruolo di Seneca ne \"L'incoronazione di Poppea\" di Claudio Monteverdi nella versione di Rinaldo Alessandrini e Robert Wilson al teatro La Scala di Milano.\nNel luglio 2021 interpreta il ruolo di Bartolo ne \"Le nozze di Figaro\" al Teatro alla Scala."}
{"id": "1626405", "revid": "2730", "url": "https://it.wikipedia.org/wiki?curid=1626405", "title": "Sergio Zampetti", "text": "Biografia.\nDopo aver ottenuto il titolo accademico in flauto presso il Conservatorio \"Giuseppe Verdi\" di Como si perfezion\u00f2 con Mauro Scappini, Andrea Griminelli e Alain Marion. Negli anni del Conservatorio approfond\u00ec anche Composizione e Musica corale e direzione di coro (diplomandosi in quest'ultima).\nRicopr\u00ec il ruolo di Primo Flauto in alcune Orchestre fino al 2002: da quell'anno dedicandosi esclusivamente all'attivit\u00e0 solistica e didattica. Si esib\u00ec in numerose cornici culturali italiane, quali il Mozartfest, gli Amici della Musica di Milano, la Societ\u00e0 dei Concerti a Milano, Serate Musicali a Milano, l'Autunno Musicale di Como, Musica a Palazzo Reale di Milano ed altre.\nSi esib\u00ec nei maggiori teatri e sale concertistiche italiane ed estere: Carnegie Hall a New York, Hermann Hesse Gymnasium di Calw, Teatro Monplaisir di Lione, Teatro di Strasburgo, Komaba Eminence Hall e Bunka Kaikan di Tokyo, Sala Verdi del Conservatorio di Milano. Si esib\u00ec con la collaborazione della Mariinsky Chamber Orchestra, dell'Orchestra Citt\u00e0 di Ravenna, dei Musici Estensi, dell'Orchestra de Nevers.\nSuon\u00f2 e incise per la Rai, per la Rtsi, per Mediaset e per la Radio Italiana di New York. Incise CD per Phoenix e Jecklin, tra cui un CD per flauto e pianoforte accompagnato da Aldo Ciccolini: questo CD \u00e8 stato presentato come Evento dalla Libreria Feltrinelli di Milano (unico per la musica classica).\nNel 2007 per CityRecords viene pubblicato il CD \"Live\", legato ad un progetto di divulgazione musicale. Nel 2008 esce un nuovo CD per \"La bottega discantica\".\nNel 2004 ide\u00f2 il progetto \u201cEvviva la musica\u201d che porta la musica classica nelle scuole (dalle elementari alle superiori) attraverso concerti divulgativi.\nNel 2007 divenne Direttore artistico della Stagione musicale \"I suoni dal tempo\" presso le Pievi della Lunigiana.\nSi esib\u00ec in numerosi paesi (Stati Uniti, Germania, Turchia, Francia, Svizzera, Giappone, Malesia e molti altri). Con il fratello Claudio Zampetti, pianista e compositore, form\u00f2 il Duo Zampetti, affermandosi nel mondo musicale. Molti compositori scrissero espressamente per il Duo (Boccadoro, Pennesi, Vinay, Vacca).\nDiresse, assieme al fratello Claudio, la Scuola di Musica \"Il Fabbro Armonioso\" a Saronno."}
{"id": "1626408", "revid": "287204", "url": "https://it.wikipedia.org/wiki?curid=1626408", "title": "Pachypanchax omalonotus", "text": "Pachypanchax omalonotus \u00e8 un pesce d'acqua dolce appartenente alla famiglia Aplocheilidae.\nDistribuzione e habitat.\nQuesta specie \u00e8 diffusa in Madagascar e nelle isole vicine. Abita ruscelli e piccoli fiumi con acque tranquille, ricche di rocce, legni sommersi e vegetazione.\nDescrizione.\nPresenta un corpo allungato, simile al luccio: piuttosto compresso ai fianchi, con occhi grandi e bocca affusolata. La pinna dorsale \u00e8 molto arretrata, opposta alla pinna anale, pi\u00f9 lunga. Le pinne ventrali sono anch'esse arretrate. La pinna caudale \u00e8 ampia, a delta. La livrea vede un colore di fondo rossastro, con ventre argentato e dorso olivastro. Le scaglie hanno bellissimi riflessi metallici azzurro-verdi. Le pinne (ad eccezione delle pettorali, semitrasparenti) sono bruno-rossastre. Raggiunge una lunghezza massima di 9,5 cm.\nRiproduzione.\nNon \u00e8 un killifish stagionale. La fecondazione \u00e8 esterna, le uova sono deposte sul fondo.\nAcquariofilia.\n\u00c8 una specie allevabile in cattivit\u00e0, ma difficile da mantenere, poich\u00e9 \u00e8 particolarmente sensibile alle caratteristiche chimiche dell'acqua."}
{"id": "1626411", "revid": "118981", "url": "https://it.wikipedia.org/wiki?curid=1626411", "title": "Repubblica Astese (1797)", "text": "La Repubblica Astese del 1797 fu una municipalit\u00e0 giacobina frutto degli eventi politici che portarono, tra il giugno e il luglio di quello stesso anno, alla proclamazione di un autogoverno popolare nella citt\u00e0 di Asti in seguito ai fermenti rivoluzionari che attraversarono il Piemonte a causa della rivoluzione francese, della discesa di Napoleone in Italia ed all'armistizio di Cherasco del 27 - 28 aprile 1796.\nNella notte tra il 27 e il 28 luglio, un gruppo di cittadini, capeggiati dagli avvocati Secondo Ar\u00f2, Gioachino Testa, Felice Berruti e il medico Secondo Berruti, contrari al governo sabaudo, proclamarono la Repubblica Astese.\nA distanza di alcuni secoli, quell'effimera repubblica (durata solamente tre giorni) \u00e8 considerata da pi\u00f9 parti uno dei primi movimenti di presa di coscienza nazionale e di liberazione, che ebbero la loro conclusione il 20 settembre 1870 con la proclamazione dell'unit\u00e0 d'Italia.\nLa situazione politica.\nLa guerra contro la Francia rivoluzionaria, scoppiata nel 1792, si concluse il 15 aprile 1796, durante la Campagna d'Italia, con la vittoria di Napoleone sui Piemontesi a Millesimo, che li costrinse a ripiegare su Mondov\u00ec e Ceva.\nIl 23 aprile i francesi entravano in Cherasco costringendo il generale Luigi Leonardo Colli di Felizzano all'armistizio.\nL'armistizio di Cherasco, confermato in seguito dalla pace di Parigi del 15 maggio, port\u00f2 Vittorio Amedeo III in una posizione di \"grande dipendenza\" verso il governo francese.\nNapoleone impose al Piemonte la cessione definitiva alla Francia della Savoia, di Nizza, Breglio e Tenda, il libero passaggio delle truppe francesi attraverso il territorio sabaudo, l'obbligo di rifiutare l'attracco nei propri porti a navi nemiche della Repubblica francese e l'asilo agli emigrati monarchici francesi con l'espulsione di quelli gi\u00e0 presenti sul territorio sabaudo.\nAlcune fortezze di frontiera, tra cui quella famosa della Brunetta a Susa considerata un gioiello di architettura militare, vennero abbattute.\nInoltre, il duca cedette temporaneamente le fortezze di Cuneo, Ceva, Alessandria e Tortona.\nUnico punto a favore del regno di Sardegna fu la riacquisizione della citt\u00e0 di Alba, costituitasi nel frattempo in autonoma repubblica rivoluzionaria.\nLa situazione finanziaria dello stato sabaudo era disastrosa: le spese per la guerra nel 1796 raggiunsero i trecento milioni ed il re era ricorso ad ogni mezzo, compreso quello di requisire le propriet\u00e0 ecclesiastiche, per far fronte all'urto bellico dei transalpini.\nNelle campagne dell'Astigiano, come in tutto il Piemonte, i contadini erano ridotti allo strenuo, l'attivit\u00e0 dei mulini sul Tanaro ferma, il commercio in citt\u00e0 bloccato.\nAlla generale insicurezza politica ed economica si aggiunsero le opposizioni dei giacobini piemontesi che da pi\u00f9 parti reclamavano l'istituzione della Repubblica.\nIl 16 ottobre 1796, Amedeo III mor\u00ec presso il castello di Moncalieri colpito da apoplessia; a succedergli fu il figlio Carlo Emanuele IV, da molti considerato troppo debole per il difficile momento politico del Piemonte.\nI moti del piemonte meridionale.\nIn seguito ai fatti bellici, il Piemonte piomb\u00f2 in una profonda crisi economica: il\npersistere di dazi e gabelle ancora di origine feudale, uniti a una vertiginosa impennata dei prezzi del frumento e della meliga a causa di alcuni anni di cattivo raccolto, fecero s\u00ec che nel luglio del 1797 si verificarono in pi\u00f9 zone del Piemonte meridionale moti insurrezionali.\nA parte le sollevazioni avvenute ad Asti ed Alba, tutte le insurrezioni verificatesi erano votate pi\u00f9 all'insoddisfazione della situazione economica che al sovvertimento dell'ordine politico vigente.\nLa prima localit\u00e0 ad insorgere in tutto il Piemonte fu Fossano il 16 luglio 1796. Le principali rimostranze dei rivoluzionari che tra il 16 e 18 luglio si impossessarono del corpo di guardia facendo prigioniero il comandante militare, furono rivolte al ribasso del prezzo del grano che venne portato a 4,10 lire l'emina.\nAppena saputo il nuovo prezzo del grano ottenuto dalla popolazione di Fossano, nella notte tra il 19 e 20 luglio insorse Racconigi e a ruota Savigliano, Genola, Levaldigi, Busca, Centallo, Cuneo e Bene Vagienna.\nIn alcune localit\u00e0 gli insorti furono aiutati da bande di briganti, come per esempio a Piasco, dove il bandito Giovanni Battista Brugiafreddo si trasform\u00f2 in capo-popolo, o a Polonghera dove il comando venne preso da Francesco Rivarossa.\nA Racconigi famoso fu il brigante Tesio detto l\"'Abate\" che durante i tumulti ne approfitt\u00f2 unendosi ai contadini e assalt\u00f2 i casali dei ricchi latifondisti derubandoli di oro, argento e denaro.\nIntorno al 21 e 24 luglio la situazione a Racconigi, e di conseguenza nelle altre localit\u00e0, cominci\u00f2 a normalizzarsi con l'arrivo degli emissari regi Brea di Rivera e il barone Nizzati, che moderatamente acconsentirono ad alcune richieste dei rivoltosi tra cui il mantenimento dell'attuale prezzo del grano, fino a che le citt\u00e0 ne fossero nuovamente provviste.\nInoltre il re si impegn\u00f2 ad elargire la somma di 15.000 lire a sostegno delle \"pubbliche indigenze\".\nProprio mentre sembrava che il malcontento popolare fosse reincanalato nei binari della normalit\u00e0, il 23 luglio scoppiarono i primi tumulti a Cavallermaggiore, Mondov\u00ec, Magliano Alpi e Dronero.\nI tumulti si svilupparono a macchia d'olio verso nord ai confini con l'astigiano coinvolgendo Mont\u00e0 d'Alba, poi San Damiano d'Asti, Canale, Tonco, Oviglio e Moncalvo il cui epicentro, Asti, insorse il 23 - 24 luglio.\nOviglio fu una delle localit\u00e0 pi\u00f9 tenaci all'opposizione, tornando all'ordine soltanto il 5 agosto.\nIl 27 - 28 luglio, mentre Fossano ormai chinava il capo al re di Sardegna con l'intercessione del Morozzo viste anche le dure repressioni a Racconigi e ad alcune localit\u00e0 limitrofe, scoppi\u00f2 una seconda ondata di tumulti nel Cuneese.\nQuesta volta per\u00f2 vennero coinvolte Revello e le comunit\u00e0 montane di Sanfront, Gambasca, Rifreddo.\nLa situazione divenne estremamente delicata perch\u00e9 Saluzzo rischiava di essere coinvolta nei disordini e quindi dare la miccia a tutte le piccole localit\u00e0 della val Maira e val Varaita.\nLa repressione fu molto dura e dur\u00f2 per diversi mesi. L'arrivo di truppe da Cuneo comandate dal De Varax e l'arresto dei capi degli insorti (Stefano Roccavilla, Giuseppe Nicolino, Vittorio Lardone) mise un freno ai tumulti anche se la situazione non miglior\u00f2 ed anzi si trascin\u00f2 negli anni a venire.\nIl Casalese e l'Alessandrino furono coinvolte solo marginalmente con i tumulti a Fubine del 31 luglio, Casorzo, Montiglio Monferrato e Valenza.\nLa repubblica astese.\nI primi tumulti.\nLe prime tensioni ad Asti si verificarono all'inizio di luglio, per la processione del SS. Sacramento che fu oggetto di dispute tra i confratelli della compagnia di San Secondo i quali volevano sostituire i mercanti, che tradizionalmente sorreggevano il baldacchino del corpo di San Secondo, con gli artisti.\nIl 21 luglio a furor di popolo venne eletto canonico della Collegiata don Vincenzo Pasetti, che da alcuni anni lavorava instancabilmente al servizio della parrocchia e dei poveri della citt\u00e0.\nNel pomeriggio da pi\u00f9 parti si sentivano i canti rivoluzionari della \"carmagnola\" e del \"\u00e7a ira\".\nIl 22 luglio 1797, presso il \"mercato del santo\" del sabato, in piazza San Secondo, si radun\u00f2 una straordinaria quantit\u00e0 di grano legata alla difficolt\u00e0 di poterlo collocare nelle localit\u00e0 in cui erano scoppiati i primi tumulti e dove il prezzo era stato forzosamente ridotto.\nAlle 11.00 di quello stesso giorno, il Prefetto fu costretto ad adeguare il prezzo delle granaglie a quello degli altri centri in seguito alle proteste del popolo.\nIntorno alle 12.00 alcuni agitatori forzarono le porte della Torre Troyana e del campanile di San Secondo e suonarono le campane a \"martello\". Accorsero sulla piazza cinquanta granatieri comandati dal conte \"Michele De Rossi di Santarosa e Pomarolo\"; scoppiarono dei tumulti con i popolani dove rimase ucciso Antonio Botta. Questa fu la scintilla che fece scoppiare la rivolta.\nLa folla inferocita occup\u00f2 il Municipio e il Castelvecchio comandato dal maggiore Ardizzone. Il comandante Signoris, piegandosi alle richieste degli insorti, fece ritirare i suoi soldati nel Quartiere Nuovo (o delle caserme) e consegn\u00f2 le armi all'avvocato Peracchio acclamato Capitano del Popolo.\nNascita della Repubblica.\nIl sindaco di Asti, Giovanni Ruggero Piumazzo, il 22 luglio dispose un'assemblea straordinaria dove deliber\u00f2 che per fronteggiare l'emergenza ampliava il consiglio comunale a 40 elementi.\nIl 23 luglio venne organizzata una truppa di cavalleria popolare capeggiata da un certo Giordano di Castell'Alfero \"gi\u00e0 chierico e indi dragone\" La sede della cavalleria fu l'albergo del Leon d'Oro sull'attuale via Cavour, di propriet\u00e0 di Peracchio.\nIl 24 luglio venne eletta una nuova amministrazione. Presieduta dal moderato conte Gabuti di Bistagno, comprendeva: Secondo Ar\u00f2 (avvocato), Gioachino Testa (avvocato), Michele Peracchio (avvocato), Felice Berruti (avvocato), Giacinto Paglieri (causidico), Giuseppe Maria Poncini (causidico), Giacomo Gardini(causidico), Francesco Morando (causidico), Filippo Massa (causidico), Ludovico Riccardi (panettiere), Giovan Battista Testa (oste), Vincenzo Aimasso (macellaio).\nIl 25 luglio venne proclamato il governo provvisorio costituito da tre Comitati: Forza armata, Sussistenza e Polizia.\nIl 27 luglio, l'ala pi\u00f9 moderata del Consiglio capeggiata da Bertarone, Gardini e Poncini, alla proposta di Gian Secondo Berruti di costituire una repubblica Democratica, si oppose, dicendo che la costituzione del governo provvisorio avrebbe dovuto sopperire solamente alle emergenze di carattere annonario, che i membri dell'assemblea non rappresentavano l'intera popolazione astigiana e quindi il passaggio al regime repubblicano sarebbe dovuto avvenire con il consenso popolare tramite elezioni segrete di tutti i capi famiglia della citt\u00e0.\nA queste parole l'ala radicale insorse minacciando i moderati. Queste fece s\u00ec che Bertarone e i suoi abbandonassero l'aula. Il capo popolo Aimasso, rimasto in consiglio con l'ala pi\u00f9 rivoluzionaria, proclam\u00f2 la Repubblica Astese \"...un'ora dopo la mezzanotte\". La coccarda bianca e rossa e il motto \"Libert\u00e0 eguaglianza o morte\" furono i distintivi della Repubblica.\nNelle ore seguenti avvenne anche la visita del vescovo che celebr\u00f2 un Te Deum nella Collegiata.\nI neorepubblicani inviarono lettere di \"fratellanza\" alle citt\u00e0 di Alessandria, Tortona, Casale ed Acqui invitandole alla sollevazione, ma senza risposta. Anche le missive inviate alle localit\u00e0 in quel periodo in tumulto come Moncalvo, Tonco, Calliano, San Damiano, Tigliole non furono accolte di buon grado: l'amministrazione di Canelli bruci\u00f2 la circolare astigiana ed a Canale d'Alba venne arrestato l'emissario Giovanni Ratto.\nAnche le richieste di aiuto verso Napoleone furono disattese, il Bonaparte fece sapere al marchese di San Marzano che\nGi\u00e0 il giorno dopo l'ala moderata del Congresso sollev\u00f2 le proprie rimostranze, lasciando trasparire un malcontento e uno scontento generale.\nAnche il Testa si accorse di questo \" malessere \" in citt\u00e0 e lo fece presente all'Ar\u00f2 che veniva indicato da pi\u00f9 parti come il fautore di questa situazione. Egli parl\u00f2 al consiglio dichiarando che se era considerato la causa di tutti i mali della Repubblica, non avrebbe avuto nessuna remora a costituirsi prigioniero nel Castelvecchio. A quel punto tutti gli astanti, compreso il Bertarone (suo acerrimo avversario) rifiutarono la decisione dell'Ar\u00f2 ed anzi, al termine della giornata lo proclamarono Presidente della Repubblica.\nEpilogo.\nIl marchese Mazzetti di Frinco, visto il precipitare degli eventi e temendo per la propria incolumit\u00e0, organizz\u00f2 un gruppo di nobili e controrivoluzionari, aiutati anche da molti contadini della provincia fedeli al re, che mossero alla volta della citt\u00e0.\nI repubblicani, presi dalla paura e dallo sconforto si diedero alcuni alla fuga e gli altri furono catturati e arrestati.\nL'Ar\u00f2, praticamente abbandonato da tutti, attese alla scrivania del palazzo municipale l'arrivo dei controrivoluzionari.\nIl 30 luglio il potere regio era definitivamente restaurato e la nuova Giunta provinciale si riun\u00ec subito per i provvedimenti penali.\nSecondo Ar\u00f2 e Felice Berruti furono giustiziati il 2 agosto sulla piazza d'armi ed i loro corpi rimasero esposti per tutto il giorno a monito per la popolazione.\nIl 3 agosto fu la volta di Gioachino Testa e di Giovanni Secondo Berruti.\nTra il 1\u00ba agosto e il 12 ottobre, con sommari processi, la Giunta Provinciale pronunci\u00f2 diciassette condanne a morte mediante fucilazione.\nDalle carte compilate dal Governo provvisorio della citt\u00e0 di Asti del dicembre 1798 - giugno 1799, emerse, nella relazione per il Consiglio supremo di Stato, che nella provincia di Asti, su una popolazione di 110.623 abitanti, gli accusati di giacobinismo furono 267, di cui 37 erano uomini di legge.\nCos\u00ec come il governo francese si era disinteressato un anno prima della Repubblica di Alba, lasci\u00f2 che l'epopea astigiana naufragasse. In quel periodo Napoleone non aveva nessun interesse a destituire il governo sabaudo, che ridotto allo strenuo non poteva creare problemi.\nAl contrario, una forte componente giacobina nel Piemonte meridionale, avrebbe creato non pochi \"grattacapi\" ai francesi che avrebbero dovuto controllarla direttamente, inoltre avanzava sempre pi\u00f9 palesemente l'ostilit\u00e0 del governo di Parigi verso i giacobini italiani sempre pi\u00f9 votati verso un governo indipendente.\nLa controrivoluzione guidata dai contadini fedeli alla chiesa ed al re si scaten\u00f2 anche a causa delle razzie che l'armata francese comp\u00ec nelle campagne piemontesi. La popolazione identific\u00f2 in questi nuovi governi il nemico transalpino che con il pretesto della libert\u00e0, aveva portato solo morte e distruzione.\nGovernatori di Asti e comandanti del Castelvecchio tra il 1792 e il 1798.\nNel XVIII secolo, i governatori della citt\u00e0 di Asti non furono quasi mai stanziali dato che erano esentati dall'obbligo di residenza.\nA sostituirli furono quasi sempre i loro immediati subordinati trasferiti con una certa frequenza nelle varie piazzeforti."}
{"id": "1626412", "revid": "438678", "url": "https://it.wikipedia.org/wiki?curid=1626412", "title": "Topolino nell'isola di Spettro", "text": "Topolino nell'isola di Spettro (On Spook's Island) \u00e8 una storia a fumetti della Walt Disney realizzata da Bill Wright e pubblicata in \"Four Color\" n. 170, del novembre 1947. In Italia \u00e8 stata pubblicata per la prima volta sull'Albo d'Oro del 6 marzo 1948. La storia segna l'esordio sui comic book statunitensi, del Commissario Basettoni, creato nel 1939 da Gottfredson, che qui si trova a vivere un'incredibile avventura con Topolino, e incontrando alla fine Gambadilegno."}
{"id": "1626414", "revid": "44627", "url": "https://it.wikipedia.org/wiki?curid=1626414", "title": "Base di Hamel", "text": ""}
{"id": "1626419", "revid": "326822", "url": "https://it.wikipedia.org/wiki?curid=1626419", "title": "Coimmagine", "text": ""}
{"id": "1626422", "revid": "125097345", "url": "https://it.wikipedia.org/wiki?curid=1626422", "title": "Wald test", "text": "Il Wald test \u00e8 una prova statistica, usata tipicamente per esaminare se un effetto esiste oppure no. Cio\u00e8 esamina se una variabile indipendente ha un rapporto statisticamente significativo con la variabile dipendente. \nPer esempio, si supponga che un economista che ha un database che lega classe sociale e numero di scarpe voglia vedere se queste due variabili sono in relazione.\nSia \u03b8 l'aumento medio nel numero delle scarpe per gli appartenenti alla classe alta confrontata alla gente classe media: allora la prova del Wald test pu\u00f2 essere usata per esaminare se \u03b8 \u00e8 0 (nel qual caso la classe sociale non ha associazione con la misura delle scarpe) o non-zero (il numero di scarpe varia fra le classi sociali). \nOppure, in ambito medico, supponiamo di voler verificare che fumare aumenti il rischio di cancro polmonare R volte. Il Wald test pu\u00f2 essere usata per esaminare se: \nR = 1 ovvero fumare non altera il rischio di tumori ai polmoni OPPURE \nR \u2260 1 ovvero fumare altera il rischio di tumore ai polmoni \nIl Wald test pu\u00f2 essere usata in una grande variet\u00e0 di modelli differenti compresi i modelli per le variabili dicotomiche ed i modelli per le variabili continue. .\nDettagli matematici.\nNel test di Wald (cos\u00ec chiamato dal suo ideatore Abraham Wald) la stima di massima verosimiglianza formula_1 del parametro di interesse formula_2 \u00e8 confrontata con un valore proposto, formula_3, sotto l'assunzione che la differenza tra le due avr\u00e0 una distribuzione che si pu\u00f2 approssimare con una normale. Tipicamente, il quadrato delle differenze viene confrontato con una distribuzione Chi-quadro. Nel caso univariato, la statistica di Wald \u00e8:\nche viene confrontato con una Chi quadro.\nIn alternativa, la differenza pu\u00f2 essere confrontata con la distribuzione normale. In questo caso la statistica test \u00e8\ndove formula_6 \u00e8 l'errore standard della stima di massima verosimiglianza. Una stima ragionevole dell'errore standard per lo stimatore di massima verosimiglianza (MLE) pu\u00f2 essere data da formula_7, essendo formula_8 l'informazione di Fisher del parametro.\nNel caso multivariato, un test su pi\u00f9 parametri contemporaneamente \u00e8 realizzato usando una matrice di varianze e covarianze. Un uso comune \u00e8 quello di eseguire un test di Wald su di una variabile categorica reinterpretandola come un insieme di variabili dicotomiche.\nAlternative al test di Wald.\nAnche il test del rapporto di verosimiglianza pu\u00f2 essere usato per verificare se sussista o meno un determinato effetto. Solitamente il test di Wald e quello del rapporto di verosimiglianza portano a conclusioni molto simili (poich\u00e9 sono asintoticamente equivalenti) ma, molto raramente, essi differiscono abbastanza da portare a conclusioni differenti: il ricercatore si pu\u00f2 trovare in una situazione in cui il p-value sia significativo quando l'intervallo di confidenza include lo 0, oppure il p-value non sia significativo quando l'intervallo di confidenza esclude lo zero. In questa situazione occorre ricordare che la significativit\u00e0 statistica \u00e8 sempre un concetto in qualche modo arbitrario, dal momento che essa dipende dal livello di significativit\u00e0 scelto.\nCi sono alcune ragioni per preferire il test di verosimiglianza rispetto al test di Wald\n. Una di esse \u00e8 che il test di Wald pu\u00f2 fornire risposte differenti allo stesso problema, a seconda di come la domanda \u00e8 formulata. Per esempio, chiedersi se R=1 dovrebbe essere lo stesso che chiedersi se log (R) = 0. Eppure la statistica di Wald per R=1 non \u00e8 la stessa di quella che si ottiene per log (R) = 0 (poich\u00e9, in generale, non c'\u00e8 alcuna relazione tra gli errori standard di R e quelli di log R). Il test del rapporto di verosimiglianza dar\u00e0 invece lo stesso risultato, sia che noi lavoriamo con R, log R o qualsiasi altra trasformazione di R. Un'altra ragione di ci\u00f2 \u00e8 che il test di Wald ricorre a due assunzioni (che noi conosciamo l'errore standard, e che la distribuzione sia una Chi-quadro), mentre il test del rapporto di verosimiglianza ricorre ad una sola assunzione (che la distribuzione sia una Chi-quadro).\nUn'ulteriore alternativa \u00e8 lo \"score test\", che possiede il vantaggio di poter essere formulato in situazioni in cui la variabilit\u00e0 \u00e8 difficile da stimare; il test di Cochran-Mantel-Haenszel \u00e8 un esempio di \"score test\"."}
{"id": "1626425", "revid": "34928", "url": "https://it.wikipedia.org/wiki?curid=1626425", "title": "Utrumque ius", "text": ""}
{"id": "1626429", "revid": "599013", "url": "https://it.wikipedia.org/wiki?curid=1626429", "title": "Lfp", "text": ""}
{"id": "1626430", "revid": "289247", "url": "https://it.wikipedia.org/wiki?curid=1626430", "title": "Liga de F\u00fatbol Professional", "text": ""}
{"id": "1626432", "revid": "2014155", "url": "https://it.wikipedia.org/wiki?curid=1626432", "title": "Eleonora di Viseu", "text": "Origini familiari.\nFiglia secondogenita del duca di Beja e Viseu, Ferdinando d'Aviz e della di lui moglie Beatrice d'Aviz.\nEleonora era la sorella di Diego I quarto duca di Beja e Viseu e di Manuele, il futuro re del Portogallo, Manuele I.\nBiografia.\nNel 1460 alla morte dello zio Enrico il Navigatore, il padre Ferdinando eredit\u00f2 il titolo e le rendite del ducato di Viseu. Il re del Portogallo, suo zio Alfonso V, conferm\u00f2 Ferdinando, che era suo fratello, in tutti i diritti dello zio Enrico, anche nella successione di Gran Maestro dell'Ordine del Cristo.\nAlla morte del padre, avvenuta nel 1470, il fratello, Giovanni di Viseu (1448 \u2013 1472) gli successe nel titolo e nelle rendite del ducato di Viseu e nel 1472; alla sua morte gli successe l'altro fratello Diego I di Viseu (1452 \u2013 1484).\nIl 22 gennaio del 1471 Eleonora spos\u00f2 a Set\u00fabal il cugino primo, l'erede al trono del Portogallo Giovanni, figlio terzogenito del re del Portogallo Alfonso V e di Isabella, figlia del duca di Coimbra e reggente del regno del Portogallo, Pietro e di Isabella d'Urgell e d'Aragona, figlia del conte Giacomo II di Urgell.\nNel 1481, alla morte del padre Alfonso V, il marito di Eleonora, Giovanni, assunse la corona del Portogallo come Giovanni II ed Eleonora, come tutte le regine portoghesi, ebbe in dote diverse citt\u00e0: Silves, Faro, Aldeia Galega e Aldeia Gavinha nel comprensorio di Alenquer a cui si aggiunse Caldas da Rainha, da lei fondata, nel 1484.\nNel 1483, durante il processo contro il duca di Braganza, Ferdinando II, oltre all'accusa di tradimento a carico del duca e di suo fratello, il marchese di Montemor-o-Novo, fu provato anche il coinvolgimento nel complotto del fratello di Eleonora, Diego I di Viseu, che tuttavia fu perdonato dal re Giovanni, mentre il duca di Braganza fu condannato a morte e giustiziato ad \u00c9vora il 30 maggio dello stesso anno e tutti i suoi beni vennero confiscati dalla corona.\nL'anno dopo per\u00f2 suo fratello, Diego I, 4\u00ba duca di Viseu, divenuto, dopo la morte di Ferdinando II di Braganza, il pi\u00f9 influente nobile del regno, nel 1484, non condividendo la politica accentratrice del cugino Giovanni II, organizz\u00f2 una congiura per uccidere lui e il figlio erede al trono Alfonso del Portogallo. Essendo stato scoperto il suo piano, Giovanni lo uccise con le sue mani, mentre altri complici venivano imprigionati o uccisi (tra questi il vescovo di \u00c9vora e, molto probabilmente, anche Giovanni, marchese di Montemor-o-Novo).\nIl 13 luglio 1491 il figlio di Eleonora e erede al trono, il sedicenne Alfonso, mor\u00ec a causa di una caduta mentre cavalcava lungo il Tago, lasciando vedova la consorte Isabella di Trast\u00e1mara.\nIl marito di Eleonora aveva anche un altro figlio, avuto da Anna de Mendon\u00e7a, una dama di compagnia della matrigna Giovanna, \"la Beltraneja\": Giorgio di Lencastre (1481 \u2013 1550).\nGiovanni cerc\u00f2 di legittimare il figlio per poter avere un successore, ma la regina consorte si oppose molto tenacemente ed obblig\u00f2 il marito ad un compromesso: l'erede al trono sarebbe stato il fratello minore di Eleonora, Manuele, che avrebbe sposato Isabella, vedova del loro figlio Alfonso, che nel frattempo era rientrata in Castiglia.\nAlla morte di Giovanni II sal\u00ec sul trono del Portogallo Manuele I, fratello di Eleonora e cugino e cognato del marito defunto. Eleonora rimase a corte, dove venne chiamata \"la regina vecchia\", sino alla morte, avvenuta il 17 novembre del 1525 nel Palazzo di Enxabregas. Fu sepolta nel convento della Madre di Dio (Convento de S\u00e3o Francisco de Xabregas) a Lisbona.\nDiscendenza.\nEleonora diede due figli a Giovanni:"}
{"id": "1626438", "revid": "251304", "url": "https://it.wikipedia.org/wiki?curid=1626438", "title": "Topolino contro Topolino", "text": "Topolino contro Topolino (\"Mickey's Dangerous Double\") \u00e8 una storia a fumetti della Walt Disney realizzata da Bill Walsh (testi) e Floyd Gottfredson (disegni).\nStoria editoriale.\nVenne pubblicata giornalmente negli USA nel formato a strisce sui quotidiani statunitensi dal 2 marzo al 20 giugno 1953. In Italia \u00e8 stata pubblicata per la prima volta sui numeri dal 73 al 77 di \"Topolino\", in un periodo compreso tra il 25 agosto e il 25 ottobre 1953.\nTrama.\nAl suo ritorno dallo spazio (Topolino e il deserto del nulla), Topolino scopre che i suoi concittadini gli sono divenuti ostili: questo \u00e8 dovuto alle malefatte compiute da Miklos, un suo sosia che, all'insaputa di tutti, ha preso il suo posto per compiere i suoi crimini, per tormentare gli amici del vero Topolino e prendere il suo posto.\nQuando Topolino scopre l'inganno, non pu\u00f2 denunciare l'impostore perch\u00e9 questi tiene prigioniero Pluto e minaccia di ucciderlo se lui non collaborer\u00e0. Topolino riesce a ritrovare Pluto, sfigurato dai maltrattamenti e tenuto incatenato in una fabbrica di giocattoli. Qui avr\u00e0 luogo anche lo scontro decisivo con il sosia, che si scopre essere un abilissimo trasformista-fuorilegge e che svela il suo vero piano: uccidere Topolino e sostituirsi a lui per continuare a vivere da rispettabile cittadino. All'arrivo della polizia ci vorr\u00e0 ancora un po' di tempo per stabilire chi \u00e8 il vero Topolino, fino a un provvidenziale tuffo in un deposito dell'acqua da dove Miklos uscir\u00e0 stinto. Il pericoloso criminale riuscir\u00e0 comunque a fuggire, promettendo a Topolino che prima o poi ritorner\u00e0."}
{"id": "1626441", "revid": "33751", "url": "https://it.wikipedia.org/wiki?curid=1626441", "title": "Barcellona Guayaquil", "text": ""}
{"id": "1626443", "revid": "124705648", "url": "https://it.wikipedia.org/wiki?curid=1626443", "title": "Claudio Ferretti", "text": "Biografia.\nFiglio del noto radiocronista Mario Ferretti (1917-1977), entr\u00f2 alla Rai come collaboratore nel 1963 e venne assunto avendo vinto il concorso per radiotelecronisti del 1968. Negli anni settanta e ottanta fu una delle voci pi\u00f9 popolari della trasmissione \"Tutto il calcio minuto per minuto\" (nella quale aveva debuttato nel 1966), sostituendo anche talvolta alla conduzione Roberto Bortoluzzi. Oltre al calcio, come inviato segu\u00ec l'atletica, il basket (di cui non solo fu radiocronista, ma in qualche occasione sostitu\u00ec Massimo De Luca alla conduzione di Tuttobasket) il pugilato (sua la radiocronaca del primo match tra Benvenuti e Monzon) e in particolare il ciclismo (famoso il suo racconto dalla motocicletta della sfida tra Bertoglio e Gald\u00f3s, sullo Stelvio, durante l'ultima tappa del Giro d'Italia del 1975, che i T\u00eates de Bois adotteranno come colonna sonora dello spettacolo musicale \"I riciclisti\").\nNel 1988, pass\u00f2 alla televisione, diventando conduttore della principale edizione del TG 3 e successivamente di programmi quali \"\u00c8 quasi goal\" (con Sandro Ciotti), \"Anni azzurri\", \"Telesogni\" e \"L'una italiana\", dei quali fu anche curatore. Nel 1993 fu a capo della redazione sportiva del TG3; poi di quella culturale. Dal 1998 al 2000, al Giro d'Italia condusse \"Il processo alla tappa\", prima edizione moderna della trasmissione inventata da Sergio Zavoli.\nAutore, tra l'altro, di due libri sulla storia della Rai, \"Mamma Rai\" (con Barbara Scaramucci e Umberto Broccoli) e \"RicordeRai\" (ancora con Barbara Scaramucci), lasci\u00f2 l'azienda nel 2003 e intensific\u00f2 la sua attivit\u00e0 di scrittore, curando anche, con Augusto Frasca, l\"Enciclopedia dello sport\" per Garzanti nel 2008. Con la collana di videocassette \"Le grandi emozioni dello sport\", pubblic\u00f2 la pi\u00f9 completa raccolta di immagini dello sport mondiale dalla fine della guerra alla met\u00e0 degli anni novanta.\nFerretti, sebbene fosse notoriamente un tifoso della Lazio, era considerato sempre imparziale nella sua professione e come radiocronista.\nIl 10 gennaio 2010 torn\u00f2, dopo ventidue anni di assenza, al microfono di \"Tutto il calcio minuto per minuto\". In occasione della puntata speciale per il cinquantesimo compleanno della trasmissione, affianc\u00f2 nella circostanza Riccardo Cucchi da Firenze per Fiorentina-Bari (2-1).\nAl cinema la sua voce si ascolta all'inizio del film \"No, il caso \u00e8 felicemente risolto\" (1973) e ne \"Il tango della gelosia\" (1981).\n\u00c8 morto a Roma il 21 maggio 2020 a 77 anni."}
{"id": "1626444", "revid": "120161288", "url": "https://it.wikipedia.org/wiki?curid=1626444", "title": "Carl Blegen", "text": "\u00c8 famoso per la scoperta del sito di Pilo (presso l'odierna citt\u00e0 di Navarino) in Grecia e per i suoi scavi presso Troia.\nBlegen si laure\u00f2 nel 1904 presso la University of Minnesota ed inizi\u00f2 il dottorato presso la Yale University nel 1907.\nBlegen fu docente di archeologia presso l'Universit\u00e0 di Cincinnati, Ohio (1927\u201357). Tra il 1932 e il 1938 diresse anche gli scavi dell'universit\u00e0 presso la collina di Hissarlik, il sito della antica citt\u00e0 di Troia. Tra gli otto strati dell'antica citt\u00e0 di Ilio, trovati da Heinrich Schliemann, Blegen riconobbe il settimo come quello distrutto dagli Achei."}
{"id": "1626453", "revid": "38120", "url": "https://it.wikipedia.org/wiki?curid=1626453", "title": "Bust a Nut", "text": "Bust a Nut \u00e8 il quarto album in studio del gruppo musicale statunitense Tesla, pubblicato il 23 agosto 1994 dalla Geffen Records.\nSi tratta dell'ultimo lavoro in studio del gruppo prima del momentaneo scioglimento avvenuto l'anno dopo.\nNel novembre 2011 \u00e8 stato inserito dalla rivista \"Guitar World\" tra i dieci album con le migliori chitarre del 1994.\nClassifiche.\nAlbum - Billboard (Stati Uniti)\nSingoli - Billboard (Stati Uniti)"}
{"id": "1626456", "revid": "123132858", "url": "https://it.wikipedia.org/wiki?curid=1626456", "title": "Pier Maria Cecchini (1957)", "text": "Carriera.\nNato a Roma ma cresciuto a Viterbo, studia nella scuola teatrale di Luigi Squarzina, e dopo una lunga gavetta teatrale debutta in un piccolo ruolo nel film \"I miei primi quarant'anni\", al fianco di Massimo Venturiello dove recitava anche Carol Alt. L'anno successivo \u00e8 nel film \"Ad un passo dall'aurora\" al fianco di Adriana Russo. Nel 1989 ebbe un ruolo da coprotagonista nell'horror \"Massacre\" di Andrea Bianchi, sempre nello stesso anno partecipa come uno dei conduttori nel programma \"Stasera Lino\" al fianco di Heather Parisi e Lino Banfi.\nInoltre \u00e8 presente nel cast della sitcom \"Stazione di servizio\" con il ruolo dell'agente Nando Proietti, partecipando a 80 episodi. Poi inizia a farsi notare nel 1991 in \"Abbronzatissimi\" e nel 1993 in \"Abbronzatissimi 2 - Un anno dopo\". Nel 1992 \u00e8 tra i protagonisti del film \"Gole ruggenti\" di Pier Francesco Pingitore, e sempre nello stesso anno \u00e8 nel film \"Cattive ragazze\" con la regia Marina Ripa di Meana che per\u00f2 si rivela un flop.\nNel 1993 vince con \"Trullallero trullall\u00e0\" al Festival Internazionale dell'Umorismo a Bordighera il premio teatrale come autore per il miglior testo comico dell'anno. Nel 1994 interpreta Giulio nel film \"I mitici - Colpo gobbo a Milano\" di Carlo Vanzina al fianco di Claudio Amendola. Sempre nel 1994 debutta in veste di direttore artistico nel programma \"Yogurt\" con Pino Campagna e I Fichi d'India. Nel 1996 interpreta Guido Scortichini nel film \"La classe non \u00e8 acqua\", ed \u00e8 in teatro con Alessandro Gassmann e Gianmarco Tognazzi come coprotagonista nella commedia teatrale \"I testimoni\".\nNel 1997 recita nel film \"Facciamo fiesta\" al fianco di Alessandro Gassmann e di Gianmarco Tognazzi. Nel 1999 recita come protagonista nella commedia \"Boom\" al fianco di Brad Harris ed Eliana Miglio e nel film-tv \"Come quando fuori piove\" al fianco di Enzo Iacchetti e Vanessa Gravina con la regia di Bruno Gaburro. Nel 2000 recita nel film \"Il grande botto\" nel ruolo di un calciatore e nello sceneggiato Rai \"Delitto in prima serata\". Nel 2002 recita al fianco di Antonio Albanese, nella commedia\" Il nostro matrimonio \u00e8 in crisi\", dove interpreta il dottor Bigazzi, poi interpreta Cirino Borsi il cinico marito di Lunetta Savino nella fiction \"Il bello delle donne\". \nNel 2004 ha avuto un piccolo ruolo nel thriller di Dario Argento \"Il cartaio\", inoltre \u00e8 in teatro con la commedia \"Casina\" al fianco di Corinne Cl\u00e9ry, \u00e8 presente nelle fiction \"Con le unghie e con i denti\" e \"Part Time\". Nel 2005 interpreta il cardinale Della Rovere nella fiction \"Imperia, la grande cortigiana\" con Manuela Arcuri, e interpreta il ruolo di Corrado Gianni nella serie-tv \"Il maresciallo Rocca\" con Gigi Proietti. Nel 2006 ha interpretato il marito di Nancy Brilli nella serie \"Caterina e le sue figlie\", poi partecipa alla fiction \"Domani \u00e8 un'altra truffa\" al fianco di Paolo Triestino e Alvaro Vitali.\nSempre nel 2006 al Teatro Olimpico di Roma interpreta l'Inquisitore nel musical \"(Storie dell'Inquisizione: Giovanna D'Arco)\" con la regia di Franco Miseria. Nel 2008 ha interpretato Lazzaro Marchitelli, il terribile professore di ginnastica, nella seconda stagione della serie tv \"I Cesaroni\". Il 7 novembre 2008 esce nelle sale il suo film \"Il pugile e la ballerina\" dove interpreta il ruolo di Marcellone. Sempre nello stesso anno, insieme a Franco Miseria cura la regia del musical \"Oltre la barriera casse\", portato in scena a Foligno dalla Compagnia OLBC. Nel 2009 \u00e8 nel cast di \"R.I.S. 5 - Delitti imperfetti\" nel ruolo dell'avvocato Siciliano.\nNel 2016 entra nel cast della soap opera \"Un posto al sole\" nel ruolo di Gigi Del Colle. Nello stesso anno sostituisce Orso Maria Guerrini nel ruolo dell'omino coi baffi della pubblicit\u00e0 della birra Moretti. Nel 2020 \u00e8 nel cast del nuovo film di Carlo Verdone \"Si vive una volta sola\"."}
{"id": "1626457", "revid": "1318658", "url": "https://it.wikipedia.org/wiki?curid=1626457", "title": "ZOD", "text": ""}
{"id": "1626459", "revid": "115751", "url": "https://it.wikipedia.org/wiki?curid=1626459", "title": "Stuntwoman", "text": ""}
{"id": "1626460", "revid": "1776051", "url": "https://it.wikipedia.org/wiki?curid=1626460", "title": "Into the Now", "text": "Into the Now \u00e8 il quinto album in studio del gruppo musicale statunitense Tesla, pubblicato il 9 marzo 2004 dalla Sanctuary Records. \nSi tratta del primo lavoro in studio del gruppo dopo la riunione avvenuta nel 2000, nonch\u00e9 del loro primo album di inediti dopo 10 anni. \u00c8 inoltre l'ultimo disco della band in cui compare ancora il chitarrista Tommy Skeoch in formazione.\nClassifiche.\nAlbum - Billboard (Stati Uniti)\nSingoli - Billboard (Stati Uniti)"}
{"id": "1626461", "revid": "834", "url": "https://it.wikipedia.org/wiki?curid=1626461", "title": "Zoe", "text": ""}
{"id": "1626466", "revid": "767487", "url": "https://it.wikipedia.org/wiki?curid=1626466", "title": "Los del R\u00edo", "text": "I Los del R\u00edo (in spagnolo \"quelli del fiume\") sono un duo spagnolo di musica pop latina.\nCarriera.\nComposto da Antonio Romero Monge e Rafael Ruiz, nati nel 1948, entrambi originari di Dos Hermanas, comune spagnolo nella provincia di Siviglia, il principale successo del gruppo \u00e8 stato il singolo \"Macarena\", pubblicato nel 1993."}
{"id": "1626467", "revid": "80339", "url": "https://it.wikipedia.org/wiki?curid=1626467", "title": "Oldoinyo Lengai", "text": ""}
{"id": "1626469", "revid": "287204", "url": "https://it.wikipedia.org/wiki?curid=1626469", "title": "Frank McSavage", "text": "Animazione.\nDopo aver terminato gli studi in Scozia, Savage si reca negli Stati Uniti, dove, nel 1936, entra agli Studi Disney, partecipando alla realizzazione sia dei cortometraggi animati di Donald Duck e di Mickey Mouse, sia a quella del primo lungometraggio animato disneyano, ovvero \"Biancaneve e i sette nani\", del 1937.\nFumetti.\nNel 1950 inizia a collaborare con la Western Publishing, realizzando avventure a fumetti non solo dei personaggi Disney, ma anche dei personaggi di Walter Lantz (Picchiarello, Oswald il coniglio).\nTra le sue maggiori storie disneyani ricordiamo quelle sceneggiate da Don Christensen, aventi per protagonista Nonna Papera, quali \"Nonna Papera e la servit\u00f9\",\" Nonna Papera e il dodo\" o \"Nonna Papera a Hollywood\"; realizza anche molte storie con il Grillo saggio di Pinocchio, a partire da \"Il Grillo Saggio e la citt\u00e0 delle meraviglie\", del 1958.\nNel 1959, Savage abbandona il mondo dei fumetti per dedicarsi alle illustrazioni dei libri per bambini."}
{"id": "1626474", "revid": "767487", "url": "https://it.wikipedia.org/wiki?curid=1626474", "title": "Nikka Costa", "text": "Biografia.\n1972-1990.\nNata a Tokyo, in Giappone, \u00e8 figlia del compositore e arrangiatore Don Costa e della cantante Terry Ray. Ha, da parte del padre, due fratelli: Tano Costa (batterista) e Nancy Lee Costa (cantante); come padrino ha avuto Frank Sinatra.\nIl padre ha molte connessioni nel mondo della musica. Durante la sua infanzia \u00e8 circondata da musicisti famosi e viaggia per tutto il mondo con il padre stesso.\nA 5 anni registra un singolo con il cantante hawaiano Don Ho. I produttori italiani Danny B. Besquet e Tony Renis stavano lavorando con il padre per l'album \"Don Costa Plays the Beatles\" quando hanno avuto un \"brainstorm\" per produrre un album con Nikka che cantava, mentre suo padre suonava la chitarra acustica. L'album \u00e8 stato ben accolto in Europa e Nikka divenne nota come \"attrice-bambina\". A 9 anni la Costa ha cantato con Frank Sinatra in un'apparizione sul prato della Casa Bianca.\nLa sua carriera di cantante inizi\u00f2 nel 1981 con la registrazione della canzone \"(Out Here) On My Own\", gi\u00e0 nota negli Stati Uniti d'America in quanto parte della colonna sonora del film \"Saranno famosi\", interpretata da Irene Cara. Il singolo, registrato a Milano con il direttore d'orchestra Victor Bach e prodotto da Danny B. Besquet e Tony Renis, ha trascorso quattordici settimane al 1\u00ba posto in Italia, nove settimane al 1\u00ba posto in Spagna e cinque settimane al 1\u00ba posto in Francia. La canzone inoltre ha anche raggiunto il 7\u00ba posto in Svizzera e il 32\u00ba nei Paesi Bassi.\nDivent\u00f2 una \"hit\" mondiale, ad eccezione degli Stati Uniti d'America, volutamente evitati da Don Costa che voleva mantenere l'infanzia della figlia lontana dai possibili eccessi derivanti da un mercato sovradimensionato come quello statunitense. \"Deus ex machina\" dell'intera produzione fu Tony Renis, amico della famiglia Costa e \"talent scout\" che, infatti, la lanci\u00f2 inizialmente sul mercato italiano. Il suo secondo album \"Fairy Tales (Cuentos de hadas)\" \u00e8 stato pubblicato nel 1983, mentre il padre, Don Costa, moriva a causa di un attacco cardiaco poco dopo la registrazione dell'album. Dopo un lungo periodo di ritiro dalle scene cominciato con la morte del padre (avvenuta nel 1983), registr\u00f2 l'album pop \"Here I Am... Yes, It's Me (Loca tentaci\u00f3n)\" pubblicato, per adempiere ad un obbligo contrattuale, nel 1989.\n1990-1996.\nNel 1990 partecip\u00f2 al \"Festival di Sanremo\" in cui, abbinata a Mietta e Amedeo Minghi, si esib\u00ec con \"All for the Love\" (versione inglese di \"Vattene amore\") e successivamente avendo un tour col cantautore Stefano Sani. Dopo aver conseguito il diploma di scuola superiore, la Costa ha deciso di allontanarsi dal pop e cambiare genere, avvicinandosi al funk e al soul, venendo influenzata da artisti della Motown. Trasferitasi in Australia, ha iniziato a scrivere le sue canzoni ed ha formato una \"funk band\" chiamata \"Little Mona &amp; The Shag Daddies\", che si sciolse dopo quattro concerti a Sydney.\nDopo lo scioglimento entr\u00f2 nella \"band\" degli \"Sugarbone\", che ha girato l'Australia nel 1994, Nikka descrive cos\u00ec la sua esperienza: \u00abIt was really scary to unveil it but the reaction was good. It helped my confidence.\u00bb (\u00ab\u00c8 stato davvero spaventoso svelarlo, ma la reazione \u00e8 stata buona. Ha aiutato la mia fiducia.\u00bb). Dopo gli \"Sugarbone\", ha firmato per l'etichetta Mushroom e, nel 1996, ha pubblicato l'album \"Butterfly Rocket\" che ha raggiunto la Top 20. Il record ha portato una nomination per l\"'ARIA Music Awards Breakthrough Artist\" nel 1996 e un'altra come Miglior Artista Femminile nel 1997.\n2000-2005.\nNel 2000, la canzone \"Like A Feather\" \u00e8 stata usata in una campagna pubblicitaria televisiva ed ha contribuito a lanciare la sua carriera musicale statunitense. L'album \"Everybody Got Their Something\" \u00e8 stato pubblicato nel 2001 e ha raggiunto la posizione n.120 della \"Billboard 200\", in questo album si trovano canzoni note come \"Like a Feather\" che \u00e8 stato un successo anche radiofonico ed ha raggiunto il 53\u00ba posto nel Regno Unito, \"Push &amp; Pull\" (inserito nella colonna sonora di \"Blow\", con Johnny Depp), e \"Everybody Got Their Something\", presente anche nel telefilm \"Buffy l'ammazzavampiri\" e nel film \"A proposito di Steve\" (\"All About Steve\"), del 2009, con Sandra Bullock e Bradley Cooper. Nel 2005, registra l'album \"Can'tneverdidnothin\"' che le permetter\u00e0 di avviare collaborazioni con artisti come Prince e Lenny Kravitz.\n2006-2008.\nNel 2006 lei e suo marito Justin Stanley hanno registrato ed eseguito una colonna sonora di breve durata della sitcom \"Courting Alex\", interpretata da Jenna Elfman.\nHa avuto una piccola partecipazione nell'album \"Here Comes the Fuzz\" di Mark Ronson, mentre quest'ultimo ha prodotto alcune delle canzoni di Nikka Costa.\nAll'epoca sotto contratto con la Stax, il suo album \"Pebble to a Pearl\" viene pubblicato il 14 ottobre 2008. Nel 2010, ha pubblicato il singolo \"Ching Ching Ching\" in Europa. Questa canzone presenta un notevole cambiamento di genere passando dal precedente soul/\"funk all'elettropop\". Il singolo ha raggiunto la posizione n.69 in Germania, il che ne ha fatto il primo singolo entrato nelle \"chart\" in Germania dai tempi del singolo \"On My Own\", nel 1981.\n2011-2017.\nNel 2011 \u00e8 stato pubblicato il suo ottavo album intitolato \"Pro*Whoa!\", la cui data di pubblicazione era stata fissata per la fine del 2010 ma \u00e8 stata ritardata fino all'inizio del 2011, \u00e8 stata coautrice della canzone \"Diamonds Made from Rain\" tratta dall'album \"Clapton\" di Eric Clapton (2010). Inoltre, la sua canzone \"Stuck to You\" dall'album \"Pebble to a Pearl\", \u00e8 stata utilizzata in un episodio della quinta stagione di \"Grey's Anatomy\". Ha anche reinterpretato la canzone \"Kick\", degli INXS (originariamente, tratta dal loro omonimo album del 1987) nel loro album \"Original Sin\", pubblicato in digitale in Australia nell'ottobre del 2010, e negli Stati Uniti d'America nel mese di aprile 2011.\nNel 2017 presenta il singolo Nothing Compares 2 U, cover della canzone originariamente scritto e composto da Prince, successivamente portata al successo dalla cantante irlandese Sin\u00e9ad O'Connor estratto dall'album Nikka &amp; Strings, Underneath and in Between che uscir\u00e0 a giugno ben sei anni dopo l'uscita del suo EP Pro*Whoa!.\nVita privata.\nNel 1992 ha sposato il produttore e compositore australiano Justin Stanley. Hanno una figlia, Sugar McQueen, nata il 13 settembre 2006, e un figlio Suede, nato il 10 maggio 2013."}
{"id": "1626482", "revid": "1610933", "url": "https://it.wikipedia.org/wiki?curid=1626482", "title": "Teatro di Hierapolis", "text": "Il teatro di Hierapolis \u00e8 un teatro romano della antica citt\u00e0 di Hierapolis, in Frigia (oggi Pamukkale nella provincia di Denizli, in Turchia).\nStoria.\nLa prima edificazione del Teatro avvenne probabilmente in et\u00e0 giulio-claudia, come testimoniato dalla raffinata decorazione architettonica conservata, sfruttando in parte le pendici della collina in un'area non distante dal complesso del santuario di Apollo.\nLa struttura era affine ai modelli di tradizione ellenistica: i sedili della cavea, in travertino, scendevano sino ai limiti dell'orchestra sui quali erano collocati seggi di proedria in marmo, collegati da un balteo; l'orchestra era circolare, definita dal muro del logheion di cui si sono trovate le fondazioni in recenti scavi sotto l'attuale palcoscenico. Le due parodoi oblique erano definite dal muro di analemma - che appartiene alla prima fase - e dai muri obliqui laterali del logheion stesso.\nIn et\u00e0 severiana il teatro fu oggetto di una radicale trasformazione e monumentalizzazione complessiva.\nL'edificio scenico venne ricostruito e ingigantito per sostenere l'imponente facciata della frontescena, ornata da una decorazione marmorea articolata in tre ordini sovrapposti con statue e rilievi figurati sui diversi livelli, anche nei due aerei parasceni colonnati.\nLa nuova struttura dovette essere certamente una delle pi\u00f9 imponenti per dimensione, numero di livelli, impegno decorativo e per i diversi marmi pregiati impiegati nella costruzione.\nNella stessa fase vennero sostituiti anche i sedili di travertino con nuovi sedili in marmo, sia nel meniano inferiore, sia in un cuneo del meniano superiore; inoltre, le file inferiori dei sedili in travertino verso l'orchestra vennero inglobate in un alto podio in marmo, per permettere lo svolgimento di spettacoli con combattimenti di fiere e di gladiatori, molto diffusi in et\u00e0 imperiale: il podio impediva cos\u00ec il contatto diretto degli spettatori delle prime file con le attivit\u00e0 venatorie, com'\u00e8 attestato anche in diversi altri edifici teatrali in Asia Minore.\nIl nuovo palcoscenico venne ricostruito pi\u00f9 profondo, andando a sfruttare anche lo spazio prima occupato dai parodoi: la nuova struttura poggiava su archi che reimpiegavano i blocchi dei sedili in travertino provenienti dalla demolizione della vecchia cavea. Il logheion venne quindi decorato da una ricca facciata ipostile con nicchie e incrostazioni di marmi colorati.\n\u00c8 da collocare nel corso del IV secolo la trasformazione dell'orchestra in una grande vasca d'acqua o kolymbethra per potervi realizzare spettacoli acquatici, di moda nel IV sec. d.C. , ad opera di un certo Magnus (l'iscrizione a lui dedicata recita: \u201crese la citt\u00e0 un santuario delle ninfe\u201d): questo comport\u00f2 la chiusura con muri delle porte dell'orchestra, e il rivestimento di tutte le superfici con malta signina impermeabilizzante, di cui sono ancora conservati molti lacerti.\nAlla met\u00e0 dello stesso secolo, sotto l'imperatore Costanzo II, un'importante iscrizione incisa sull'architrave marmoreo del secondo ordine della scena fa riferimento a lavori di consolidamento e di restauro del Teatro, che si resero necessari a fronte di un terremoto che aveva portato a crolli di parti delle aeree strutture colonnate della frontescena.\nDescrizione.\nIl teatro sfruttava anch'esso in parte il rilievo orografico naturale, ma per ottenere una struttura di sufficienti dimensioni dovette inoltre essere appoggiato su sostruzioni, secondo l'uso romano.\nLa cavea \u00e8 costituita da due \"maeniana\" (livelli), separati dal \"diazoma\". Il frontescena (\"frons scaena\") era decorato da tre ordini sovrapposti, articolati con nicchie e sporgenze, ed aveva cinque porte. I podi su cui poggiavano gli ordini architettonici presentavano rilievi (al primo ordine scene mitologiche del ciclo di Diana e di Apollo), agli ordini superiori eroti e ghirlande alternati ad altre scene figurate con Demetra, Persefone e Dioniso). Il marmo bianco utilizzato proviene probabilmente dalle cave locali di Thiountas e sono presenti fusti e rivestimenti in marmo pavonazzetto dalla vicina citt\u00e0 di \"Docimium\"."}
{"id": "1626484", "revid": "34760", "url": "https://it.wikipedia.org/wiki?curid=1626484", "title": "Ricerca esaustiva", "text": ""}
{"id": "1626485", "revid": "287204", "url": "https://it.wikipedia.org/wiki?curid=1626485", "title": "Jack Manning", "text": "Carriera.\nAnimazione.\nManning comincia a lavorare agli Studi Disney nel 1940, all'et\u00e0 di appena 20 anni, collaborando alla realizzazione di cortometraggi di Topolino e Paperino; nel corso degli anni quaranta, collabora anche con la Warner Bros., prima di dare inizio alla sua lunga collaborazione con Hanna e Barbera, durata pi\u00f9 di vent'anni.\nFumetti.\nNegli anni '60, inizia a collaborare con la Western, per la quale realizza storie a fumetti di una moltitudine di personaggi, da quelli della Warner a quelli di Hanna e Barbera, senza dimenticare i personaggi Disney.\nProprio per la Disney realizza circa 200 storie, tra le quali spiccano quelle con protagonista Topolino, quali \"Topolino e i pirati spaziali\" (1970), \"Topolino e il dragone di giada\" (1971), \"Topolino e il \"souvenir-boomerang\"\" (1971), \"Topolino sulla via dei... coleotteri\" (1971), \"Pluto re della \"Suerte\"\" (1972), \"Topolino e la coltura di ostripulcini\" (1972) o \"Topolino e la macchina \"sogni d'oro\"\" (1972), tutte pubblicate su \"Mickey Mouse\", disegnate utilizzando uno stile molto simile a quello di Paul Murry; realizza anche avventure di Superpippo, dei Bassotti e di Lillo, il cucciolo de \"Lilli e il vagabondo\".\nQuesta produzione fumettistica si arresta alla fine degli anni '70, quando Manning abbandona il mondo dei fumetti."}
{"id": "1626487", "revid": "125772055", "url": "https://it.wikipedia.org/wiki?curid=1626487", "title": "Giancarlo Ratti", "text": "Biografia.\nNegli anni di studio al Liceo Scientifico \"Rosmini\" di Trento, inizia a frequentare il teatro comunale nel quale svolge il ruolo di valletto. Nel primo dopoguerra, la famiglia residente ad Avenza si trasferisce a Trento, dove la madre \u00e8 la figura dominante della sua educazione famigliare.\nNella contrariet\u00e0 dei genitori che desiderano avviarlo agli studi da avvocato e alla professione di bancario, si iscrive alla Facolt\u00e0 di Lettere, dove con un minimo profitto sostiene una media di un esame all'anno per ottenere il rinvio del servizio di leva obbligatorio. Estimatore dei classici latini e greci, si dedica pienamente alla sua vera passione, il teatro, diviene allievo dell'ultimo Ernesto Calindri, e si diploma all'Accademia dei Filodrammatici di Milano. Tra gli spettacoli a cui ha preso parte nella sua carriera teatrale si ricordano \"Calcoli\", \"La parola ai giurati\" (niente a che vedere con l'omonimo film), \"Abbiamo due ore di vantaggio\" e \"Va tutto storto\", tutti rappresentati tra il 2006 e il 2007.\nHa partecipato a vari programmi radiofonici a partire dalla fine degli anni novanta; dal 2004 fa parte del cast della trasmissione \"Il ruggito del coniglio\" ed ha recitato un piccolo ruolo nel film tv \"\".\nNel 2006 ha partecipato alla commedia radiofonica \"Nessuno \u00e8 perfetto\" di Linda Brunetta, al fianco di Maria Amelia Monti, Daniele Formica, Caterina Guzzanti, Sabrina Impacciatore, Nanni Baldini, Max Paiella e Paila Pavese.\nNel 2008, l'incontro con l'agente Marina Di Berti, morta prematuramente, imprime una svolta decisiva alla sua carriera professionale. Per suo tramite, nell'immobile di Via Poma, teatro della morte di Simonetta Cesaroni, svolge il provino che lo porta a debuttare nell'omonima serie televisiva, dove per cinque stagioni interpreta il personaggio di \"Antonio Barilon\", il proprietario padovano di un negozio di sanitari. \"I Cesaroni\" gli fanno guadagnare visibilit\u00e0 nazionale, ormai professionista ultracinquantenne e dopo una pluriennale gavetta di teatro e televisione.\nSempre nel 2008 ottiene il suo primo ruolo cinematografico nel film \"Colpo d'occhio\", di Sergio Rubini, nel ruolo di \"Nicola\".\nNella stagione 2009-2010 ha affiancato Neri Marcor\u00e8 e Piero Dorfles nella conduzione della trasmissione televisiva \"Per un pugno di libri\".\nIn un'intervista rilasciata a TV 2000 nel 2018, ricorda il partigiano Ettore Teani della brigata \"Ferox\", che l'8 aprile 1945 si fece uccidere dai tedeschi per salvare la vita di suo padre, nativo di Avenza."}
{"id": "1626488", "revid": "149587", "url": "https://it.wikipedia.org/wiki?curid=1626488", "title": "Tranvia Catania Acireale", "text": ""}
{"id": "1626492", "revid": "181699", "url": "https://it.wikipedia.org/wiki?curid=1626492", "title": "Bozcaada", "text": ""}
{"id": "1626493", "revid": "1646297", "url": "https://it.wikipedia.org/wiki?curid=1626493", "title": "Triolismo", "text": "Con triolismo, o triolagnia, o, specialmente negli ambiti BDSM, anche cuckoldismo o cuckolding, si indica la parafilia per cui una persona, consapevolmente e volontariamente, induce il proprio partner a vivere esperienze sessuali con altre persone, allo scopo di riceverne gratificazione sessuale.\nNomenclatura.\nIl triolismo fa parte dell'ambito della pluri-erotorecettorialit\u00e0, per cui \u00e8 necessaria l'attivit\u00e0 di stimolazione di pi\u00f9 agenti sessuali in uno stesso momento per raggiungere l'orgasmo; in particolare il triolismo \u00e8 una forma particolare di \"triangolismo\" e consiste nell'eccitamento erotico dovuto all'esser presenti (osservati o no) all'attivit\u00e0 sessuale di due persone esterne, seguita dall'accoppiamento con la persona passiva; la triolagnia invece, pi\u00f9 esattamente, consiste nel provare piacere nel guardare la propria compagna o il proprio compagno coinviolti in attivit\u00e0 sessuali.\nCaratteristiche.\nSi pu\u00f2 trattare di una forma di voyeurismo, o di volont\u00e0 di soddisfare la partner in maniera adeguata all'interno di coppie aperte, ma talvolta anche una forma di masochismo psicologico, o feticismo. \nPu\u00f2 talvolta intrecciarsi col candaulesimo; si differenzia dal \"threesome\" o dalle pratiche sessuali di gruppo, perch\u00e9 aspetto della pratica \u00e8 proprio il non parteciparvi direttamente, anche se a volte pu\u00f2 sfociare in essi. \nTerminologia.\nIn psicologia clinica si usa il termine \"triolagnia\", composto . \nNegli ambienti legati alla pornografia in rete e nella sottocultura BDSM \u00e8 comune l'adozione del termine inglese \"cuckold\" (pronuncia inglese ), che significa \u00abcornuto, tradito dal partner\u00bb.\nLa parola deriva dal francese medievale \"cucuault\", letteralmente \u00abcuculaccio\u00bb, in riferimento alla femmina del cuculo che si dice cambi spesso compagni, o all'abitudine, osservata scientificamente, del cuculo di lasciare le uova nel nido di un altro uccello. \nIn questi ambiti, la persona che gode nel vedere la compagna compiere atti sessuali con un altro individuo \u00e8 detto \"cuckold,\" termine spesso riferito all'uomo; per la donna che gode nel vedere il compagno con un'altra donna si utilizza pi\u00f9 comunemente \"cuckquean\" o \"reverse cuckold\". \nIl secondo uomo \u00e8 detto \"bull\" (\u00abtoro\u00bb)."}
{"id": "1626494", "revid": "339392", "url": "https://it.wikipedia.org/wiki?curid=1626494", "title": "Salone dei Mesi di Palazzo Schifanoia (Ferrara)", "text": ""}
{"id": "1626498", "revid": "767487", "url": "https://it.wikipedia.org/wiki?curid=1626498", "title": "T-Bone Walker", "text": "Il suo stile compositivo ne ha fatto uno dei pionieri della chitarra elettrica moderna, innovativo al pari del suo modo di suonare lo strumento; non era inusuale, durante le sue esibizioni dal vivo, che Walker la tenesse sul collo o dietro la schiena durante gli assoli, anticipando ed influenzando molti \"acrobati\" della chitarra che sarebbero venuti: su tutti Jimi Hendrix, il quale lo ha pi\u00f9 volte menzionato quale uno dei suoi principali ispiratori. \u00c8 stato il principale precursore dell'Electric blues.\nT-Bone Walker \u00e8 stato inserito nella Rock and Roll Hall of Fame nel 1987\nInfanzia e debutto.\nNato a Linden (sobborgo divenuto parte della citt\u00e0 di Dallas nel 1903), in Texas, si trasfer\u00ec in giovane et\u00e0 in una contea a sud di Dallas chiamata Oak Cliff assieme alla sua famiglia, di origini afroamericane e cherokee.\nA Oak Cliff il giovane Walker ebbe modo di conoscere Blind Willie Johnson, celebre chitarrista spiritual dell'epoca, da cui apprese diversi elementi che entreranno a far parte del suo modo di approcciare lo strumento.\nIl suo debutto discografico avvenne nel 1929 con la Columbia Records, per la quale incise il 78 giri \"Wichita Falls Blues/Trinity River Blues\" con il nome di Oak Cliff T-Bone.\nLo stile.\nIl suo \"sound\" caratteristico non emerger\u00e0 fino al 1942, quando venne dato alle stampe per la Capitol Records il blues \"Mean Old World\". La maggior parte delle sue registrazioni, comunque, ebbe luogo tra il 1946 ed il 1948 per la Black &amp; White Records: da queste \"session\" provengono brani come \"Call It Stormy Monday (But Tuesday's Just As Bad)\" e \"T-Bone Shuffle\", entrambi comunemente ritenuti classici del blues.\nIl primo in particolare, comunemente noto come \"Stormy Monday\", \u00e8 divenuto negli anni una vera e propria pietra miliare; oltre ad essere stato uno \"standard\" nelle esibizioni dal vivo degli Allman Brothers, venne ripreso anche da altri artisti come Etta James e B.B. King, il quale ebbe a dire che fu proprio il blues in questione a spingerlo ad imparare a suonare la chitarra.\nDal 1950 al 1954 Walker pass\u00f2 sotto contratto con la Imperial Records, effettuando diverse registrazioni in collaborazione con Dave Bartholomew.\nNel quinquennio successivo l'attivit\u00e0 di Walker sub\u00ec una prima battuta d'arresto; il suo unico disco di quel periodo, successivamente pubblicato dalla Atlantic Records nel 1960, venne dispersivamente registrato in tre sessioni tenutesi nel 1955, nel 1956 e nel 1959.\nNonostante il successo riscosso a seguito della sua partecipazione all'edizione del 1962 dell\"'American Folk Blues Festival\" la sua attivit\u00e0 non accenn\u00f2 segni di ripresa, rallentando in modo continuo negli anni successivi.\nT-Bone Walker mor\u00ec il 16 marzo 1975, stroncato da un ictus cerebrale. Le sue spoglie sono tumulate nel cimitero di Inglewood, in California."}
{"id": "1626500", "revid": "305248", "url": "https://it.wikipedia.org/wiki?curid=1626500", "title": "Special Drawing Rights", "text": ""}
{"id": "1626501", "revid": "599013", "url": "https://it.wikipedia.org/wiki?curid=1626501", "title": "Piero Pasini", "text": "Carriera.\nDopo un breve passato da giocatore nelle serie regionali e i primi passi da allenatore nel basket femminile forlivese, Pasini (da tutti conosciuto come \"Topone\") nel 1974 entra nello staff tecnico della squadra (maschile) della Pallacanestro Vigevano, portandola in serie A2 da capoallenatore al termine della stagione 1976-77. La sua carriera da allenatore prosegue in Serie B alla Pallacanestro Livorno, dove resta per un biennio.\nDopo un anno alla guida di Brindisi in A2 ed un periodo alla Benetton Treviso, passa al basket femminile conquistando con la Zolu Vicenza uno scudetto e una Coppa dei Campioni.\nNel 1983 approda al Basket Rimini sponsorizzato \"Marr\", portando la squadra dalla serie A2 alla A1 gi\u00e0 al termine del primo anno, restando poi a Rimini anche nelle due stagioni seguenti. Successivamente siede per un anno sulla panchina della Libertas Forl\u00ec (in A2), per un biennio sulla panchina di Reggio Emilia (prima A2 poi altra promozione in A1) e per un anno su quella di Brescia.\nIl 1990 \u00e8 l'anno del ritorno a Rimini, dove riesce ad inanellare una doppia promozione in due anni, prima ritornando in serie A2 e poi subito in serie A1, con una Marr in cui era gi\u00e0 protagonista un giovanissimo Carlton Myers. Nel 1992 vive un nuovo ritorno, questa volta in A2 a Forl\u00ec, squadra che il tecnico forlimpopolese guida fino al marzo del 1994.\nDal 1994 al 1996 \u00e8 alle redini della Juvecaserta, uscendo in occasione delle semifinali playoff in entrambe le annate. Ritorna nuovamente nel giro della pallacanestro femminile, raggiungendo le finali scudetto sia nella parentesi a Parma che in quella a Schio. Dal novembre 1998 fino al termine della stagione scende ancora in Campania per guidare Avellino, rimanendo in regione anche per il campionato di A2 1999-00 nelle vesti di allenatore della Record Napoli, compagine fresca di trasferimento da Pozzuoli alla citt\u00e0 partenopea. A seguito di ci\u00f2, nell'annata 2000-01 Pasini \u00e8 di scena in B1 a Cagliari, per poi fare una rapidissima esperienza in A2 col Fabriano Basket.\nNel 2002 allena a livello giovanile la formazione di Olbia conducendola alla conquista dello scudetto nella categoria allievi. Terminata questa parentesi, si rimette in gioco nel febbraio del 2003 quando prende nuovamente le redini della prima squadra brindisina, che nel frattempo era relegata in B2. Successivamente diventa l'allenatore della formazione femminile di Bolzano, squadra militante nella massima serie.\nResta nel mondo del basket femminile iniziando la stagione 2006-07 come responsabile del settore giovanile della Germano Zama Faenza ma successivamente torna a sedere su una panchina professionistica maschile, quando nel marzo 2007 subentrando all'esonerato Nando Gentile \u00e8 chiamato ad una disperata salvezza in Legadue con l'Andrea Costa Imola: inverte la tendenza vincendo 4 partite su 7 (a fronte dei 6 successi su 23 ottenuti fin l\u00ec dagli imolesi) ma i risultati non evitano comunque il penultimo posto finale, piazzamento che permetter\u00e0 al club di essere ripescato in estate.\nNel novembre del 2007 si lega contrattualmente con Trieste, guidandola nella restante parte del campionato di B2. Rimasto fuori dall'attivit\u00e0 senior maschile, a febbraio del 2009 decide di accettare l'offerta da parte della squadra femminile di Battipaglia, militante in serie B d'Eccellenza, rimanendovi fino al maggio 2010. Rimane nel settore femminile anche nel 2010-11, quando accetta l'offerta della Victoria Forl\u00ec di Serie B2; contemporaneamente si cura dell'Under-17 del Castrocaro."}
{"id": "1626509", "revid": "1305772", "url": "https://it.wikipedia.org/wiki?curid=1626509", "title": "Coltellaccio (disambigua)", "text": ""}
{"id": "1626511", "revid": "729019", "url": "https://it.wikipedia.org/wiki?curid=1626511", "title": "Motomondiale 1966", "text": "La stagione 1966 \u00e8 stata la diciottesima del Motomondiale; le prove in calendario furono 12 con l'estromissione rispetto all'anno precedente del Gran Premio motociclistico degli USA. Solo la classe 250 disputer\u00e0 tutti i gran premi. In alcuni casi cambiarono il circuito di gara, fu questo il caso di Francia, Germania e Giappone; curiosamente anche il Tourist Trophy dovette cambiare data di effettuazione, a causa di scioperi dei marittimi britannici venne disputato alla fine di agosto anzich\u00e9 nei pi\u00f9 classici maggio/giugno abituali.\nIl contesto.\nSempre nessuna novit\u00e0 in merito ai punteggi assegnati ai primi 6 di ogni gara e al conteggio a fine anno.\nIl tedesco Hans-Georg Anscheidt fece rivincere il Mondiale 50 alla Suzuki, mentre lo svizzero Luigi Taveri port\u00f2 di nuovo alla vittoria la Honda in 125, con la \"RC148\" 5 cilindri. Mike Hailwood, al ritorno in Honda dopo cinque stagioni in MV Agusta, domin\u00f2 la 250; pi\u00f9 difficile invece la vittoria in 350. Giacomo Agostini, alla seconda stagione a Cascina Costa, conquist\u00f2 il suo primo Campionato del Mondo, lasciandosi alle spalle l'ex compagno di squadra e il privato australiano Jack Findlay. Il titolo dei costruttori and\u00f2, per tutte e 4 le classi in singolo alla Honda.\nNei sidecar, divenuti una sorta di \"monomarca\" BMW, secondo titolo consecutivo (con \"en plein\" di vittorie) per l'elvetico Fritz Scheidegger.\nDa notare che le due case motociclistiche cecoslovacche Jawa e \u010cZ, gi\u00e0 facenti parte dello stesso gruppo nazionalizzato, si presentarono sotto una comune denominazione di \"Jawa-CZ\".\nPer vari motivi, al termine dell'anno, diversi piloti gi\u00e0 campioni mondiali si ritirarono dall'attivit\u00e0: Ernst Degner, Tarquinio Provini, Jim Redman, Hugh Anderson e Max Deubel.\nLe classi.\nClasse 500.\nAlla prima gara della stagione, il GP di Germania, si vide la prima vittoria in questa classe da parte della esordiente Honda con alla guida Jim Redman.\nNonostante la vittoria anche nel GP successivo da parte dello stesso pilota (Redman fu successivamente penalizzato da un incidente e annunci\u00f2 il suo ritiro dalle competizioni) e le tre ottenute sulla stessa motocicletta da parte di Mike Hailwood, Honda ottenne solo il titolo costruttori ed il titolo iridato piloti arrise invece a Giacomo Agostini su MV Agusta.\nIn occasione del Gran Premio motociclistico delle Nazioni, grazie al quarto posto ottenuto dal pilota britannico Fred Stevens, la Paton ottenne i suoi primi punti iridati nella storia della classe regina.\nIl calendario prevedeva la presenza della 500 in 9 delle 12 tappe e, oltre a Honda e MV che si aggiudicarono rispettivamente 5 e 3 successi, anche la casa cecoslovacca Jawa-\u010cZ si iscrisse all'albo d'oro grazie alla vittoria di Franti\u0161ek \u0160t'astn\u00fd nel Gran Premio motociclistico della Germania Est.\nClasse 350.\nIn 350 si invertirono le due posizioni tra i due contendenti della classe regina; in questo caso fu Hailwood su Honda a sopravanzare Agostini su MV Agusta; al terzo posto arriv\u00f2 invece Renzo Pasolini su un'Aermacchi.\nSu 10 gare disputate 6 furono appannaggio di Hailwood e 3 di Agostini, con l'ultimo successo, proprio all'epilogo stagionale del Gran Premio motociclistico del Giappone fu di Phil Read alla guida di una Yamaha (in questa gara la Honda ufficiale non si present\u00f2 al via).\nClasse 250.\nDopo quello della 350, Mike Hailwood si aggiudic\u00f2, sempre su Honda anche il titolo della quarto di litro, sopravanzando piuttosto nettamente Phil Read su Yamaha e il compagno di squadra Jim Redman (quest'ultimo peraltro aveva partecipato solo ai primi gran premi, annunciando poi il suo ritiro dalle competizioni).\nPresente in tutte le prove della stagione, in 250 si registrarono 10 vittorie su 12 da parte di Hailwood; le uniche due sfuggitegli furono quella del Gran Premio motociclistico dell'Ulster ottenuta da Ginger Molloy su Bultaco (fu questa la prima vittoria della casa spagnola) e quella del Gp del Giappone andato al pilota di casa Hiroshi Hasegawa su Yamaha (con le Honda ufficiali assenti anche in questo caso).\nClasse 125.\nNell'ottavo di litro torn\u00f2 alla vittoria il pilota svizzero Luigi Taveri, al terzo titolo della classe dopo quelli gi\u00e0 ottenuti nel 1962 e nel 1964.\nTaveri si aggiudic\u00f2 anche la met\u00e0 delle 10 prove in programma; le restanti furono tutte appannaggio di piloti Yamaha: 4 di Bill Ivy (secondo nella classifica finale) e una di Phil Read.\nC'\u00e8 peraltro da tener presente che le Honda ufficiali non si schierarono al via dell'ultima prova in Giappone, ufficialmente per motivi di sicurezza ma, secondo gli osservatori, anche per il fatto che il gran premio di casa fosse stato spostato dal circuito di Suzuka (di propriet\u00e0 proprio della casa motociclistica) a quello del Fuji.\nClasse 50.\nIl campionato della minor cilindrata visse solo su 6 prove, cio\u00e8 fu presente in solo met\u00e0 dei gran premi, e si vide un duello tra i piloti equipaggiati con moto Honda e quelli con Suzuki.\nLe vittorie furono equamente divise; due furono di Hans-Georg Anscheidt vincitore del titolo piloti e altrettante andarono a Luigi Taveri (terzo alla fine del campionato); una ciascuna le ottennero Ralph Bryans (vincitore del titolo dell'anno precedente e secondo in questo mondiale) e Yoshimi Katayama (quinto).\nAnche in questa categoria la squadra Honda ufficiale non si present\u00f2 al via nel Gran Premio motociclistico del Giappone.\nClasse sidecar.\nAnche nel 1966 si ripet\u00e9 la classifica dell'anno precedente con le due BMW di Fritz Scheidegger e di Max Deubel nelle prime due posizioni. Come ormai quasi standard, le motocarrozzette furono quelle che effettuarono il minor numero di gare, solo cinque, e non corsero fuori dall'Europa."}
{"id": "1626515", "revid": "290948", "url": "https://it.wikipedia.org/wiki?curid=1626515", "title": "Servomotore", "text": "Un servomotore \u00e8 un particolare tipo di motore, generalmente di piccola potenza, che si differenzia dai motori tradizionali in quanto le sue condizioni operative sono soggette ad ampie e spesso repentine variazioni nel campo della velocit\u00e0, della coppia motrice, dell'accelerazione angolare, della durata del ciclo operativo e della velocit\u00e0 angolare. Il servomotore si deve adattare a queste variazioni con la massima rapidit\u00e0 e precisione.\nTipologie.\nPu\u00f2 essere meccanico, elettrico, pneumatico o idraulico.\nA un servomotore elettrico \u00e8 generalmente richiesta bassa inerzia, elevata linearit\u00e0 tensione/velocit\u00e0 e corrente/coppia, rotazione o traslazione uniforme e bassa oscillazione di coppia o forza. Inoltre non deve avere posizioni preferenziali e deve poter sopportare picchi impulsivi di potenza.\nApplicazioni.\nI servomotori trovano applicazione nei controlli di posizione, nelle macchine a controllo numerico, nei sistemi automatici di regolazione e nelle periferiche di sistema, come stampanti e plotter."}
{"id": "1626516", "revid": "271187", "url": "https://it.wikipedia.org/wiki?curid=1626516", "title": "Avvelenamento da cadmio", "text": "L' avvelenamento da cadmio \u00e8 una condizione clinica caratterizzata dall'assunzione acuta o cronica di cadmio.\nIl cadmio \u00e8 un metallo pesante, tossico, presente in natura (in genere come impurit\u00e0 dello zinco o del piombo),&lt;ref name=\"doi10.1016/0016-7037(95)00038-2\"&gt;&lt;/ref&gt; che pu\u00f2 comportare esposizione per l'essere umano in alcuni luoghi di lavoro industriali, in terreni vegetali e dopo inalazione di fumo. A causa dei a bassi livelli di esposizione consentiti nell'uomo, pu\u00f2 verificarsi sovraesposizione anche in situazioni in cui si trovano solo tracce di cadmio. Il cadmio \u00e8 ampiamente utilizzato nella galvanica (raramente \u00e8 per\u00f2 causa di intossicazione); si trova anche in alcune vernici industriali e pu\u00f2 rappresentare un pericolo se spruzzato. L'uso principale del cadmio \u00e8 nella produzione di batterie ricaricabili NiCd.\nLa fonte primaria di cadmio \u00e8 un sottoprodotto della raffinazione dello zinco. Le esposizioni al cadmio rientrano in specifici standard per l'industria generale, gli occupati nei cantieri navali, l'industria delle costruzioni e l'industria agricola.\nMeccanismo di tossicit\u00e0.\nLa tossicit\u00e0 del cadmio \u00e8 stata dimostrata in diversi organi. Il cadmio induce danni ai tessuti creando stress ossidativo e cambiamenti epigenetici nell'espressione del DNA.\nAll'interno delle cellule, gli ioni di cadmio agiscono come un generatore catalitico di perossido di idrogeno. Questa improvvisa ondata di perossido di idrogeno nel citosol della cellula provoca un aumento della perossidazione lipidica e inoltre esaurisce le riserve di ascorbato e glutatione. Il perossido di idrogeno pu\u00f2 anche convertire i gruppi tiolo sulle proteine in acidi solfonici non funzionali ed \u00e8 anche in grado di attaccare direttamente il DNA nucleare. Questo stress ossidativo fa s\u00ec che la cellula colpita produca grandi quantit\u00e0 di citochine infiammatorie.\nCause di esposizione.\nAmbiente.\nI livelli di cadmio possono essere particolarmente elevati nell'acqua, nell'aria, e nel suolo di alcune aree industriali. L'esposizione ambientale \u00e8 particolarmente problematica in Giappone, dove molte persone sono solite consumare riso cresciuto in coltivazioni irrigate con acqua contaminata.\nAlcune fonti di fosfato (in particolare certi fertilizzanti sintetici) contengono rilevanti quantit\u00e0 di cadmio; l'utilizzo di questi fertilizzanti pu\u00f2 pertanto portare ad un aumento della concentrazione di cadmio nel suolo (un simile evento \u00e8 stato registrato in Nuova Zelanda). Il cadmio pu\u00f2 essere rimosso dal suolo utilizzando dei nanopolimeri.\nCibo.\nIl cadmio raramente \u00e8 ingurgitato dagli esseri umani, tuttavia alcuni alimenti (ad esempio crostacei, carne di animali, verdure a foglia, riso proveniente da alcune aree del Giappone e della Cina) possono essere contaminati da scarichi di miniere o comunque acque inquinate (ad esempio vecchi tubi di acquedotto sigillati con Zn/Cd o inquinamento industriale) e possono produrre effetti a lungo termine sulla salute.\nLe piante possono contenere quantit\u00e0 piccole o moderate nelle aree non industriali, ma livelli elevati possono essere trovati nel fegato e nei reni di animali adulti. L'assunzione giornaliera di cadmio attraverso il cibo varia in base alla regione geografica. Si ritiene che l'assunzione sia pari a circa 8-30 \u00b5g in Europa e negli Stati Uniti contro 59-113 \u00b5g in varie aree del Giappone.\nLa Food and Agriculture Organization (FAO) e il Comitato congiunto di esperti sugli additivi alimentari e contaminanti della WHO (Organizzazione Mondiale della Sanit\u00e0) hanno stabilito una linea guida per l'assunzione sicura di cadmio con la dieta e stabilito un limite di soglia di cadmio urinario. \nIl livello di assunzione di cadmio considerato tollerabile dalla FAO/OMS \u00e8 di 25 \u00b5g per kg di peso corporeo al mese (0,83 \u00b5g/kg di peso corporeo/giorno ovvero 58 \u00b5g/giorno per una persona di 70 kg), mentre il livello soglia di cadmio urinario \u00e8 pari a 5,24 \u00b5g/g creatinina.\nInalazione.\nPi\u00f9 frequentemente il cadmio pu\u00f2 essere inalato: le operazioni che comportano la rimozione di vernici al cadmio mediante raschiatura o sabbiatura possono comportare un rischio significativo. Il cadmio si trova anche nell'aria che viene respirata quando la spazzatura viene bruciata (soprattutto in presenza di plastica o batterie).\nIl fumo di sigaretta \u00e8 considerata la fonte pi\u00f9 significativa di esposizione al cadmio nell'essere umano. Perfino le piccole quantit\u00e0 di cadmio presenti nel fumo di sigaretta sono altamente tossiche per l'essere umano, in quanto il polmone assorbe il cadmio in modo molto pi\u00f9 efficiente dello stomaco.\nPer quanto attiene invece l'uso della sigaretta elettronica, il cadmio pu\u00f2 essere riscontrato nell'aerosol di coloro che fanno uso dei vaporizzatori personali, ma il rischio di cancro durante la vita (LCR) calcolato non appare essere superiore al limite accettabile.\nProdotti per il consumatore.\nIl cadmio \u00e8 comunemente utilizzato in diversi tipi di batterie \"alcaline\". Alla fine del ciclo di vita del prodotto, il cadmio e molti altri elementi entrano nel sistema di trattamento dei rifiuti rappresentando una possibile fonte di contaminazione ambientale.\nVarie.\nAnche la contaminazione di farmaci e integratori alimentari, per quanto rara, pu\u00f2 essere una fonte di contaminazione.\nTipi di intossicazione.\nIntossicazione acuta.\nL'esposizione acuta ai fumi di cadmio pu\u00f2 causare sintomi simil influenzali: brividi, febbre e dolori muscolari: la sintomatologia si manifesta a distanza di 4-6 ore dall'inalazione. I sintomi possono risolversi dopo una settimana in assenza di seri danni alle vie respiratorie. Esposizioni pi\u00f9 gravi possono causare tracheobronchite, polmonite ed edema polmonare. I sintomi dell'infiammazione includono tosse, secchezza e irritazione del naso e della gola, cefalea, vertigini, debolezza, febbre, brividi e dolore toracico aspecifico.\nIntossicazione cronica.\nLe complicanze da avvelenamento cronico da cadmio includono: tosse persistente (spesso in concomitanza con enfisema polmonare), anosmia, anemia e insufficienza renale (associata a nefropatia tubulare), osteoporosi e osteomalacia. L'esposizione a cadmio aumenta le possibilit\u00e0 di sviluppare il cancro. In particolare ci sono evidenze che la comparsa di cancro alla prostata possa essere correlata ad esposizione al cadmio; evidenze simili si hanno anche per il cancro al pancreas.\nIn modo simile allo zinco, l'esposizione a lungo termine ai fumi di cadmio pu\u00f2 causare anosmia persistente.\nOssa e articolazioni.\nUno degli effetti principali dell'avvelenamento da cadmio comporta debolezza e fragilit\u00e0 ossea. Le ossa presentano un difetto di mineralizzazione della matrice (osteomalacia), perdono la densit\u00e0 minerale ossea (osteoporosi) e pi\u00f9 in generale si indeboliscono. \nCi\u00f2 provoca dolore alle articolazioni (artralgia) e alla schiena (lombalgia) e aumenta il rischio di fratture.\nIl dolore alla colonna vertebrale e alle gambe \u00e8 un sintomo comune; spesso si sviluppa un'andatura ondeggiante a causa delle deformit\u00e0 ossee causate dall'esposizione al cadmio a lungo termine. Il dolore alla fine diventa debilitante, la frequenza di fratture ossee diviene sempre pi\u00f9 rilevante, man mano che l'osso si indebolisce.\nRene.\nIl danno renale causato dall'avvelenamento da cadmio \u00e8 irreversibile. La capacit\u00e0 di filtrazione renale pu\u00f2 ridursi fino al 30 %. I reni perdono la loro funzione primaria e diventano incapaci di rimuovere efficacemente gli acidi (ioni H+) dal sangue, in particolare in caso di disfunzione tubulare renale prossimale.\nLa disfunzione tubulare renale prossimale causa ipofosfatemia (diminuzione del fosfato circolante nel sangue), che a sua volta porta a debolezza muscolare e in casi estremi a coma. Si verifica anche ipercloremia. La disfunzione renale predispone anche alla gotta, una forma di artrite dovuta all'accumulo di cristalli di acido urico nelle articolazioni: ci\u00f2 a causa dell'elevata acidit\u00e0 del sangue (iperuricemia). L'esposizione al cadmio pu\u00f2 essere anche associata allo sviluppo di calcoli renali.\nTossicit\u00e0 clinica.\nGli effetti clinici della tossicit\u00e0 da cadmio dipendono dalla via, dalla quantit\u00e0 e dalla velocit\u00e0 di esposizione.\nIl principale organo che risente della tossicit\u00e0 da cadmio \u00e8 il rene. Il danno ossidativo indotto dal cadmio alle proteine di trasporto e ai mitocondri pu\u00f2 indurre all'apoptosi delle cellule tubulari: ci\u00f2 si traduce in deficit di riassorbimento di proteine, amminoacidi, glucosio, bicarbonato e fosfato.\nCirca il 30% del cadmio corporeo si deposita nella regione dei tubuli renali; il conseguente danno tubulare \u00e8 correlato proporzionalmente alla quantit\u00e0 di cadmio non legato alla metallotioneina. I soggetti diabetici sono pi\u00f9 suscettibili al danno tubulare renale da esposizione a cadmio.\nIl cadmio pu\u00f2 anche alterare il metabolismo della vitamina D nel rene, con effetti deleteri sulle ossa. \nL'esempio pi\u00f9 eclatante di questo processo \u00e8 la malattia chiamata dai giapponesi itai-itai, che combina un forte dolore da osteomalacia con osteoporosi, disfunzione tubulare renale, anemia e malassorbimento di calcio.\nDiagnosi.\nIl sospetto di intossicazione da cadmio \u00e8 di tipo clinico. \nEsistono diversi test che misurano la presenza di cadmio nei tessuti (ad esempio nel sangue, nelle urine, nel rene e nel fegato, nelle feci e nei capelli). Questi test valutano se, e soprattutto in quale misura, si sia verificata un'esposizione a questo metallo pesante: si parla perci\u00f2 di indicatori biologici o biomarcatori di esposizione. Il test urinario della beta-2 microglobulina \u00e8 un metodo indiretto tra i pi\u00f9 utilizzati per misurare l'esposizione al cadmio. L'aumento delle concentrazioni di beta-2 microglobulina urinaria pu\u00f2 essere infatti un indicatore precoce di disfunzione renale in persone cronicamente esposte a livelli bassi, ma comunque eccessivi, di cadmio ambientale.\nLa misurazione delle concentrazioni di cadmio nel sangue o nelle urine fornisce un ottimo indice di esposizione eccessiva in situazioni industriali o in seguito ad avvelenamento acuto (\u00e8 quindi indicativa di esposizione recente), mentre le concentrazioni di cadmio nei tessuti degli organi (polmoni, fegato, reni) possono essere pi\u00f9 utili in caso di decessi causati da avvelenamento acuto o cronico.\nLe concentrazioni di cadmio in persone sane (senza una particolare esposizione al cadmio) sono generalmente inferiori a 1 \u00b5g/L nel sangue o nelle urine. Gli indici di esposizione biologica utilizzati dalla American Conference of Governmental Industrial Hygienists(ACGIH) per i livelli di cadmio nel sangue e nelle urine sono rispettivamente di 5 \u00b5g/L e 5 \u00b5g/g di creatinina.\nQuesti intervalli sono solitamente 1000-3000 \u00b5g/L e 100-400 \u00b5g/g, rispettivamente, nei sopravvissuti ad avvelenamento acuto e possono essere sostanzialmente pi\u00f9 alti nei casi fatali.\nTrattamento.\nOgni soggetto che sia stato esposto all'avvelenamento da cadmio necessita di immediato intervento medico. In caso di esposizione acuta a seguito di ingestione la decontaminazione del contenuto gastrico tramite emesi o lavanda gastrica appare un intervento opportuno e benefico.\nL'assunzione di carbone attivo non sembra invece di provata efficacia.\nI tentativi iniziali per combattere l'avvelenamento acuto da cadmio includono l'uso di agenti chelanti come l'acido etilendiamminotetraacetico (EDTA) e il British anti-Lewisite (BAL).\nL'EDTA \u00e8 l'agente pi\u00f9 ampiamente accettato per l'uso clinico: appare evidente che la riduzione del carico di cadmio corporeo ne riduce gli effetti tossici. Tuttavia non tutte le societ\u00e0 scientifiche concordano sul fatto che siano indicate misure attive (oltre all'allontanamento dalla fonte di intossicazione), almeno per quanto riguarda l'avvelenamento acuto: da diverso tempo, infatti, la preoccupazione \u00e8 che la chelazione possa aggravare il danno ai tubuli renali.\nPer l'esposizione cronica, in ogni caso, vi sono considerevoli evidenze che la chelazione sia clinicamente efficace. In letteratura medica si \u00e8 fatto ricorso a diversi chelanti, tra cui l'EDTA, l'acido dimercapto solfonico (DMPS), l'acido meso-2 ,3-dimercaptosuccinico (DMSA) e il British Anti-Lewisite (BAL). Il BAL appare essere decisamente pi\u00f9 tossico dei suoi derivati.\nPrognosi.\nLa prognosi \u00e8 spesso infausta se non viene effettuata un trattamento adeguato e rapido."}
{"id": "1626517", "revid": "227211", "url": "https://it.wikipedia.org/wiki?curid=1626517", "title": "Piero Pasini (giornalista)", "text": "Biografia.\nGiornalista dal 1947, \u00e8 stata una delle voci pi\u00f9 popolari della sede Rai di Bologna, dove fu assunto nel 1951.\nAutore di numerosi servizi, di cronaca e di sport, era conosciuto al grande pubblico soprattutto per i commenti e i resoconti filmati riguardanti le partite del Bologna. Pasini ha lavorato sia per la radio, con\" Tutto il calcio minuto per minuto\", sia per la televisione con il \"Telegiornale\", \"90\u00ba minuto\" e \"La Domenica Sportiva\".\nNel 1972, durante i Giochi Olimpici di Monaco di Baviera, \u00e8 stato testimone diretto - unico giornalista - dell'assalto compiuto al villaggio Olimpico da un commando di Settembre Nero, con l'obiettivo di prendere in ostaggio gli atleti israeliani. Riusc\u00ec a superare gli sbarramenti della polizia tedesca travestendosi da judoka.\nPasini \u00e8 deceduto il 13 dicembre 1981 all'et\u00e0 di 55 anni, mentre svolgeva il suo lavoro: quel giorno (domenica) si disputava Bologna-Fiorentina del Campionato di Serie A. Pasini si trovava nella postazione radio dello Stadio Comunale (dal 1983 intitolato a Renato Dall'Ara) a Bologna. Fu vittima di un arresto cardiaco dopo aver raccontato il primo gol della Fiorentina segnato da Eraldo Pecci (l'incontro termin\u00f2 0-2). Solo pochi minuti prima era apparso in televisione durante il collegamento pre-partita della domenica pomeriggio, intervistando Azeglio Vicini.\nIl figlio Gabriele \u00e8 anch'egli giornalista e inviato di \"90\u00ba minuto\".\nA Piero Pasini \u00e8 intitolata la tribuna stampa dello Stadio Renato Dall'Ara."}
{"id": "1626519", "revid": "125294618", "url": "https://it.wikipedia.org/wiki?curid=1626519", "title": "Abbreviazioni in uso nelle Ferrovie dello Stato", "text": "Nell'ambito delle Ferrovie dello Stato italiane vengono spesso utilizzate sigle e abbreviazioni ermetiche, a volte con significato diverso a seconda dell'ambito di utilizzo. Le sigle e abbreviazioni in corsivo sono desuete o non pi\u00f9 utilizzate.\nMansioni.\nAttivit\u00e0 di sicurezza.\nFonte di riferimento:\nInfrastruttura.\nApparati sicurezza.\nSui banchi di manovra.\nACE:\nACEI:\nBEM:\nCircolazione.\nSistemi di protezione.\nSCMT / RSC.\nFonti di riferimento:\nERTMS / ETCS.\nFonti di riferimento:\nMateriale rotabile.\nComponenti.\nFreno.\nTipi di freno.\nFonte di riferimento:\nMezzi di trazione.\nPer UdT reostatiche:\nMarcatura.\nElettrotreni/autotreni.\nFonti di riferimento:\nMateriale rimorchiato.\nViaggiatori.\nFonte di riferimento:\nLettere di serie (valore internazionale):\nLettere di serie (valore nazionale):\nLettere caratteristiche (valore internazionale):\nLettere desuete o in uso su treni storici:\nMerci.\nFonte di riferimento:\nLettere di categoria:\nCaratteristiche comuni:\nVerifiche.\nFonte di riferimento:"}
{"id": "1626521", "revid": "124123", "url": "https://it.wikipedia.org/wiki?curid=1626521", "title": "Larry Lieber", "text": "Lieber \u00e8 conosciuto soprattutto per aver sceneggiato alla Marvel Comics le prime apparizioni di Iron Man e Thor, per aver scritto e disegnato una lunga serie di numeri di \"The Rawhide Kid\" e per continuare ad illustrare da molti anni la striscia a fumetti \"The Amazing Spider-Man\".\nBiografia.\nLarry Lieber frequent\u00f2 la scuola d'arte al Pratt Institute di Brooklyn e la Art Students League di Manhattan. In seguito svolse il servizio militare per quattro anni nella United States Air Force.\nAll'inizio degli anni sessanta sceneggi\u00f2 numerose trame ideate dal fratello Stan Lee per le prime apparizioni di Thor in \"Journey into Mystery\", di Iron Man in \"Tales of Suspense\" e di Ant-Man in \"Tales to Astonish\".\nNel 1974 Lieber lasci\u00f2 la Marvel per intraprendere un'avventura editoriale con la Atlas/Seaboard, termine con cui gli storici del fumetto indicano la linea della Atlas Comics pubblicata da Seaboard Periodicals, per distinguerla dalla Atlas degli anni cinquanta antesignana della Marvel. Questa casa era stata fondata da Martin Goodman, editore proveniente anch'egli dalla Marvel che aveva lasciato nel 1972, per competere con Marvel e DC Comics, ma non riusc\u00ec ad ottenere successi degni di nota.\nRiconoscimenti.\nNel 2008 ha ricevuto un Bill Finger Award per la sua carriera di sceneggiatore."}
{"id": "1626523", "revid": "339048", "url": "https://it.wikipedia.org/wiki?curid=1626523", "title": "ZOE", "text": ""}
{"id": "1626524", "revid": "1048993", "url": "https://it.wikipedia.org/wiki?curid=1626524", "title": "Premio Etruria Cinema", "text": "Il premio Etruria Cinema \u00e8 un riconoscimento cinematografico italiano, istituito nel 2002, che si assegna su base annuale.\nStoria.\nVolto a premiare la creativit\u00e0 femminile nell'industria del cinema, esso \u00e8 ideato dall'Associazione Culturale Mediterraneo, organizzazione romana di cui \u00e8 presidente Pier Luigi Manieri che si occupa della promozione di eventi cinematografici come il convegno \"Roma al cinema\", che osservava le diverse relazioni tra la Capitale e il sistema cinematografico italiano, la rassegna \"Frascati&amp; Cult\" che ha proposto tra gli ospiti Marco Bellocchio e Pupi Avati, e la rassegna cinematografica, letteraria e fotografica \"Sguardi al femminile\", gemella del premio Etruria Cinema che ha avuto tra gli ospiti esponenti della cultura italiana quali Susanna Tamaro, Dacia Maraini, Luciano De Crescenzo, Roberta Torre e Ferzan Ozpetek.\nIl premio \u00e8 diviso in due sezioni, lungometraggi e cortometraggi, nell'ambito del quale sono premiate le migliori attrici, sceneggiatrici, registe e artiste emergenti.\nLe prime due edizioni, quelle del 2002 e 2003, si svolsero a Tolfa (Roma); dal 2004 si svolge a Roma, normalmente a dicembre.\nL'edizione pi\u00f9 recente, la settima, si \u00e8 svolta l'11 dicembre 2008 a Roma: la madrina della manifestazione \u00e8 stata Alessia Barela (messasi in luce per \"Velocit\u00e0 massima\" del 2002) e, tra le premiate, figurano Marina Rocco nella categoria \"rivelazioni\" (per \"Amore, bugie e calcetto\"), Alba Rohrwacher, miglior attrice in assoluto per \"Il pap\u00e0 di Giovanna\", Claudia Zanella per \"Amore che vieni, amore che vai\", Daniela Virgilio per la miglior interprete televisiva \"Romanzo criminale - La serie\", Chiara Conti per \"La canarina insanguinata\" e la francese Diane Fleri per \"Solo un padre\".\nHanno inoltre vinto Lisa Romano, come miglior sceneggiatura originale e Laura Muscardin per la miglior regia. Premiata alla carriera la regista Cinzia TH Torrini. Premi tecnici e professionali sono andati a: Federica Lucisano miglior produttrice, Patrizia Cafiero, miglior ufficio stampa e Gioia Levi, miglior agente.\nTra le vincitrici delle passate edizioni figurano nomi di artiste affermate quali Jasmine Trinca, Laura Chiatti, Cristiana Capotondi, Stefania Rocca, Valeria Golino, Angela Finocchiaro, Donatella Finocchiaro, Sabrina Impacciatore, Michelle Carpente, Violante Placido, Francesca Inaudi, Piera Degli Esposti, Sandra Milo, Valentina Lodovini, Loredana Cannata e Franca Valeri."}
{"id": "1626525", "revid": "741864", "url": "https://it.wikipedia.org/wiki?curid=1626525", "title": "Exeunte Iam Anno", "text": "Exeunte Iam Anno \u00e8 un'enciclica di papa Leone XIII, datata 25 dicembre 1888, in cui il Pontefice affronta diversi argomenti, per lo pi\u00f9 di carattere morale:\nLe citazioni sono tratte dall'enciclica stessa."}
{"id": "1626527", "revid": "94647", "url": "https://it.wikipedia.org/wiki?curid=1626527", "title": "Suffissi", "text": ""}
{"id": "1626528", "revid": "78273", "url": "https://it.wikipedia.org/wiki?curid=1626528", "title": "Acronimi FS", "text": ""}
{"id": "1626529", "revid": "406085", "url": "https://it.wikipedia.org/wiki?curid=1626529", "title": "Pian di Massiano", "text": ""}
{"id": "1626537", "revid": "167080", "url": "https://it.wikipedia.org/wiki?curid=1626537", "title": "Valle dell'Hudson", "text": ""}
{"id": "1626539", "revid": "118031", "url": "https://it.wikipedia.org/wiki?curid=1626539", "title": "Indirizzo stradale", "text": ""}
{"id": "1626540", "revid": "406085", "url": "https://it.wikipedia.org/wiki?curid=1626540", "title": "Cortonese", "text": ""}
{"id": "1626548", "revid": "287204", "url": "https://it.wikipedia.org/wiki?curid=1626548", "title": "Pasini", "text": ""}
{"id": "1626553", "revid": "767487", "url": "https://it.wikipedia.org/wiki?curid=1626553", "title": "Mario Bortolazzi", "text": "Carriera.\nGiocatore.\nCresciuto nel Tebaldi Verona, viene acquistato dal dove esordisce in Serie C1 a 16 anni: saranno 27 in tutto le partite disputate con il club lombardo. Passa nell'ottobre 1982 alla dove per\u00f2 in tre stagioni, trovando tuttavia poco spazio, scende in campo in sole 11 occasioni.\nNel 1985 viene acquistato dal dove disputa due stagioni intervallate da un prestito al ; con i rossoneri vince uno scudetto nel 1988. In successione gioca poi con e , prima di approdare nel 1990 al dove rimane per otto stagioni raccogliendo 251 presenze e 16 reti; con i liguri ottiene un quarto posto in campionato nel 1991 e la partecipazione alla successiva edizione della Coppa UEFA, dove la squadra viene eliminata in semifinale.\nNel 1998 si accasa in Inghilterra al , per poi tornare in Italia la stagione successiva nel . Nel 2000 passa al di Roberto Donadoni, allora tecnico della formazione lombarda, che segue poi nella squadra labronica, segnando cos\u00ec il ritorno di Bortolazzi alla societ\u00e0 toscana dove chiude la carriera.\nAllenatore.\nDal gennaio 2005 assume il ruolo di secondo di Roberto Donadoni al , carica che riveste dopo il suo esonero nel febbraio 2006 e la conseguente nomina di Carlo Mazzone come suo successore.\nNel 2006 \u00e8 vice di Donadoni sulla panchina dell' per il biennio di qualificazione al , dove gli azzurri vengono poi eliminati dalla competizione ai quarti di finale; a seguito della mancata conferma del commissario tecnico, anche Bortolazzi lascia lo staff azzurro.\nIl 10 marzo 2009 assume nuovamente il ruolo di allenatore in seconda di Donadoni, ingaggiato come tecnico del . Seguir\u00e0 Donadoni anche al , dove rimane dal 2012 al 2015, e da qui in avanti al . Nel 2019 affianca Donadoni allo fino all'11 agosto 2020, quando Donadoni viene esonerato insieme al suo staff."}
{"id": "1626555", "revid": "741864", "url": "https://it.wikipedia.org/wiki?curid=1626555", "title": "Magni Nobis", "text": " Magni Nobis \u00e8 un'enciclica di papa Leone XIII, datata 7 marzo 1889, relativa alla istituzione dell'Universit\u00e0 cattolica di Washington che, per il Papa, \u00ab \"non solo \u00e8 volta ad accrescere il decoro della vostra patria, ma promette anche pingui e salutari frutti, sia con la diffusione della sana dottrina, sia con la tutela della piet\u00e0 cattolica \"\u00bb."}
{"id": "1626558", "revid": "406085", "url": "https://it.wikipedia.org/wiki?curid=1626558", "title": "Fontivegge", "text": ""}
{"id": "1626560", "revid": "64459478", "url": "https://it.wikipedia.org/wiki?curid=1626560", "title": "Stazione di Bologna S. Vitale", "text": ""}
{"id": "1626562", "revid": "1871953", "url": "https://it.wikipedia.org/wiki?curid=1626562", "title": "Test di verifica delle informazioni di Akaike", "text": "Il criterio d'informazione di Akaike (in inglese Akaike's information criterion, indicato come AIC), \u00e8 un metodo per la valutazione e il confronto tra modelli statistici sviluppato dal matematico giapponese Hirotsugu Akaike nel 1971 e presentato alla comunit\u00e0 matematica nel 1974. Fornisce una misura della qualit\u00e0 della stima di un modello statistico tenendo conto sia della bont\u00e0 di adattamento che della complessit\u00e0 del modello.\n\u00c8 basato sul concetto di entropia come misura di informazione, tramite cui valuta la quantit\u00e0 di informazione persa quando un dato modello \u00e8 usato per descrivere la realt\u00e0.\nLa regola \u00e8 quella di preferire i modelli con l'AIC pi\u00f9 basso.\n\u00c8 un criterio di valutazione molto utile perch\u00e9 permette di confrontare tra loro anche modelli non annidati.\nDefinizione.\nNel caso generale \u00e8 definito come\ndove \"k\" \u00e8 il numero di parametri nel modello statistico e \"L\" \u00e8 il valore massimizzato della funzione di verosimiglianza del modello stimato."}
{"id": "1626564", "revid": "406085", "url": "https://it.wikipedia.org/wiki?curid=1626564", "title": "Case Bruciate", "text": ""}
{"id": "1626565", "revid": "36426", "url": "https://it.wikipedia.org/wiki?curid=1626565", "title": "Antonio Agostinelli", "text": "Biografia.\nFu un giocatore di precisione, veloce nei movimenti e ottimo nel gioco sottomuro: nel periodo di maggior successo tra il 1865 e il 1875 era temuto per le sue spettacolari volate ossia colpi coi quali si lancia il pallone oltre il limite corto di fondo campo. Spalla e terzino di ugual valore, fu professionista nei pi\u00f9 importanti sferisteri della seconda met\u00e0 dell'800, assieme ai pi\u00f9 forti atleti del tempo. Le sue imprese sportive furono esaltate da noti scrittori del tempo come il De Amicis.\nAneddoti.\nDi lui si ricordano numerosi aneddoti, tra i quali uno in particolare che dimostra le sue doti: chiamato per un'esibizione in un grande sferisterio inizi\u00f2 una serie di tiri senza mai commettere un errore e concluse appoggiando un bracciale a terra nel punto dove arriv\u00f2 il pallone che, colpito il bracciale, torn\u00f2 nella met\u00e0 campo avversaria tra il tripudio degli spettatori.\nFu soprannominato \"il Bimbo\" dagli appassionati romani, non solo perch\u00e9 fece il suo esordio tra i professionisti nel locale sferisterio delle Quattro Fontane, vicino Palazzo Barberini, in giovane et\u00e0, ma anche perch\u00e9 gli altri atleti spesso avevano il viso ornato da barba e baffi imponenti, secondo la moda del tempo, mentre lui aveva solo un paio di piccoli baffi.\nFine carriera.\nTerminata la carriera professionistica, torn\u00f2 nella sua Mondolfo dove esercit\u00f2 il mestiere di postino e fattorino del telegrafo, ricoprendo anche il ruolo d'impresario dello sferisterio locale. In suo onore venne intitolato lo sferisterio di Mondolfo."}
{"id": "1626567", "revid": "122239778", "url": "https://it.wikipedia.org/wiki?curid=1626567", "title": "Elizabeth Howard", "text": "La famiglia Howard discendeva da Edoardo III d'Inghilterra e durante il regno degli York aveva titolo ducale.\nEntr\u00f2 alla corte reale da giovane e qui conobbe il futuro marito.\nLa coppia ebbe sei figli:\nLe sue figlie maggiori Maria ed Anna furono educate presso la corte reale francese in quanto mandate come damigelle al seguito della principessa Maria Tudor, futura regina di Francia. Entrambe divennero successivamente amanti di Enrico VIII d'Inghilterra e la seconda riusc\u00ec a divenire regina. Alla figlia di Enrico ed Anna venne dato il nome delle nonne, entrambe chiamate Elizabeth.\nCon l'ascesa di Anna a corte, iniziarono ad arrivare in capo agli Howard e Boleyn una serie di privilegi e ricchezze. I coniugi Boleyn poterono infatti alloggiare presso il palazzo reale. Nel giugno 1525 Thomas fu nominato visconte di Rochford e nel dicembre 1529 conte di Wiltshire e di Ormond.\nDivenuta Anna regina, rimase accanto alla figlia come sua dama di compagnia. Dama di compagnia fu anche l'altra figlia Maria Boleyn, vedova del primo marito, che per\u00f2 dovette abbandonare la corte nel 1534 in quanto rimasta incinta di un militare che aveva sposato in segreto. N\u00e9 Elisabetta n\u00e9 Anna aiutarono Maria. \nLe fortune dei Boleyn svanirono con l'accusa di infedelt\u00e0 di Anna e la sua condanna a morte. Insieme a lei fu condannato anche suo fratello George.\nColpita dalla perdita dei suoi figli, Elisabetta lasci\u00f2 la corte e si ritir\u00f2 in campagna."}
{"id": "1626569", "revid": "73843", "url": "https://it.wikipedia.org/wiki?curid=1626569", "title": "Topolino sosia di Re Sorcio", "text": "Topolino sosia di Re Sorcio (\"The Monarch of Medioka\") \u00e8 un arco narrativo a fumetti a strisce giornaliere prodotto dalla Walt Disney e realizzato da Floyd Gottfredson (soggetto e disegni), Ted Osborne (sceneggiatura), Al Taliaferro e Ted Thwaites (ripasso a china), pubblicato giornalmente sui quotidiani statunitensi dal 9 agosto 1937 al 5 febbraio 1938.\nLa storia, coprendo un periodo di oltre sei mesi, \u00e8 - fra quelle a strisce - la pi\u00f9 lunga mai pubblicata sui quotidiani statunitensi. La trama \u00e8 ispirata al film \"Il prigioniero di Zenda\".\nStoria editoriale.\nIn Italia \u00e8 stato pubblicato per la prima volta sui numeri dal 289 al 326 del settimanale \"Topolino\", tra il 7 luglio 1938 e il 23 marzo 1939, con il titolo \"Topolino sosia di re Sorcio\".\nTrama.\nTopolino, di ritorno dall'Africa (dove si era recato nell'avventura \"Topolino e il gorilla Spettro\" del 1937), viene contattato dal Conte Micragna e il Duca D\u00e8 Pulcibus, le pi\u00f9 alte cariche dello staterello mitteleuropeo di Gran Tassonia (\"Medioka\"), le quali gli propongono di sostituirsi temporaneamente al loro monarca, re Sorcio (\"King Michael XIV\"), di cui \u00e8 un sosia perfetto eccetto per l'accento germanico che contraddistingue il re, allo scopo di risollevare le disastrose risorse economiche dello stato, mandato in rovina dal viziatissimo sovrano. Il vero re accetta di farsi sostituire per prendersi una sorta di vacanza dandosi alla bella vita in un altro paese europeo. Inoltre, Topolino deve fare i conti con le insidie del subdolo Duca Serpieri, che complotta contro Re Sorcio per subentrare a lui nel regno, con il prossimo matrimonio previsto con la principessa Filina, che non sa nulla della sostituzione, e infine con una legge particolarmente spietata che commina la pena di morte a chiunque sieda sul trono di Gran Tassonia senza essere il re.\nI saggi provvedimenti presi da Topolino (che si guadagna i favori del popolo dimezzando le tasse, e contemporaneamente riducendo fortemente le spese di corte) sembrano dare qualche risultato, ma la situazione si complica ulteriormente quando la stampa scandalistica di tutto il mondo pubblica una foto di re Sorcio in incognito che fa baldoria in una capitale europea. Minni pensa naturalmente che si tratti del suo fidanzato, e parte immediatamente per l'Europa per avere delle spiegazioni; ma anche Serpieri, credendo che lo sconosciuto sia un sosia del re, trama di rapirlo per sostituirlo al suo nemico. Minni riesce a rintracciare quello che crede il suo fidanzato, il quale naturalmente non la riconosce, ma poco dopo giungono anche gli emissari di Serpieri, che rapiscono il presunto sosia e lo portano in Gran Tassonia presso la residenza del duca. Minni, che ha seguito le tracce dei rapitori, finisce per riuscire a parlare con il prigioniero, che le spiega la situazione. Quando Michele spiega a Serpieri di essere il vero re, il duca ricatta Topolino, prospettando di rivelare pubblicamente che \u00e8 un impostore e quindi passibile di condanna a morte, a meno che lui, continuando a fingersi re, non abdichi a favore dello stesso Serpieri.\nNel frattempo Minni riesce a giungere a Tartufaia e a incontrare Topolino, che perdona dopo aver finalmente capito come stanno le cose. I due tentano uno stratagemma, travestendosi da contadini e recandosi al palazzo di Serpieri su un carro di fieno: mente Minni trattiene il duca con vari pretesti, Topolino riesce a far fuggire il re da una finestra e a farlo montare sul carro, nascondendolo sotto il fieno e poi dandosi alla fuga insieme a Minni. Il duca non tarda a capire di essere stato turlupinato e insegue i fuggitivi, che affronta in aperta campagna minacciando tutti di morte: ma la polizia di Gran Tassonia, che aveva seguito di nascosto l'operazione condotta da Topolino, dopo aver udito le parole del duca ha abbastanza elementi per accusarlo di lesa maest\u00e0 e alto tradimento.\nReso inoffensivo il nemico, tutto sembra risolversi per il meglio: Michele pare aver capito di aver abusato in passato del suo potere e pu\u00f2 avviarsi a sposare Filina e a diventare un sovrano migliore. Resta il fatto che Topolino ha usurpato il trono, e, sia pure per un buon motivo, dovrebbe essere condannato a morte. Nessuno sembra poter far nulla, finch\u00e9 il conte Micragna non rivela di aver sostituito il vero trono con un'imitazione per tutto il tempo in cui Topolino si \u00e8 finto re: non avendo quindi occupato di fatto il trono, Topolino viene sciolto da qualsiasi accusa. Topolino e Minni si congedano dai loro nuovi amici europei e si prendono alcuni giorni di vacanza prima di tornare a Topolinia.\nCensure.\nQuando venne pubblicata in Jugoslavia, nel 1937, la storia sub\u00ec pesanti censure, poich\u00e9 la situazione descritta in essa, era simile a quella che il Paese allora viveva: il potere era nominalmente nelle mani del re, il giovane Pietro II, ma praticamente chi governava era il principe Paolo, cugino di Alessandro I, padre di Pietro."}
{"id": "1626570", "revid": "289247", "url": "https://it.wikipedia.org/wiki?curid=1626570", "title": "Cupa (Minimetr\u00f2)", "text": ""}
{"id": "1626571", "revid": "767487", "url": "https://it.wikipedia.org/wiki?curid=1626571", "title": "La forza delle immagini", "text": "La forza delle immagini \u00e8 un documentario del 1993, diretto dal regista tedesco Ray M\u00fcller.\nTrama.\nRay M\u00fcller interroga la regista Leni Riefenstahl sui suoi rapporti col regime e con l'ideologia nazista. All'ascolto di alcune pagine dei \"diari\" di Goebbels, da cui emerge una sua assidua frequentazione col Ministro della Propaganda, la Riefenstahl nega con veemenza. In relazione al telegramma inviato a Hitler dopo l'entrata dei tedeschi a Parigi, (\"Le vostre imprese superano i limiti dell'umana immaginazione. Non hanno il pari nella storia dell'umanit\u00e0. In che modo possiamo noi (popolo tedesco) esprimervi la nostra gratitudine?\"), sostiene di aver solo manifestato il suo sollievo per l'imminente fine della guerra.\nSul suo lato della bilancia, pu\u00f2 mettere le sentenze dei tribunali durante il processo di de-nazificazione (\" Non svolse alcuna attivit\u00e0 politica a sostegno del regime nazista, che possa giustificare una condanna\"), i suoi stessi film dove non v'\u00e8 traccia di anti-semitismo o razzismo. Ma sull'altro lato resta il potere di comunicazione, la profonda suggestione di \"Il trionfo della volont\u00e0\" un film di propaganda che ancor oggi conserva la sua forza.\nInterrogata sul tema della responsabilit\u00e0 dell'artista (Cosa verr\u00e0 fatto della mia opera?), risponde risolutamente \"Non ho mai fatto film politici\" e argomenta tale affermazione con l'assenza nel film di qualsiasi commento esterno, con fini propagandistici. E ancora: \"Qual \u00e8 la mia colpa?...Posso scusarmi per aver fatto il film del partito...Ma non posso scusarmi per essere vissuta in quel periodo. Nessuna parola anti-semita ha mai attraversato le mie labbra. Non sono stata anti-semita. Non sono stata iscritta al partito.\"\nMa largo spazio \u00e8 concesso anche al racconto della originale esperienza di una femminista ante litteram in un mondo dominato, almeno nelle funzioni direttive e tecniche, dai maschi. I suoi esordi come attrice (\"La montagna dell'amore\" e \"La tragedia di Pizzo Pal\u00f9\" ambedue diretti da Arnold Fanck), poi come regista (\"La bella maledetta\"), nel cinema di montagna. Le sue frequentazioni negli stabilimenti cinematografici dell'UFA a Babelsberg: Friedrich Wilhelm Murnau, Georg Wilhelm Pabst, Josef von Sternberg, Marlene Dietrich e la collaborazione di Carl Mayer e B\u00e9la Bal\u00e1zs alla sceneggiatura de \"La bella maledetta\".\nL'originalit\u00e0 - riconosciuta successivamente anche da Vittorio De Sica e Roberto Rossellini - delle sue scelte stilistiche in senso realista, con l'utilizzo di ambientazioni reali in luogo dei teatri di posa, frutto anche dell'esperienza maturata nel cinema di montagna. E, conseguentemente, la ricerca di nuove soluzioni tecniche per la fotografia - pellicole nuove dell'Agfa per girare di notte, senza illuminazione artificiale o filtri arancione o giallo per le riprese in piena luce del giorno, evitando l'effetto di contrasto prodotto dalla chiusura eccessiva del diaframma.\nAnche quando, negli anni sessanta, si rivolge all'Africa, in particolare alle trib\u00f9 Nuba del Sudan meridionale, girando chilometri di pellicola e pubblicando, nel 1973, un primo volume di fotografie in cui risulta preminente l'interesse per i riti di iniziazione sociale e sessuale degli adolescenti, la Riefenstahl non riesce a sfuggire al passato. In quelle foto, nel culto del corpo, nell'esaltazione della forza, Susan Sontag rileva gli elementi di un'estetica fascista.\nIl finale del documentario \u00e8 degno di un film di avventura. In fuga dalla terra, la ormai novantenne Leni Riefenstahl, acquisito il brevetto di sub a 70 anni e divenuta collaboratrice di Greenpeace, accarezza una razza velenosissima, a 30 metri di profondit\u00e0."}
{"id": "1626573", "revid": "580", "url": "https://it.wikipedia.org/wiki?curid=1626573", "title": "Quamquam Pluries", "text": " Quamquam Pluries \u00e8 un'enciclica di papa Leone XIII, datata 15 agosto 1889, relativa alla recita del Rosario e alla devozione a San Giuseppe, in preparazione al mese di ottobre.\n\u00ab \"Avvicinandosi il mese di ottobre, che in passato abbiamo gi\u00e0 decretato sacro alla Vergine Maria del Rosario, vi esortiamo calorosamente a che quest'anno tutto il mese suddetto venga celebrato con la maggior devozione, piet\u00e0 e partecipazione possibili\" \u00bb.\n\u00ab \"Riteniamo che sia sommamente conveniente che il popolo cristiano si abitui a pregare con singolare devozione e animo fiducioso, insieme alla Vergine Madre di Dio, il suo castissimo sposo San Giuseppe: il che abbiamo particolari motivi di credere che debba tornare accetto e caro alla stessa Vergine. La piet\u00e0 popolare venne aumentando da quando i romani Pontefici, fin dai primi secoli, si impegnarono gradualmente a diffondere maggiormente e per ogni dove il culto di Giuseppe: abbiamo visto che esso \u00e8 venuto aumentando ovunque in questi ultimi tempi, soprattutto da quando Pio IX, Nostro antecessore di felice memoria, su richiesta di moltissimi Vescovi, ebbe dichiarato il santissimo Patriarca patrono della Chiesa cattolica. Nondimeno, poich\u00e9 \u00e8 di tanto rilievo che il suo culto metta profonde radici nelle istituzioni e nelle abitudini cattoliche, vogliamo che il popolo cristiano anzitutto riceva nuovo impulso dalla Nostra voce e dalla Nostra autorit\u00e0\" \u00bb.\nL'enciclica invita a pregare congiuntamente la Sacra Famiglia di Nazareth, invocando il patrocinio di Giuseppe, padre di Ges\u00f9 Cristo, sposo casto di Maria Vergine e patrono di tutti i cristiani."}
{"id": "1626574", "revid": "400694", "url": "https://it.wikipedia.org/wiki?curid=1626574", "title": "ZUG", "text": ""}
{"id": "1626576", "revid": "406085", "url": "https://it.wikipedia.org/wiki?curid=1626576", "title": "Pincetto", "text": ""}
{"id": "1626579", "revid": "399", "url": "https://it.wikipedia.org/wiki?curid=1626579", "title": "Direzione", "text": ""}
{"id": "1626584", "revid": "122881274", "url": "https://it.wikipedia.org/wiki?curid=1626584", "title": "Villar (toponimo)", "text": "Villar \u00e8 un toponimo ricorrente in diverse regioni dell'Europa centro-meridionale, lungo un territorio compreso fra la Penisola Iberica, la Francia meridionale e l'Italia nord-occidentale. Si tratta di regioni unite l'una all'altra da una comune base linguistica, ovvero il latino e di conseguenza le lingue romanze, e proprio a questo si deve il ricorso al termine \"villar\", di chiara matrice latina.\nEtimologia.\nNelle lingue romanze la voce \"villar\" (pi\u00f9 propriamente \"villare\" in alcune antiche lingue dell'attuale Italia) deriva direttamente dal latino \"villaris\", aggettivo che, tratto dal sostantivo \"villa\", significa letteralmente \"(relativo) a una villa o zona di campagna\" e, di conseguenza, \"villaggio\". L'etimologia, a tal proposito, \u00e8 molto simile a quella del termine \"villaggio\", che anche in questo caso trae origine dal latino \"villaticus\", sinonimo di \"villaris\" (\"-aris\" e \"-aticus\" sono entrambi suffissi di valore aggettivale).\nUso del toponimo in Italia.\nIn Italia il toponimo \"Villar\" \u00e8 diffuso esclusivamente nella fascia alpina e prealpina del Piemonte, dove in epoca medievale si parlava la lingua occitana; tanto in occitano quanto in piemontese il termine si pronuncia con una sola \"l\" e l'accento, pi\u00f9 o meno lungo a seconda della zona, \u00e8 posto sulla \"a\".\nNella toponomastica moderna, inoltre, il termine \"Villar\" viene spesso accompagnato da un altro nome, che ne comporta una specificazione e lo distingue dai possibili omonimi. Vi son poi delle localit\u00e0 denominate \"villaretto\", evidente diminutivo che pu\u00f2 afferire o a un omonimo \"villar\" o semplicemente a un piccolo borgo o villaggio (anche cittadino, com'\u00e8 il caso della borgata di Villaretto nella periferia nord di Torino).\n\u00c8 presente inoltre in Valle d'Aosta, nella forma in lingua francese \"Villair\", come per il \"Villair de Quart\", importante zona residenziale alle porte di Aosta, oppure le frazioni di La Salle e Courmayeur."}
{"id": "1626603", "revid": "56257", "url": "https://it.wikipedia.org/wiki?curid=1626603", "title": "S\u00f3lyom L\u00e1szl\u00f3", "text": ""}
{"id": "1626607", "revid": "4252", "url": "https://it.wikipedia.org/wiki?curid=1626607", "title": "Tornada", "text": ""}
{"id": "1626610", "revid": "1833487", "url": "https://it.wikipedia.org/wiki?curid=1626610", "title": "Zuppa di datteri alla Lericina", "text": "La zuppa di datteri alla Lericina \u00e8 il nome dato ad una zuppa preparata con frutti di mare a Lerici nella provincia della Spezia.\nIl \"dattero di mare\" (Lithophaga lithophaga) \u00e8 un mollusco bivalve che vive lungo le coste del Mediterraneo.\nLa ricetta della zuppa unisce i datteri puliti e ben lavati, con pomodori pelati, mezza cipolla imbiondita nell'olio di oliva, un bicchiere di vino bianco e crostini di pane.\nOggi, il dattero \u00e8 una specie protetta con una legge che vieta la raccolta, in passato spesso intensiva, di questo mollusco. Per non privare i buongustai di questo prodotto si stanno tentando diversi progetti di allevamento, in cui i datteri verranno messi a dimorare in appositi blocchi di cemento, la cui distruzione al momento della raccolta non causer\u00e0 alcun danno ecologico o paesaggistico."}
{"id": "1626617", "revid": "298229", "url": "https://it.wikipedia.org/wiki?curid=1626617", "title": "Shanna", "text": " \nShanna, il cui nome per intero \u00e8 Shanna O'Hara, Lady Plunder, nota anche come Shanna la diavolessa (\"Shanna, the She-Devil\"), \u00e8 un personaggio dei fumetti creato da Carole Seuling (testi) e George Tuska (disegni), pubblicato dalla Marvel Comics. La sua prima apparizione avviene in \"Shanna the She-Devil\" (vol. 1) n. 1 (dicembre 1972).\nAvventuriera della giungla e protettrice della Terra Selvaggia, Shanna \u00e8 la moglie di Ka-Zar nonch\u00e9 la sua compagna d'avventure assieme alla tigre dai denti a sciabola Zabu.\nNel 2011 si \u00e8 classificata 53\u00aa nella lista de \u00abLe 100 donne pi\u00f9 sexy dei fumetti\u00bb stilata da \"Comics Buyer's Guide\".\nStoria editoriale.\nShanna \u00e8 stata introdotta come parte di un trio di personaggi Marvel Comics rivolto a un pubblico femminile, assieme all'Infermiera di notte e alla Donna Gatto, stando a un'intervista concessa da Roy Thomas inoltre: \u00ab[Stan Lee] ha avuto l'idea, e credo i nomi, di tutte e tre. Voleva realizzare alcune testate che avessero un'attrattiva speciale per le ragazze. Eravamo sempre alla ricerca di modi per espandere il nostro franchising. La mia idea... era di provare ad avere donne che scrivessero di loro. [...] Ho pensato alla mia amica Carole Seuling, che aveva sceneggiato un po' per il suo ex-marito Phil in concomitanza con le sue convention di fumetti. Ho contattato lei per realizzare \"Shanna\" perch\u00e9 sapevo che le piacevano i fumetti sulla giungla e i fumetti di avventura... Ho messo Ross Andru come artista di \"Shanna\" [a partire dal numero 2], con l'inchiostrazione di Vinnie Colletta per dare alla Shanna di Ross un look attraente\u00bb. Seuling ha dichiarato: \u00abLe mie istruzioni erano di fare [Shanna] qualcuno in sintonia con i tempi ed anche un po' pi\u00f9 incline alla violenza di Sheena o le altre regine della giungla del passato\u00bb. Assieme al disegnatore veterano George Tuska, Seuling ha creato il personaggio principale e i suoi due leopardi da compagnia, cos\u00ec come il guardiacaccia e potenziale interesse sentimentale Patrick McShane, vagamente ispirato al personaggio interpretato da Patrick McGoohan nel film \"La valle delle mille colline\". In aggiunta, su richiesta di Lee e Thomas, Steve Gerber ha provveduto a fornire dialoghi aggiuntivi nei primi due albi, affermando comunque di non aver seguito lo sviluppo del personaggio e di non avere nessun tipo di paternit\u00e0 artistica al riguardo.\nLa testata \"Shanna the She-Devil\" \u00e8 tuttavia durata solo cinque numeri (dicembre 1972-agosto 1973), con le prime due copertine disegnate da Jim Steranko, la terza da John Buscema e Joe Sinnott, e le ultime due da John Romita Sr.; successivamente Shanna ha continuato ad apparire nei fumetti dedicati a Ka-Zar, che in seguito sposa, nonch\u00e9 in vari numeri di \"Daredevil\", in \"Marvel Two-in-One\" n. 3 (maggio 1974) ed in una storia in bianco e nero sull'ottavo numero di \"Savage Tales\", datato gennaio 1975.\nShanna compare poi come protagonista dei numeri 9 e 10 di \"Savage Tales\" (marzo-maggio 1975), sceneggiati da Carla Conway e rispettivamente illustrati da Tony DeZuniga e Ross Andru; nel corso delle suddette storie i due leopardi dell'eroina muoiono, scelta in merito della quale Conway ha affermato: \u00abera parte della strategia per renderla un personaggio pi\u00f9 forte e feroce alla maniera di \"Savage Tales\". Ma ha anche alzato la posta in gioco per lei personalmente, ed eliminando questi 'rivali' per il suo affetto l'ha aperta a un rapporto con Ka-Zar\u00bb. Contemporaneamente il personaggio appare in \"The Rampaging Hulk\" n. 9, del giugno 1978, e in vari numeri di \"Marvel Comics Presents\" mentre, tra aprile e ottobre 1991, sui numeri 66-59 di \"Marvel Fanfare\", viene pubblicato un ciclo di storie scritte nel 1978 da Steve Gerber e lasciate da parte finch\u00e9 l'editore Al Milgrom ha ritrovato le bozze a tredici anni di distanza.\nNel 2005 Frank Cho rilancia il personaggio realizzandone una sua versione alternativa in una miniserie di sette numeri completamente sconnessa dalla continuity che, tuttavia, influenza le successive rappresentazioni del personaggio portando ad integrare alcuni elementi nella controparte classica a seguito all'iniziativa editoriale Marvel NOW!.\nBiografia del personaggio.\nNata nello Zaire, Africa, dal cercatore di diamanti statunitense Gerald O'Hara e da sua moglie Patricia, Shanna trascorre la maggior parte dell'infanzia nella giungla africana finch\u00e9, a sei anni, vede sua madre rimanere accidentalmente uccisa da un colpo sparato dal padre a un leopardo inferocito, incidente che la lascia tanto traumatizzata da provocarle un forte odio verso tutte le armi da fuoco e a seguito del quale suo padre decide di mandarla a vivere con alcuni parenti negli Stati Uniti affinch\u00e9 stia pi\u00f9 al sicuro. Crescendo, la ragazza si dedica al nuoto agonistico e all'atletica rinunciando all'offerta di una carriera sportiva da professionista e l'ingresso nella squadra olimpica per proseguire gli studi ottenendo la licenza di veterinaria trovando poi lavoro come zoologa allo zoo di Central Park occupandosi personalmente di accudire gli animali pi\u00f9 feroci, tra cui la femmina di leopardo Julani, che tuttavia un giorno viene uccisa da una guardia poich\u00e9 divenuta pi\u00f9 aggressiva dopo aver dato alla luce due cuccioli, Ina e Biri, nomi che in yoruba significano rispettivamente \"chiaro\" e \"nero\". Decisa a portare i due piccoli leopardi nella riserva di Dahomey, Shanna lascia il lavoro e si reca nuovamente in Africa dopo anni d'assenza, tornando immediatamente in sintonia con la natura e sentendosi progressivamente pi\u00f9 a suo agio con s\u00e9 stessa, tanto da iniziare una vita libera e selvaggia nella giungla indossando solo la pelle di Julani e divenendo la protettrice della riserva, venendo chiamata dai nativi \"Shanna la diavolessa\".\nDopo diverse avventure, venuta a sapere che suo padre \u00e8 stato rapito dal Mandrillo, Shanna si mette sulle sue tracce finch\u00e9 lo stregone Malgato la cattura portandola con s\u00e9 nella Terra Selvaggia, una giungla preistorica situata presso l'Antartide, da cui fugge grazie all'aiuto di Ka-Zar. Una volta fatto ritorno in Africa, scopre tuttavia che il Mandrillo ha assassinato suo padre e, desiderosa di vendicarlo, si reca a San Francisco collaborando con Devil, la Vedova Nera e suo zio Robert O'Hara per sconfiggere il criminale e la sua partner Nekra.\nShanna torna poi nel Dahomey ma, quando Raga-Shah, il leader di una setta religiosa, uccide i suoi leopardi, Ina e Biri, essa si vendica facendolo sbranare da un anaconda e, dopo un breve periodo di terapia seguita da una psicologa, si stabilisce nella Terra Selvaggia assieme a Ka-Zar divenendone la compagna d'avventure ed iniziando con lui una travagliata relazione sentimentale, tanto che lo stregone Belasco, invaghitosi di lei, fa di tutto per dividerli e la donna sposa Mele, della trib\u00f9 dei Botor, assumendosi la responsabilit\u00e0 di crescerne la figlia Leila dopo che questi rimane ucciso in una battuta di caccia. Nel momento in cui Ka-Zar viene apparentemente ucciso a New York tuttavia, una sconvolta Shanna imperversa per la citt\u00e0 in preda alla rabbia venendo rinchiusa in un istituto d'igiene mentale e riportata alla sanit\u00e0 dall'Uomo Ragno e dal redivivo Ka-Zar; fatto ritorno nella Terra Selvaggia i due decidono di sposarsi e, poco tempo dopo, hanno un figlio: Matthew Kyle Andrew Plunder, che fanno accudire dalla donna guerriera loro suddita Zhira.\nShanna instaura successivamente un legame mistico con lo spirito dell'Africa per evitare che se ne impadronisca il folle Sir Guy Cross-Wallace; ci\u00f2 la rende tuttavia tanto mentalmente instabile da allearsi con l'Alto Evoluzionario progettando di abbandonare la Terra e creare un nuovo mondo a sua immagine, sebbene in seguito Ka-Zar la faccia rinsavire permettendole di tornare alla normalit\u00e0.\nNel corso dell'invasione segreta degli Skrull, Shanna e Ka-Zar scoprono che gli alieni mutaforma stanno estraendo vibranio dalla Terra Selvaggia e, quando vi precipita una delle loro astronavi, collaborano col resto dei supereroi accorsi sul posto scoprendo che gli individui tenutivi prigionieri e presentatisi come eroi rapiti anni prima per venire sostituiti, sono in realt\u00e0 agenti Skrull dopodich\u00e9, mentre Shanna rimane a respingere l'invasione aliena nella Terra Selvaggia, Ka-Zar contribuisce allo scontro finale con le forze Skrull nel centro di New York.\nShanna e il marito affrontano poi gli esseri noti come Eterei, intenzionati a dominare tutte le trib\u00f9 della Terra Selvaggia.\nReclutata dallo S.H.I.E.L.D. per accompagnare un manipolo di loro uomini in esplorazione di una remota isola nel cuore della Terra Selvaggia, Shanna vi si trova intrappolata a causa di una sorta di campo di forza e collabora con Wolverine e Amadeus Cho per individuare il macchinario che la provoca, operazione nel corso della quale si scontrano con una trib\u00f9 di Neanderthal e la donna resta uccisa, sebbene poi Cho convinca un'altra trib\u00f9 di nativi a resuscitarla legando il suo spirito alla stessa Terra Selvaggia e conferendole dunque poteri sovrumani; il gruppo riesce poi a disattivare il campo di forza e a lasciare l'isola, sebbene nel farlo permettano a una feroce creatura aliena intrappolatavi da millenni di fuggire e ricontattare il suo padrone progettando di attaccare la Terra.\nPoteri e abilit\u00e0.\nShanna possiede forza, velocit\u00e0, riflessi, agilit\u00e0, destrezza, coordinazione, equilibrio e resistenza degni di un'atleta olimpica, \u00e8 una grande esperta di combattimento corpo a corpo, nuoto, arrampicata, caccia e raccolta, inseguimento e tecniche di sopravvivenza, inoltre \u00e8 un'eccellente veterinaria dotata di grande empatia nei confronti di tutti gli animali, inclusi quelli feroci. In battaglia Shanna si serve principalmente di armi primitive quali il coltello, la lancia e l'arco, tuttavia \u00e8 perfettamente in grado di utilizzare anche le armi da fuoco, nonostante non ami servirsene e le disprezzi profondamente.\nDopo essere stata resuscitata e legata alla forza vitale della Terra Selvaggia Shanna \u00e8 stata inoltre dotata di poteri sovrannaturali quali un'innata conoscenza di tutte le lingue, le culture e la storia del luogo, nonch\u00e9 della forza di 10 uomini e di una rapidit\u00e0 tale da percorrere 52 miglia all'ora su un terreno accidentato.\nAltre versioni.\nShanna di Frank Cho.\nIl personaggio \u00e8 stato trasposto nella serie Marvel MAX \"Shanna the She-Devil\" (vol. 2), scritta e disegnata da Frank Cho ed originariamente rivolta ad un pubblico di soli adulti, includendo scene di nudo della protagonista; prima della pubblicazione la Marvel ha per\u00f2 deciso di censurare il lavoro gi\u00e0 completo di Cho, cos\u00ec che la miniserie non mostrasse nudit\u00e0 abbassando la fascia di riferimento dei contenuti per includere i lettori adolescenti. Nella versione di Cho il personaggio \u00e8 il risultato di un esperimento genetico dei nazisti volto a creare artificialmente l'ariano perfetto; dotata di capacit\u00e0 fisiche sovrumane e una scarsa moralit\u00e0, viene ritrovata in un laboratorio abbandonato da una squadra di soldati reduci da un atterraggio di fortuna su un'isola popolata di dinosauri divenendo loro alleata nella lotta per la sopravvivenza e venendo soprannominata \"Shanna\" per via della somiglianza col \"personaggio di un certo fumetto\".\nDalla serie viene successivamente tratto un sequel di quattro numeri \"Shanna The She-Devil: Survival of the Fittest\" (ottobre 2007-gennaio 2008), scritto da Justin Gray e Jimmy Palmiotti con i disegni di Khari Evans.\nUltimate.\nNell'universo Ultimate Shanna \u00e8 un'abitante della Terra Selvaggia e conosce Ka-Zar e Zabu sin dall'infanzia. Dopo i fatti di \"Ultimatum\", i tre entrano inoltre nella nuova formazione degli Ultimates contribuendo ad affrontare Loki."}
{"id": "1626621", "revid": "466539", "url": "https://it.wikipedia.org/wiki?curid=1626621", "title": "Tabella dei prefissi radioamatoriali D - F", "text": "Prosegui alle altre pagine"}
{"id": "1626627", "revid": "1318658", "url": "https://it.wikipedia.org/wiki?curid=1626627", "title": "Casino Venier", "text": "Il Casino Venier a Venezia si trova tra il ponte di Rialto e Piazza San Marco nelle Mercerie.\nL'origine della parola casino (piccola casa), o ridotto (da ridursi, cio\u00e8 recarsi) fornisce un'idea di cosa fossero questi locali: luoghi piccoli, ma accoglienti ed intimi, dove incontrare gli amici dopo il teatro.\nI casini erano numerosi a Venezia fin dal Cinquecento, ma \u00e8 nel Settecento che questi ritrovi incontrarono un vero successo: nel 1744 se ne contavano ben 118, quasi tutti nelle vicinanze di Piazza San Marco. Erano luoghi di ritrovo, di divertimento, talvolta di dissolutezza, addirittura veri salotti letterari: si giocava d\u2019azzardo, si ballava, si facevano incontri galanti, ma si parlava anche di teatro e della nuova filosofia che veniva dalla Francia.\nDal punto di vista architettonico e decorativo, il Casino Venier \u00e8 uno dei pi\u00f9 caratteristici. Era un ridotto da gioco e di conversazione di propriet\u00e0 del procuratore Venier ma usato dalla moglie, Elena Priuli, nobildonna colta e raffinata. Si trova nei pressi del Ponte dei Bareteri, sopra il sottoportico delle Acque, nel mezzanino di un edificio poco appariscente. Solo all'interno se ne scopre tutta la ricchezza.\nLa disposizione delle stanze ripete in piccolo la tipologia dei palazzi veneziani, con un salone centrale da cui si dipartono simmetricamente le altre stanze. Nella seconda stanza di destra si affaccia il liag\u00f2, piccolo poggiolo coperto in ferro battuto con lo stemma Venier, che permette di vedere dall'alto, inosservati. La decorazione interna, degli anni 1750-1760, si \u00e8 conservata intatta fino ai nostri giorni, con pavimenti originali in marmo connesso. Originali anche gli stucchi e gli affreschi, gli specchi e i camini, le porte in prezioso palissandro e le maniglie e serrature in bronzo.\nNascosto nel pavimento di marmo della sala d'ingresso, uno spioncino permette di sorvegliare chi sta per entrare: ottimo strumento per proteggere l'intimit\u00e0 di questo luogo. Alle spalle della scala d'entrata una stanzetta munita di grate intagliate in legno dorato: si tratta probabilmente della sala dei musici che, nascosti, suonavano per gli ospiti, e la cui musica si diffondeva attraverso le grate. Probabilmente le grate servivano anche a spiare inosservati quanto accadeva nel salone.\nL'interno del Casino Venier ha richiesto molte opere di consolidamento e di ripulitura, che sono state possibili grazie all'intervento del Comit\u00e9 fran\u00e7ais pour la sauvegarde de Venise che, negli anni ottanta, ha finanziato i lavori di restauro, e a quello dell'UNESCO, il cui contributo ha permesso di riportare alla luce gli affreschi, nel 1992.\nIl Casino Venier \u00e8 sede dell'Associazione Culturale Italo-Francese \"Alliance Fran\u00e7aise\" dal 1987."}
{"id": "1626629", "revid": "1226", "url": "https://it.wikipedia.org/wiki?curid=1626629", "title": "Legge longobarda", "text": ""}
{"id": "1626630", "revid": "741864", "url": "https://it.wikipedia.org/wiki?curid=1626630", "title": "Sapientiae Christianae", "text": " Sapientiae christianae \u00e8 un'enciclica di papa Leone XIII, datata 10 gennaio 1890, e dedicata ai principali doveri del cristiano, in rapporto alla Chiesa e in rapporto allo Stato. In particolare, il Papa incita i cattolici a rifiutare l'obbedienza alle leggi civili quando queste sono in contrasto con gli insegnamenti religiosi.\nPunti affrontati dall'enciclica:"}
{"id": "1626632", "revid": "78273", "url": "https://it.wikipedia.org/wiki?curid=1626632", "title": "Pseudo Igino", "text": ""}
{"id": "1626642", "revid": "2091899", "url": "https://it.wikipedia.org/wiki?curid=1626642", "title": "Juan Meroz", "text": "Juan Meroz, conosciuto anche come El Tigre e successivamente come Kukulcan, \u00e8 un personaggio dei fumetti, creato da Roy Thomas (testi) e Werner Roth (disegni), pubblicato dalla Marvel Comics. La sua prima apparizione \u00e8 in \"X-Men\" (prima serie) n. 25 (ottobre 1966).\nBiografia del personaggio.\nEl Tigre era uno spregiudicato cercatore di tesori antichi, operante soprattutto nei Paesi dell'America Centrale. Con lui aveva due mercenari, Ramon e Toloc. Durante una ricerca di antichit\u00e0 Maya, El Tigre trov\u00f2 un frammento di un pendente sacro che raffigurava l'effigie di Kukulcan, importante divinit\u00e0 del popolo mesoamericano. Indossando questo pendente fu dotato di alcuni superpoteri come la telecinesi e la premonizione del pericolo. Grazie a queste nuove capacit\u00e0 svent\u00f2 un tentativo di furto da parte dei suoi stessi scagnozzi e li obblig\u00f2 a giurargli fedelt\u00e0. Informatosi sulla natura del suo pendente venne a conoscenza che in un museo di New York era conservata la seconda met\u00e0 dell'antico gioiello. Convinto che l'unione delle due parti avrebbe accresciuto i suoi poteri part\u00ec con i suoi collaboratori alla volta della Grande Mela.\nLa sua presenza nella citt\u00e0 fu notata dal Professor X grazie a Cerebro. Intuendo le intenzioni malvagie di Juan Meroz, egli mand\u00f2 i suoi X-Men sulle sue orme. Ne segu\u00ec un combattimento all'interno del museo durante il quale il gruppo mutante fu sorprendentemente sconfitto da El Tigre, Ramon e Toloc. Il primo riusc\u00ec cos\u00ec a recuperare anche la seconda met\u00e0 del pendente ed acquis\u00ec incredibili poteri. In effetti Juan Meroz cess\u00f2 di esistere divenendo la reincarnazione dello stesso Kukulcan. Tornato nella giungla dove aveva trovato il pendente Kukulcan con sbalorditiva facilit\u00e0 ricostru\u00ec dal niente un'antica citt\u00e0 Maya.\nGli X-Men riuscirono per\u00f2 ad individuare il sito dove Kukulcan si era rifugiato e diedero cos\u00ec vita ad una durissima battaglia. Messi inizialmente in grande difficolt\u00e0 dai grandissimi poteri del dio maya i mutanti riuscirono per\u00f2 alla fine a prevalere. Bestia riusc\u00ec, infatti, a sfilare il pendente a Juan Meroz che torn\u00f2 ad essere una persona comune. Nello scontro, tuttavia, Angelo rimase gravemente ferito.\nAnni dopo El Tigre part\u00ec alla volta della Terra Selvaggia, essendo venuto a conoscenza del fatto che essa ospitava grandi giacimenti di Vibranio, il mitico metallo del mondo Marvel. Qui si imbatt\u00e9 in Maa Gor, un selvaggio dotato di poteri quasi divini. Questi gli insegn\u00f2 ad esercitare il controllo sulla mente degli animali. Con questo nuovo potere El Tigre si scontr\u00f2 con Ka-Zar. In un primo momento riusc\u00ec a prevalere, in quanto aveva assunto il controllo di Zabu, la tigre dai denti a sciabola addomesticata da Ka-Zar. Poco dopo per\u00f2 Ka-Zar, aiutato anche da numerosi indigeni, riusc\u00ec a sconfiggere El Tigre e a metterlo in fuga.\nQuesti giunse in una zona misteriosa della Terra Selvaggia dove sub\u00ec una mutazione genetica che lo dot\u00f2 di nuovi poteri, ma lo cambi\u00f2 nello spirito e nel corpo. Egli era infatti diventato capace di emettere scariche di energia potentissime, ma il suo volto era divenuto orrendamente deforme. Resosi conto di questo suo nuovo stato, decise, terrorizzato, di suicidarsi gettandosi da un dirupo.\nPoteri e abilit\u00e0.\nQuando vestiva i panni di Kukulcan El Tigre era divenuto un essere fortissimo capace di trarre energia dal sole. Aveva cos\u00ec assunto l'abilit\u00e0 di emettere raggi di energia e di prevedere il pericolo, oltre a straordinarie capacit\u00e0 telecinetiche e telepatiche (mettendo in difficolt\u00e0 persino il Professor X). Tutti questi poteri erano per\u00f2 una prerogativa della divinit\u00e0 Maya, non di Juan Meroz. Infatti, quando gli fu tolto il pendente, egli li perse completamente. L'unico superpotere genuinamente ascrivibile a El Tigre era la capacit\u00e0, conquistata nelle Terra Selvaggia, di controllare la mente degli animali. Poco prima di morire, infine, acquis\u00ec tramite una mutazione il potere di emettere scariche di energia."}
{"id": "1626645", "revid": "104485", "url": "https://it.wikipedia.org/wiki?curid=1626645", "title": "Fratelli Wayans", "text": "I fratelli Wayans sono dieci fratelli newyorkesi afroamericani quasi tutti attori. In Italia i fratelli Wayans sono conosciuti prettamente come gli ideatori della serie cinematografica degli anni 2000 e 2010 \"Scary Movie\".\nThe Wayans Bros..\nSituation comedy americana andata in onda dal 1995 al 1999 per la rete televisiva della Warner, che ha per protagonisti i fratelli Marlon e Shawn Wayans. La serie si sviluppa su 101 episodi."}
{"id": "1626646", "revid": "121745541", "url": "https://it.wikipedia.org/wiki?curid=1626646", "title": "Dall'alto dell'Apostolico Seggio", "text": " Dall'alto dell'Apostolico Seggio \u00e8 un'enciclica antimassonica di papa Leone XIII, datata 15 ottobre 1890, scritta all'Episcopato e ai fedeli d'Italia, ed interamente dedicata alla Massoneria e ai suoi pericoli."}
{"id": "1626648", "revid": "167080", "url": "https://it.wikipedia.org/wiki?curid=1626648", "title": "De munitionibus castrorum", "text": ""}
{"id": "1626653", "revid": "339392", "url": "https://it.wikipedia.org/wiki?curid=1626653", "title": "San Vito Martire", "text": ""}
{"id": "1626663", "revid": "767487", "url": "https://it.wikipedia.org/wiki?curid=1626663", "title": "R\u00e2\u0219ca (Suceava)", "text": "R\u00e2\u015fca \u00e8 un comune della Romania di 5.202 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 5 villaggi: Buda, Dumbr\u0103veni, Jahalia, R\u00e2\u0219ca, Sl\u0103tioara.\nSl\u00e2tioara \u00e8 una frazione di pochi abitanti, ma \u00e8 conosciuta per il suo monastero; dove ogni anno, in agosto, vengono centinaia di persone da tutta la Romania e dalla Grecia per un \"Hram\", un banchetto per festeggiare i santi protettori del monastero."}
{"id": "1626666", "revid": "729019", "url": "https://it.wikipedia.org/wiki?curid=1626666", "title": "Oberto Doria", "text": "Biografia.\nOberto apparteneva alla potente famiglia ghibellina genovese dei D'Oria. Era figlio di Pietro e fratello di Lamba e di Jacopo.\nIl 28 ottobre 1270 instaur\u00f2 con Oberto Spinola una diarchia per governare congiuntamente per venti anni la Repubblica di Genova (la \"diarchia dei due Oberti\", che fu la prima di altre quattro diarchie nella storia di Genova). Ricopr\u00ec cos\u00ec la carica di Capitano del Popolo.\nOberto condusse una politica intesa a preservare l'integrit\u00e0 della Repubblica genovese insidiata dalla nobilt\u00e0 guelfa sia dei Fieschi, che nel Levante ligure cercavano d'instaurare una propria Signoria, che dei Grimaldi che avevano usurpato terre genovesi nel Ponente ligure. \n Mosse di persona contro Nicol\u00f2 Fieschi espugnandone nel 1273 la capitale Spezia, mentre nello stesso tempo invi\u00f2 vittoriosamente il fratello Jacopo contro i Grimaldi. \nCondusse invece una condotta di prudente contenimento nei confronti della politica aggressiva del francese Carlo d'Angi\u00f2, potente re di Sicilia e di Napoli, che ugualmente minacciava le libert\u00e0 di Genova.\nLa sua gloria principale \u00e8 l'essere stato ammiraglio della flotta genovese che sconfisse duramente i Pisani nella battaglia della Meloria (6 agosto 1284), in cui combatt\u00e9 con Benedetto Zaccaria e con Corrado Spinola, figlio del suo diarca Oberto.\nIn anticipo rispetto alla scadenza del patto di diarchia (che doveva avere una durata ventennale), nel 1285 vi rinunci\u00f2 volontariamente, ma mantenne l'autorevolezza che gli derivava dai lunghi anni di governo. Cos\u00ec fu che, il 15 aprile 1288, nella sua residenza fu firmata la pace, a condizioni durissime, imposta a Pisa.\nMor\u00ec nel 1306."}
{"id": "1626671", "revid": "135224", "url": "https://it.wikipedia.org/wiki?curid=1626671", "title": "Heinrich Anton De Bary", "text": ""}
{"id": "1626672", "revid": "287204", "url": "https://it.wikipedia.org/wiki?curid=1626672", "title": "Palazzo Morosini del Pestrin", "text": "Il Palazzo Morosini del Pestrin o Palazzo Morosini \u00e8 un palazzo di Venezia ubicato nel sestiere di Castello (N. A. 6140), vicino al Campo Santa Maria Formosa e al Campo Santi Giovanni e Paolo.\nStoria.\nPalazzo Morosini del Pestrin fu costruito nel XVII secolo per volont\u00e0 del ramo della famiglia patrizia dei Morosini del Pestrin, nome derivante dalla Corte del Pestrin, da una rivendita di latte (in veneziano \"pestrin\") qui situata, verso cui il palazzo della casata volge la parte interna.\nDal 2001 il secondo piano \u00e8 sede del Consolato onorario di Francia e della Delegazione culturale dell'Ambasciata di Francia a Venezia (chiusa da agosto 2009).\nDescrizione.\nLa facciata principale, sul Rio del Pestrin, presenta un portale d'acqua decorato da un bugnato largo quanto la trifora del piano nobile. Da notare le parti laterali della facciata, estese a tre monofore, e due grandi insegne di famiglia. Il secondo piano continua lo stile del primo. Il prospetto secondario sul giardino \u00e8 composto in due ordini di quadrifore con balconi.\nAll'interno restano solo alcune parti degli affreschi dipinti nel 1815 da Giovanni Carlo Bevilacqua."}
{"id": "1626673", "revid": "1543377", "url": "https://it.wikipedia.org/wiki?curid=1626673", "title": "Ramiro Meng", "text": "Biografia.\nNasce a Trieste nel 1895 da padre di origine svizzera grigionese e madre triestina.\nDopo aver conseguito la licenza di \"costruttore edile\", si diploma a Venezia al Corso Speciale di Architettura dell'Accademia di Belle Arti. Nel 1922 ottiene il titolo di Professore di Disegno architettonico.\n\u00c8 in questi anni che inizia la sua carriera di pittore ed espone i suoi acquerelli alle mostre del \"Sindacato Regionale Fascista Belle Arti\" della Venezia Giulia e organizza diverse esposizioni personali. \u00c8 nota la sua partecipazione ai grandi concorsi nazionali e internazionali per lo sviluppo urbanistico delle citt\u00e0. A Trieste \u00e8 impegnato nella progettazione e direzione lavori di grandi edifici abitativi.\nNel 1942, con l'invito a partecipare alla XXIII Biennale di Venezia, la sua attivit\u00e0 di pittore raggiunge il suo apice. Tra i suoi lavori ci sono anche delle linoleumgrafie e xilografie. Proprio l'amicizia con il pittore sloveno Augusto \u010cernigoj lo port\u00f2 a sperimentare in proprio la xilografia.\nL'ultima sua esposizione di pittura \u00e8 datata 1965, organizzata nella sede triestina del Circolo Svizzero. Ramiro Meng muore il 7 settembre 1966 durante un viaggio in Svizzera nato con l'intenzione di promuovere una mostra nel paese d'origine paterna.\nNel 2007 il Circolo Svizzero di Trieste ha promosso, nelle sale del Comune di Trieste una retrospettiva sulla sua opera pittorica. \nUn'altra retrospettiva si \u00e8 tenuta a Coira (Svizzera) nel 2008."}
{"id": "1626675", "revid": "61051", "url": "https://it.wikipedia.org/wiki?curid=1626675", "title": "Ralph Vary Chamberlin", "text": "Acquis\u00ec il suo dottorato alla Cornell University nel 1904. \u00c8 stato docente di zoologia alla Brigham Young University dal 1908 al 1911, e della Utah University dal 1925 al 1938.\nHa vissuto presso gli indiani Gosiute, trib\u00f9 affine agli Shoshoni, per lo studio dei vegetali e delle piante che essi adoperavano e di questa esperienza ha scritto \"Ethnobotany of the Gosiute Indians of Utah\", dove mette in rilievo gli usi medicinali di queste piante.\nSi \u00e8 occupato di policheti, millepiedi, pseudoscorpioni e soprattutto di ragni.\nSpos\u00f2 Daisy Della Ferguson nel 1899, da cui ebbe 4 figli in 11 anni di matrimonio e nel 1922 spos\u00f2 Edith Simmons che lo rese padre di altri 6 figli.\nIn aggiunta ai molti suoi scritti scientifici \u00e8 anche l'autore di \"The University of Utah: The First Hundred Years\".\nChamberlin ha descritto ben 77 generi e 1001 specie dal 1904 al 1958, 464 specie e 38 generi dei quali insieme all'aracnologo Wilton Ivie. \u00c8 lo zio di Joseph Conrad Chamberlin, col quale ha descritto numerose specie di pseudoscorpioni.\nSpecie e generi descritti.\nHa descritto e denominato, in ordine alfabetico, molti generi, fra i quali:\ne specie, solo per ricordarne qualcuna:\nPortano il suo nome.\nIn suo onore sono state denominati molte specie di animali, per lo pi\u00f9 ragni, fra cui:"}
{"id": "1626676", "revid": "124123", "url": "https://it.wikipedia.org/wiki?curid=1626676", "title": "Goffredo di Ragusa", "text": "Biografia.\nGoffredo fu escluso da ogni rivendicazione ereditaria forse perch\u00e9 figlio illegittimo oppure, se nato dal matrimonio con Eremburga, seconda moglie di Ruggero, perch\u00e9 affetto da malattia disonorante. Secondo il Malaterra, Goffredo era malato di \"morbus elephantinus\", per cui probabilmente non successe al trono e rinunci\u00f2 volontariamente ad esso a causa del grave male che lo vedeva sofferente.\nIl padre gli concesse la citt\u00e0 di Ragusa come contea probabilmente nel 1091, quando il gran Conte transit\u00f2 nel luglio di quell'anno attraverso il ragusano per imbarcarsi a Capo Scalambri per la conquista di Malta.\nGoffredo fu tra i pi\u00f9 intimi famigliari del padre, in vari documenti emanati sin dai tempi dello sbarco a Messina lo si vede sempre fra i firmatari. Interessante \u00e8 la frase del diploma del 1094 dove Ruggero lo chiama oltre che \"filio\" anche \"haerede meo\": dopo la morte del figlio primogenito e illegittimo Giordano, Ruggero aveva deciso comunque di nominarlo erede al trono, probabilmente perch\u00e9 non poteva contare in quel momento su altri discendenti maschi.\nCultura e religione.\nGoffredo si preoccup\u00f2 di ripristinare immediatamente il culto cristiano, che dal dominio arabo era stato del tutto trascurato, e innalz\u00f2 la chiesa di San Giorgio, santo protettore della stirpe normanna e l'adorn\u00f2 in maniera superba. Purtroppo di tale chiesa non rimangono che dei resti, chiamato portale di San Giorgio, a causa del terremoto del 1693. \nRicevette speciali privilegi nella gestione del feudo, godeva infatti della competenza feudale e ne percepiva le rendite oltre soprattutto al fatto di poter amministrare la giustizia sia civile che criminale, un privilegio dato solo a pochi vassalli. Secondo le testimonianze dell'epoca, Goffredo dimorava nell'antico Castello di Ragusa Ibla che assomigliava ad una vera reggia, tanta era la magnificenza quasi regale che vi si sfoggiava, anche per gli uffici posti che avevano competenze simili a quelli della corte reale. Goffredo amministr\u00f2 la contea in maniera saggia, suddividendo le terre e dandole in enfiteusi.\nSecondo la tradizione, vi fece trasferire una colonia di cosentini, che si insediarono alle pendici dell'altopiano, fuori le mura cittadine.\nDiscendenza.\nEbbe in moglie Regalia o Rogasia, della quale si ignora il casato, anche se molti storici sostengono la provenienza longobarda. Da lei ebbe quattro figli:"}
{"id": "1626680", "revid": "287204", "url": "https://it.wikipedia.org/wiki?curid=1626680", "title": "Envoi", "text": "Un invio (in francese envoi), altrimenti detto in lingua italiana commiato, congedo, in occitano tornada), \u00e8 una breve strofa o stanza posta alla fine di un componimento poetico, usata per rivolgersi al suo destinatario (una persona reale o immaginaria) oppure per commentare un fatto o il tema narrato nel corpo della composizione poetica.\nL\"envoi\" [in Francia] \u00e8 anche il nome dato all\"Ite missa est\" alla fine della celebrazione liturgica.\nStoria.\nL\"envoi\" apparve per la prima volta nelle canzoni dei trovatori e trovieri medievali; esso si sviluppava come un indirizzo di omaggio all'amante del poeta o al suo mecenate o ad un amico. In quanto tale, l\"envoi\" pu\u00f2 essere considerato come un componimento a parte rispetto alla poesia stessa ed esprime la speranza, da parte del poeta, che il componimento poetico possa portare loro un qualche beneficio (i favori dell'amata/o, maggiore mecenatismo, e cos\u00ec via). Nel XIV secolo la poesia francese tendeva a spostarsi dalla canzone verso il testo scritto. Le due principali forme che si svilupparono in questa nuova poesia furono la ballade, che all'inizio usava un ritornello ma che si evolse fino ad includere un \"envoi\", e lo chant royal, che usava un \"envoi\" sin dall'inizio.\nI principali esponenti di queste forme furono Christine de Pizan e Carlo d'Orl\u00e9ans. Nell'opera di questi poeti la natura dell\"envoi\" muta in modo significativo. Di tanto in tanto essi inserivano l'invocazione al Principe o a entit\u00e0 astratte personificate quali la Speranza o l'Amore a mo' di cifrario rivolto a una figura autorevole a cui i protagonista/i della poesia si appella/no o, come nel caso di alcune poesie di d'Orl\u00e9ans, si rivolgo/no a un effettivo membro della famiglia reale. Tuttavia, pi\u00f9 di frequente nei lavori di questi poeti l\"envoi\" serviva come un commentario sulle stanze precedenti, rafforzando o ironicamente scalzando il messaggio in esso contenuto.\nJean Froissart, nel suo adattamento del genere della \"pastourelle\" trobadorica alla forma del chant royal impiega ugualmente l\"envoi\". Il suo uso, tuttavia, \u00e8 meno innovativo di quello di Pizan o d'Orl\u00e9ans. Gli \"envoi\" di Froissart sono immancabilmente indirizzati al Principe e usati per compendiare il contenuto delle stanze precedenti.\nFin dal XIV secolo, l\"envoi\" \u00e8 stato visto come una parte integrale di un certo numero di forme poetiche tradizionali, tra cui, oltre alla \"ballade\" e allo \"chant royal\", il virelai nouveau e la sestina. In inglese, i componimenti poetici con \"envoi\" sono stati scritti da vari poeti come Austin Dobson, Algernon Swinburne ed Ezra Pound. G. K. Chesterton e Hilaire Belloc per un certo periodo aggiungevano l\"envoi\" alle loro poesie umoristiche e satiriche.\nContenuto e forma.\nSpesso contiene informazioni utili sul componimento (ad esempio luogo e data in cui \u00e8 stato composto) e sullo stesso autore.\nNei generi dialogati, come la \"tens\u00f3\", a ogni interlocutore corrisponde una \"tornada\" finale.\nL\"envoi\" ha una forma relativamente fluida, a seconda della forma dell'intero poema e delle esigenze e dei desideri del poeta. Normalmente esso \u00e8 costituito da pochi versi rispetto alle stanze principali del poema e ripete inoltre le rime o i suoni utilizzati nelle altre stanze. Ad esempio lo chant royal \u00e8 costituito da cinque stanze di undici versi con uno schema metrico a-b-a-b-c-c-d-d-e-d-E e un \"envoi\" di cinque versi con schema d-d-e-d-E.\nEsempi.\nIn lingua francese.\nNella \"ballade\" (ballata francese), l\"envoi\" \u00e8 uguale alla met\u00e0 delle altre stanze, e ripete, di solito, le rime della loro seconda \"parte\" della stanza e il verso finale, pressoch\u00e9 uguale per ogni stanza, a mo' di ritornello. Ecco, per esempio, l\"envoi\" della \"Ballade de l'appel\" di Villon:\nIl verso ripetuto alla fine di ogni stanza e alla fine dell\"envoi\" \u00e8 dunque \"Estoit-il lors temps de me taire ?\". In modo del tutto simile si comportano altre ballate di Villon (\"Ballade des dames du temps jadis\", \"Ballade des seigneurs du temps jadis\", \"Ballade de la Belle Heaulmi\u00e8re aux filles de joie\", ecc.\nIn lingua occitana.\n\"Quan chai la fuelha\" di Arnaut Daniel ha un congedo di quattro versi, ovvero la met\u00e0 di ogni strofa, con rime identiche alla seconda met\u00e0 dell'ultima stanza.\nIn lingua italiana.\nLa canzone \"Chiare, fresche, dolci acque\" del Petrarca \u00e8 costituita da 5 stanze con schema metrico abCabCcdeeDfF + XyY (congedo)"}
{"id": "1626682", "revid": "767487", "url": "https://it.wikipedia.org/wiki?curid=1626682", "title": "R\u00e2\u0219ca (Cluj)", "text": "R\u00e2\u015fca \u00e8 un comune della Romania di 1.650 abitanti, ubicato nel distretto di Suceava, nella regione storica della Transilvania. \nIl comune \u00e8 formato dall'unione di 5 villaggi: Dealu Mare, L\u0103pu\u0219te\u0219ti, M\u0103rce\u0219ti, R\u00e2\u0219ca, Sta\u021biunea F\u00e2nt\u00e2nele."}
{"id": "1626683", "revid": "767487", "url": "https://it.wikipedia.org/wiki?curid=1626683", "title": "Vai e vivrai", "text": "\"Vai e vivrai (Va, vis et deviens)\", \u00e8 un film del 2005, diretto da Radu Mih\u0103ileanu.\nTrama.\nAfrica, 1984. Il Mossad sta organizzando la cosiddetta \"Operazione Mos\u00e8\" che, con la collaborazione della CIA e dell'NSA statunitensi, ha come obiettivo il trasferimento in Israele di un folto gruppo di ebrei etiopi, facendoli passare attraverso dei campi profughi in Sudan.\nIn uno di questi campi vive insieme alla madre un bimbo anch'egli etiope, ma di religione cristiana.\nUn giorno, una madre ebrea perde il figlio ammalato, Schlomo, e la madre del bambino cristiano, che comprende come la possibilit\u00e0 di sopravvivere in quel campo profughi sia quasi nulla per il figlio, lo affida alla donna ebrea, sperando che, quando gli agenti del Mossad arriveranno, il \"nuovo\" Shlomo possa fuggire dal campo fingendosi ebreo. \nIl trucco funziona, e il bambino riesce ad arrivare in Israele, dove per\u00f2 anche la madre adottiva muore pochi giorni dopo.\nAdottato dalla famiglia Harrari, cresce in mezzo alle guerre, all'amore per una ragazza, Sarah, agli studi religiosi e al disprezzo che alcuni hanno per lui perch\u00e9 nero, tra cui il padre di Sarah. Tuttavia, pur essendo abbastanza felice, sente fortemente il desiderio di tornare dalla madre, rimasta in Sudan, e gli pesa molto il segreto di non essere ebreo.\nIn seguito si trasferisce a Parigi per studiare medicina, per poi tornare in Israele dove sposa Sarah. Alla fine trova il coraggio di dire la verit\u00e0 ai propri familiari, che dopo un iniziale rifiuto da parte di alcuni, alla fine lo perdonano e lo accettano, e nel finale della pellicola, in cui si scopre che assieme a Sarah \u00e8 diventato genitore, Schlomo torna in Sudan con Medici senza Frontiere, dove rincontra l'anziana madre: il suo sogno di ritrovarla e riabbracciarla viene cos\u00ec coronato."}
{"id": "1626686", "revid": "1748973", "url": "https://it.wikipedia.org/wiki?curid=1626686", "title": "(Un, dos, tres) Mar\u00eda", "text": "(Un, dos, tres) Mar\u00eda o anche semplicemente \"Maria\" \u00e8 un brano scritto da Luis G\u00f3mez Escolar, KC Porter, Ian Blake ed interpretata dal cantante portoricano Ricky Martin per il suo terzo album \"A medio vivir\" (1995). Nel 1996, Martin pubblic\u00f2 il brano come singolo, il primo negli Stati Uniti e in Europa. La canzone ottenne un enorme successo in tutto il mondo, contribuendo a lanciare la carriera internazionale di Ricky Martin.\nTracce.\nCD Maxi\nCD Single versione 1\nCD Single versione 1"}
{"id": "1626687", "revid": "767487", "url": "https://it.wikipedia.org/wiki?curid=1626687", "title": "Sadova (Suceava)", "text": "Sadova \u00e8 un comune della Romania di 2.459 abitanti, ubicato nel distretto di Suceava, nella regione storica della Bucovina. "}
{"id": "1626688", "revid": "167080", "url": "https://it.wikipedia.org/wiki?curid=1626688", "title": "Cohortes equitatae", "text": ""}
{"id": "1626690", "revid": "1543377", "url": "https://it.wikipedia.org/wiki?curid=1626690", "title": "Independent Spirit Awards 1992", "text": "La cerimonia di premiazione della 7\u00aa edizione degli Independent Spirit Awards si \u00e8 svolta nel 1992 nei Raleigh Studios ed \u00e8 stata presentata da Buck Henry. Francis Ford Coppola ha pronunciato un \"keynote address\" di 43 minuti, incentrato sull'analogia fra il realizzare film ed il produrre vini. Martin Scorsese e Jodie Foster sono stati i presidenti onorari.\n\u00c8 stato introdotto il premio per la miglior colonna sonora, assegnato per\u00f2 in due sole edizioni.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1626691", "revid": "142136", "url": "https://it.wikipedia.org/wiki?curid=1626691", "title": "Maria Pierantoni", "text": ""}
{"id": "1626692", "revid": "14385825", "url": "https://it.wikipedia.org/wiki?curid=1626692", "title": "Beverly Howard", "text": ""}
{"id": "1626693", "revid": "767487", "url": "https://it.wikipedia.org/wiki?curid=1626693", "title": "Satu Mare (Suceava)", "text": "Satu Mare \u00e8 un comune della Romania di 4.355 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Satu Mare e \u021aibeni."}
{"id": "1626700", "revid": "834", "url": "https://it.wikipedia.org/wiki?curid=1626700", "title": "Fratel Venzo", "text": ""}
{"id": "1626702", "revid": "767487", "url": "https://it.wikipedia.org/wiki?curid=1626702", "title": "Chant royal", "text": "Il chant royal \u00e8 una forma poetica che \u00e8 costituita da cinque strofe di undici versi ciascuna (stanza) in uno schema di rime a-b-a-b-c-c-d-d-e-d-E ed un envoi di cinque versi con uno schema d-d-e-d-E oppure di sette con schema c-c-d-d-e-d-E.\nEsso fu introdotto nella poesia francese nel XIV secolo da Christine de Pizan e Carlo d'Orl\u00e9ans e venne introdotto in Inghilterra verso la fine del XIX secolo a seguito di un risveglio di interesse per la poesia francese."}
{"id": "1626703", "revid": "767487", "url": "https://it.wikipedia.org/wiki?curid=1626703", "title": "Siminicea", "text": "Siminicea \u00e8 un comune della Romania di 3.047 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 2 villaggi: Grigore\u0219ti e Siminicea."}
{"id": "1626704", "revid": "186283", "url": "https://it.wikipedia.org/wiki?curid=1626704", "title": "Gundam 00", "text": ""}
{"id": "1626708", "revid": "1013865", "url": "https://it.wikipedia.org/wiki?curid=1626708", "title": "Regione di Ali Sabieh", "text": "Ali Sabieh (nota anche come \u02bfAli Sab\u012bh\u0328, oppure Ali Sabih) \u00e8 una delle sei regioni dello stato di Gibuti. Confina a nord con la regione di Arta, a ovest con la regione di Dikhil, a sud con l'Etiopia e ad est con la Somalia con 102.618 abitanti al 2019.\nPrima dell'istituzione della regione di Arta, nel 2003, la regione di Ali Sabieh confinava anche con la regione di Gibuti.\nIl capoluogo della regione \u00e8 la citt\u00e0 omonima.\nPrincipali municipalit\u00e0.\nLe principali municipalit\u00e0 della regione sono:"}
{"id": "1626709", "revid": "4252", "url": "https://it.wikipedia.org/wiki?curid=1626709", "title": "Slatina (Suceava)", "text": "Slatina \u00e8 un comune della Romania di 5.237 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 3 villaggi: G\u0103ine\u0219ti, Herla, Slatina."}
{"id": "1626711", "revid": "697352", "url": "https://it.wikipedia.org/wiki?curid=1626711", "title": "La bomba (Ricky Martin)", "text": "La bomba \u00e8 una canzone scritta da Luis G\u00f3mez Escolar, KC Porter e Robi Rosa per il quarto album di Ricky Martin \"Vuelve\" uscito nel 1998. Il singolo ottiene un moderato successo nel mondo (non entra neppure nella Billboard Hot 100), raggiungendo discreti risultati di vendita soltanto in Italia.\nTracce.\nCD Maxi\nCD Single"}
{"id": "1626715", "revid": "767487", "url": "https://it.wikipedia.org/wiki?curid=1626715", "title": "Straja", "text": "Straja \u00e8 un comune della Romania di 5.690 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 1 villaggio: Straja.\nQuesto comune \u00e8 attraversato dal fiume Suceava che prende il nome dalla provincia Suceava."}
{"id": "1626718", "revid": "648716", "url": "https://it.wikipedia.org/wiki?curid=1626718", "title": "Duchess M", "text": "La Duchess M era una nave traghetto passeggeri appartenuta alla compagnia di navigazione greca Marlines dal 1990 al 2014. Inizialmente costruita come ro-ro merci, la Marlines la fece ristrutturare come nave passeggeri, utilizzandola per quasi due decenni in questa veste.\nServizio.\nCostruita nel 1970 a Hong Kong come ro-ro merci, dopo sei anni di servizio in Nuova Zelanda con il nome di \"Wanaka\" la nave fu utilizzata dal 1976 al 1980 da due compagnie di navigazione greche, prima con il nome di \"Rata Hills\" e poi di \"Iniochos Express\". Venduta successivamente alla francese Brittany Ferries e rinominata \"Breizh Izel\", fu impiegata in modo discontinuo, venendo noleggiata pi\u00f9 volte.\nNel 1989 la nave fu ceduta alla compagnia greca Marlines, fondata otto anni prima. Sottoposta ad una radicale riconversione in traghetto per il trasporto di passeggeri e veicoli, entr\u00f2 in servizio l'anno successivo, sostituendo su una lunga linea tra Ancona e la Turchia via Patrasso ed Heraklion l'ex ammiraglia della flotta, la \"Queen M\". Inadatta ad una linea cos\u00ec lunga a causa delle piccole dimensioni e della scarsa velocit\u00e0 (18 nodi), fu trasferita l'anno successivo su una nuova linea Brindisi - Corf\u00f9 - Igoumenitsa - Patrasso. Nel 1994 lo scalo italiano pass\u00f2 a Bari, mentre a partire dall'anno successivo, la linea fu accorciata omettendo lo scalo a Patrasso.\nNel 1997 fu l'ultima nave in servizio per Marlines sulla Ancona - Igoumenitsa - Patrasso, prima linea aperta dalla compagnia greca. Ritorn\u00f2 poi fino al 2001 sulla Bari - Igoumenitsa, operando nel 2000 con nome \"Balbek\". Rimasto ormai unico traghetto in servizio per Marlines, nel 2002 abbandon\u00f2 definitivamente i collegamenti verso la Grecia, passando a una linea Bari - Kotor (Montenegro), destinazione sostituita a partire dal 2003 con Durazzo.\nNegli anni successivi traghetto oper\u00f2 collegamenti stagionali da Bari verso l'Albania o il Montenegro, approdando generalmente a Durazzo o a Bar; tuttavia, nel 2009 la \"Duchess M\" non riprese il servizio, rimanendo in disarmo ad Eleusi.\nDopo sei anni di disarmo nel dicembre 2014 la nave fu demolita in Turchia con il nome abbreviato in \"Ches\"."}
{"id": "1626721", "revid": "767487", "url": "https://it.wikipedia.org/wiki?curid=1626721", "title": "Stroie\u0219ti (Suceava)", "text": "Stroie\u015fti \u00e8 un comune della Romania di 3.441 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Stroie\u0219ti, V\u00e2lcelele, Zahare\u0219ti."}
{"id": "1626722", "revid": "47767", "url": "https://it.wikipedia.org/wiki?curid=1626722", "title": "Moadon Kaduregel Hapoel Kfar Saba", "text": "Il Moadon Kaduregel Hapoel Kfar Saba (), noto come Hapoel Kfar Saba, \u00e8 una societ\u00e0 calcistica israeliana con sede nella citt\u00e0 di Kfar Saba, militante nella Liga Leumit, la seconda serie del campionato di calcio israeliano.\nStoria.\nL'Hapoel Kfar Saba visse il proprio periodo d'oro vissuto a cavallo tra gli anni settanta e il 1982: durante tali anni, l'Hapoel Kfar Saba vinse due Coppe di Israele (1974-75, 1979-80) e il primo (e, ad oggi, unico) titolo nazionale nel campionato 1981-1982.\nNella stagione successiva, l'Hapoel Kfar Saba non seppe difendere il titolo, giungendo addirittura ultimo e venendo cos\u00ec retrocesso in Liga Artzit.\nRiusc\u00ec, comunque, a tornare prontamente nella massima serie, anche se il livello del club si era ormai nettamente abbassato. Dopo un'ultima Coppa di Stato nel 1989-90, l'Hapoel Kfar Saba trascorse un decennio di alti e bassi tra prima e seconda divisione. Tra il 2000-01 e il 2004-05 l'Hapoel \u00e8 rimasto per 4 stagioni consecutive in seconda divisione, rischiando grosso all'indomani del ritorno in \"Ligat ha'Al\", nella stagione 2005-2006, quando aveva appena 10 punti dopo le prime 20 partite. L'arrivo in panchina di Eli Ohana e di nuovi innesti nella rosa hanno permesso all'Hapoel di conquistare, all'ultima giornata, un'insperata salvezza.\nDopo l'ottavo posto nella stagione 2006-2007, l'Hapoel Kfar Saba retrocesse, al termine del campionato 2007-2008 in Liga Leumit: giunto a pari punti (37) con il Maccabi Petah Tiqwa, l'Hapoel si classific\u00f2 comunque al penultimo posto per la peggior differenza reti, venendo cos\u00ec relegato in seconda divisione insieme al Maccabi Herzliya.\nNel 2009-2010, l'Hapoel giunse terzo nel campionato di Liga Leumit, venendo cos\u00ec promosso allo spareggio contro la terz'ultima classificata dei play-out di prima divisione: qui, tuttavia, fu battuto per 1-0 dall'Hapoel Ramat Gan e costretto, di conseguenza, alla permanenza in seconda serie.\nNel 2010-2011, ad un nuovo terzo posto in Liga Leumit \u00e8 seguita, per l'Hapoel Kfar Saba, una nuova sconfitta nello spareggio contro la terz'ultima classificata della Ligat ha'Al, l'Hapoel Petah Tiqwa (vittorioso per 4-1 in casa e 1-0 a Kfar Saba), che ha costretto i bianco-verdi a un ulteriore campionato di seconda serie.\nDal campionato successivo, tuttavia, il livello della squadra diminuisce sensibilmente. Al termine della stagione 2012-2013, l'Hapoel Kfar Saba si classifica al penultimo posto, retrocedendo cos\u00ec in Liga Alef.\nOrganico.\nRosa 2020-2021.\n\"Aggiornata al 29 agosto 2020.\""}
{"id": "1626729", "revid": "339392", "url": "https://it.wikipedia.org/wiki?curid=1626729", "title": "Bob Holly", "text": ""}
{"id": "1626733", "revid": "287204", "url": "https://it.wikipedia.org/wiki?curid=1626733", "title": "Eraclio", "text": ""}
{"id": "1626737", "revid": "393899", "url": "https://it.wikipedia.org/wiki?curid=1626737", "title": "Capitolato d'appalto", "text": "Il capitolato d'appalto \u00e8 un documento tecnico, in genere allegato ad un contratto di appalto, a cui si fa riferimento per definire in quella sede le specifiche tecniche delle opere che andranno ad eseguirsi per effetto del contratto stesso, di cui \u00e8 solitamente parte integrante.\nDescrizione.\nIl documento contiene il dettaglio delle opere, delle modalit\u00e0 realizzative delle stesse, e dei materiali che verranno utilizzati, o comunque requisiti reputati sufficienti per la corretta esecuzione; in genere comprende anche un riferimento economico per ciascuna delle voci contenute. Quest'ultimo aspetto assume valore di base di riferimento per la valutazione economica dell'eseguito, specie per il caso di contestazioni alla consegna o per la successiva scoperta di vizi dell'opera eseguita, sia che la prestazione sia remunerata a corpo, sia a misura. Nei documenti pi\u00f9 articolati e complessi, l'aspetto economico delle singole prestazioni \u00e8 per\u00f2 spesso deferito ad un documento parallelo, l'elenco dei prezzi.\nIl capitolato definisce quindi con la migliore approssimazione che il caso richieda tutte le caratteristiche che dovr\u00e0 avere la prestazione cui si impegna l'appaltatore. Nel caso di opere complesse o quando la stazione appaltante lo ritenga utile, si redigono capitolati diversi, specifici per argomento. In tali casi non \u00e8 raro che esista anche un capitolato per le procedure amministrative ed organizzative, che gli appaltatori devono applicare.\nI capitolati sono classicamente in uso in contratti di appalto riguardanti l'edilizia, ma di fatto sono impiegati in tutti i campi in cui taluno (appaltatore) si impegni ad eseguire in un prossimo futuro la realizzazione di opere o pi\u00f9 genericamente prestazioni a favore dell'appaltante; pi\u00f9 in generale ancora, il capitolato disciplina la futura fornitura ed erogazione di beni e servizi, e pu\u00f2 avere forme specifiche per la materia di interesse, eventualmente dipendenti da schemi tipizzati. Ad esempio, un \"capitolato di sicurezza\" concerne la cosiddetta \"messa in sicurezza\" di un sito, di un impianto o di un macchinario, e contiene pertanto i dettagli esecutivi pratici della prestazione convenuta di solito con riferimento a normative tecniche prescrittive od indicative sulla materia. Oppure un documento di analogo contenuto \u00e8 il capitolato di outsourcing, con il quale tipicamente un'azienda demanda ad un'altra azienda ad essa estranea l'esecuzione di talune prestazioni in favore dei propri clienti. Talora la modalit\u00e0 realizzativa, e quindi la qualit\u00e0 dell'opera risultante, pu\u00f2 essere riferita genericamente alla \"miglior regola dell'arte\", per la cui determinazione ed adattabilit\u00e0 al caso si fa riferimento alle raccolte di usi e consuetudini o simili fonti.\nIl significato contrattuale del documento \u00e8 la lista dei requisiti della prestazione dell'appaltatore che l'appaltante giudicher\u00e0 soddisfacente. Casi particolari riguardano perci\u00f2 i capitolati per appalti concessi da enti pubblici, specialmente se l'appalto \u00e8 soggetto ad indizione di gara per l'aggiudicazione, nel qual caso il loro contenuto pu\u00f2 dipendere da norme specifiche sino ad un elevato grado di dettaglio.\nI capitolati per ogni genere di prestazione possono essere generali e speciali. Generali sono quelli che contengono condizioni che possono applicarsi indistintamente a tutti gli appaltatori di un dato appaltante per determinati tipi di prestazione; spesso comprendono anche l'indicazione delle modalit\u00e0 da seguirsi per le gare. Ne \u00e8 un noto esempio il capitolato generale delle opere pubbliche. Nel capitolato generale possono inoltre essere previste le modalit\u00e0 per la risoluzione arbitrale della controversia insorta durante l'esecuzione del contratto. Il capitolato generale non \u00e8 quindi necessariamente legato ad un contratto specificamente siglato fra le parti che gli daranno esecuzione, ma costituisce il pi\u00f9 delle volte una sorta di proposta di contratto unilaterale per precisare anticipatamente a quali condizioni (in teoria, a quali sole condizioni) l'appaltante accetter\u00e0 di sottoscrivere un contratto.\nOve siano adottati ed accettati capitolati generali, a loro integrazione seguono i capitolati speciali, contenenti le condizioni relative all'oggetto proprio del contratto singolo.\nNelle costruzioni/impiantistica il capitolato \u00e8 scolasticamente parte del progetto esecutivo, che infatti in genere lo comprende come uno dei suoi elementi costitutivi. Ovviamente, non esistendo solo opere di tipo materiale (edilizia, impiantistica, infrastrutture, ecc.) sono redatti capitolati anche per appalti di erogazione di servizi (l'elenco di esempi sarebbe sterminato).\nChiaramente, il capitolato esiste anche per contratti diversi dall'appalto (vendita, prestazione d'opera, somministrazione, ecc.)"}
{"id": "1626739", "revid": "125328469", "url": "https://it.wikipedia.org/wiki?curid=1626739", "title": "Petra Scharbach", "text": "Biografia.\nPetra Scharbach, dopo un'infanzia trascorsa a Francoforte e dopo essersi trasferita a Parma all'et\u00e0 di sei anni, segu\u00ec la madre indossatrice e si avvicin\u00f2 al mondo dello spettacolo dove lavor\u00f2 come modella per i servizi sulle collezioni di moda per bambini della rivista dell'edizione tedesca di \"Vogue\". Dopo aver vinto alcuni concorsi di bellezza ed aver lavorato ancora come modella in sfilate locali, debutt\u00f2 a met\u00e0 degli anni ottanta come cantante ed attrice softcore utilizzando il nome d'arte di Petra Rockstar. Nello stesso periodo lavor\u00f2 come fotomodella ed interprete di fotoromanzi per la rivista \"Grand Hotel\" e come showgirl per l'omonimo programma televisivo trasmesso nella prima serata del sabato su Canale 5 e durante la stagione televisiva del 1986. Successivamente fu ospite fissa del programma di Paolo Mosca \"Lady Notte\" a Telelombardia ed a Parigi lavor\u00f2 come cantante e spogliarellista ottenendo che un suo servizio fotografico finisse sulla copertina di \"Penthouse\". \nQuindi fu scelta per la campagna pubblicitaria della versione italiana di \"Playmen\" ed in seguito collabor\u00f2 con l'agenzia romana Diva Futura (senza mai per\u00f2 interpretare film o posare per servizi fotografici pornografici). Partecip\u00f2 ad alcune trasmissioni televisive, a volte nuda, su reti a diffusione nazionale nonch\u00e9 recitando in varie pellicole softcore. Dopo qualche anno lasci\u00f2 Roma (citt\u00e0 dove si era trasferita) per tornare a Parma e condurre una trasmissione televisiva sportiva sull'emittente locale TV Parma. Successivamente fu ospite occasionale o fissa nelle trasmissioni sportive come Quelli che il calcio su Rai 2 e \"Casa Mosca\" condotta da Maurizio Mosca su Telenova ed anche nel programma \"Il Tribunale delle Romane \" trasmesso su Rete Oro di Roma condotto da Giovanni Lacagnina. Durante questo periodo fu anche protagonista sulle riviste di gossip a causa della sua relazione con Tony Curtis. Nel 2000 ha iniziato una carriera di pittrice nell'ambito della body art, dipingendo quadri con il proprio corpo."}
{"id": "1626740", "revid": "228587", "url": "https://it.wikipedia.org/wiki?curid=1626740", "title": "Mainichi Broadcasting System", "text": " \u00e8 una emittente televisiva giapponese con sede a Osaka, Giappone ed \u00e8 affiliata con Japan Radio Network (JRN), National Radio Network (NRN), Japan News Network (JNN) e Tokyo Broadcasting System Network. MBS \u00e8 una degli azionisti principali di Tokyo Broadcasting System, Inc. (TBS), TV Tokyo Corporation, FM 802 Co., Ltd. e RKB Mainichi Broadcasting Corporation. Tra i suoi programmi c'\u00e8 Animeism, un blocco televisivo dove vengono trasmessi degli anime, in questo programma ha debuttato Kill la Kill."}
{"id": "1626741", "revid": "729019", "url": "https://it.wikipedia.org/wiki?curid=1626741", "title": "Vena azygos", "text": "La vena azygos (dal gr. \u1f04\u03b6\u1fe6\u03b3\u03bf\u03c2 \"senza giogo\" ) \u00e8 un grosso vaso impari asimmetrico, situato nella cavit\u00e0 toracica e addominale.\nOrigine, decorso e rapporti.\nEssa origina come continuazione della vena lombare ascendente destra. Percorre la cavit\u00e0 addominale addossata al lato destro dei corpi vertebrali, in direzione craniale, attraversa il diaframma tra il pilastro mediale e intermedio destro e giunta nel mediastino forma l\"'arco della azygos\", passando dietro al bronco di destra e andando ad estuare nella vena cava superiore. Lungo il suo decorso riceve come tributarie tutte le vene intercostali di destra, la vena emiazygos, che raccoglie il sangue refluo dalle intercostali inferiori di sinistra, e quella accessoria, che lo raccoglie dalle intercostali superiori di sinistra; queste due vene poi, a livello della settima vertebra toracica si uniscono, decorrono trasversalmente nel mediastino e terminano nella vena azygos.\nQuesta vena pu\u00f2 assumere una grande importanza in certe situazioni, in quanto, se la vena cava inferiore risulta ostruita, il sangue refluo della parte sottodiaframmatica del corpo pu\u00f2 raggiungere ugualmente il cuore.\nRami affluenti.\nGli affluenti della vena azygos possono essere divisi in \"rami parietali\" e \"rami viscerali\".\nRami parietali: vene intercostali, vena intercostale suprema destra, vena emiazygos, vena emiazygos accessoria, vene freniche superiori, plesso venoso vertebrale.\nRami viscerali: vene bronchiali, vene esofagee, vene mediastiniche."}
{"id": "1626744", "revid": "767487", "url": "https://it.wikipedia.org/wiki?curid=1626744", "title": "Gueyze", "text": "La Gueyze \u00e8 un fiume del sud della Francia.\nGeografia.\nIl fiume sorge nella \"for\u00eat des Landes\" nel Lot e Garonna, poi segue il confine con le Landes e sfocia nel fiume G\u00e9lise \u00e0 Sos, dopo un percorso di 17\u00a0km."}
{"id": "1626746", "revid": "33689", "url": "https://it.wikipedia.org/wiki?curid=1626746", "title": "Davide Bianchetti", "text": "Campione italiano Juniores di squash in tutte le categorie dai 13 ai 18 anni, \u00e8 diventato campione italiano assoluto a soli 18 anni.\nHa vinto quattro titoli assoluti nella FIGS (la Federazione Italiana) e poi \u00e8 diventato negli ultimi anni l'atleta di riferimento dell'ASSI, un'associazione indipendente italiana che raggruppa club e giocatori, e organizza da anni in Italia tornei internazionali validi per la PSA (\"Professional Squash Association\"). A livello internazionale \u00e8 giocatore professionista dal 1997.\nHa vinto 7 tornei internazionali validi per la classifica mondiale PSA, la \"Professional Squash Association\" (2 tornei in Messico, lo Swiss Open, il Belgian Open, il Mega Italia Open, il Liguria Open e il Santiago Spanish Open).\nPartecipa regolarmente ai principali tornei mondiali, compresi i Campionati del Mondo individuali dove da dieci anni \u00e8 l'unico giocatore italiano ammesso. Ai mondiali in Pakistan del 2003 elimin\u00f2 il numero uno al mondo, l'inglese Peter Nicol, e raggiunse i quarti di finale, miglior risultato di sempre per un italiano.\nGioca in Italia per il \"Millennium Sport &amp; Fitness\" di Brescia, ma gioca regolarmente anche nei principali campionati a squadre in Inghilterra, Germania, Paesi Bassi e Svizzera."}
{"id": "1626768", "revid": "1305772", "url": "https://it.wikipedia.org/wiki?curid=1626768", "title": "La copa de la vida", "text": "La copa de la vida \u00e8 un brano di Ricky Martin scritto da Desmond Child, Robi Rosa.\nIl brano \u00e8 stato inserito nell'album \"Vuelve\" del 1998.\nData l'enorme popolarit\u00e0 raggiunta da Ricky Martin in tutto il mondo, e il riferimento del brano a una \"coppa\", il brano \u00e8 stato scelto come canzone ufficiale dei Mondiali di calcio 1998.\nNelle radio italiane ha debuttato il 28 marzo 1998 su RTL 102.5 e su Radio Kiss Kiss.\nLa versione inglese del brano \"The Cup of Life\" \u00e8 uscita nel 1999 per l'album \"Ricky Martin\".\nIl singolo.\nIl singolo di \"The Cup of Life\" \u00e8 il secondo di Ricky Martin a uscire sul mercato americano, e supera la popolarit\u00e0 ottenuta dal precedente singolo \"(Un, dos, tres) Mar\u00eda\"; infatti, \"The Cup of Life\" riesce ad arrivare fino alla posizione numero 45 della prestigiosa \"Billboard Hot 100\". Va ancora meglio in Europa, dove il brano raggiunge la vetta delle classifiche di quasi tutti i paesi in cui viene commercializzato.\nTracce.\nEurope CD Single\nMexican Promo CD Single\nUK CD Single vers. 1\nUK CD Single vers. 2\nUK CD Single Limited Edition"}
{"id": "1626770", "revid": "12290", "url": "https://it.wikipedia.org/wiki?curid=1626770", "title": "Play Media Company Manga", "text": ""}
{"id": "1626777", "revid": "62058", "url": "https://it.wikipedia.org/wiki?curid=1626777", "title": "Cardiomiotomia secondo Heller", "text": "La cardiomiotomia secondo Heller \u00e8 una procedura chirurgica, sviluppata da Heller, di particolare rilevanza nel trattamento chirurgico delle affezioni del tratto digestivo superiore (esofago-gastrico). \u00c8 detta anche \"miotomia esofagea\".\nLa miotomia secondo Heller consiste in una miotomia extramucosa (ovvero nella resezione dei fasci di tessuto muscolare liscio) circostanti l'esofago distale, in prossimit\u00e0 del cardias (Sfintere Esofageo Inferiore, SEI), e lasciando intatta la sottostante mucosa esofagea.\nL'intervento ha lo scopo di ridurre la pressione muscolare sullo Sfintere Esofageo Inferiore, ripristinandone sostanzialmente la funzionalit\u00e0 in caso questa sia stata gravemente alterata da affezioni esofagee discinesiche, quali l'Acalasia.\nRiducendo la pressione del SEI, l'intervento di miotomia permette nella maggior parte dei casi la risoluzione dei correlati problemi di disfagia, ma, riducendo l'effetto barriera rispetto alla possibile risalita di materiale acido dello stomaco verso l'esofago, aumenta notevolmente il rischio di reflusso gastro-esofageo (MRGE, GERD nella notazione anglofona), con conseguente esofagite. La miotomia di Heller \u00e8 di conseguenza quasi sempre accompagnata da una contemporanea operazione di \"funduplicatio\" (solitamente una funduplicatio parziale con la tecnica di Dor), al fine di ridurre l'entit\u00e0 dei possibili reflussi acidi. Il protocollo operatorio pi\u00f9 frequente \u00e8 per questo chiamato \"Heller+Dor\".\nNonostante sia una procedura sicura ed efficace se eseguita da un chirurgo esperto, l'opportunit\u00e0 dell'intervento deve sempre essere valutata attentamente, perch\u00e9 in una piccolissima percentuale di casi pu\u00f2 derivarne una disfagia permanente; l'indicazione all'intervento deve quindi essere ponderata con attenzione, e solo dopo un completo assessment dell'anatomia e fisiopatologia esofagea del paziente, solitamente attraverso l'esecuzione di manometrie esofagee (normali e/o 24H), Ph-metria, gastroscopia, e videofluorocinescopia esofagea.\nLa tecnica pu\u00f2 essere eseguita in modalit\u00e0 laparoscopica (chirurgia mini-invasiva)."}
{"id": "1626782", "revid": "6923", "url": "https://it.wikipedia.org/wiki?curid=1626782", "title": "Larry Flynt", "text": "LFP produce essenzialmente film e riviste a carattere pornografico, la cui pi\u00f9 famosa \u00e8 senza dubbio \"Hustler\". L'azienda ha un fatturato annuo di approssimativamente 300 milioni di dollari, mentre il patrimonio personale di Flynt era stimato, alla sua morte, di circa 400 milioni. Flynt ha dovuto sostenere svariate imponenti battaglie legali riguardanti il I emendamento della Costituzione degli Stati Uniti d'America, e ha anche tentato di candidarsi a cariche pubbliche, senza successo. Dal 1978 alla morte ha vissuto su una sedia a rotelle in seguito alle ferite riportate in un attentato che lo ha reso paraplegico. Il crimine \u00e8 stato attribuito al serial killer neonazista Joseph Paul Franklin che lo confess\u00f2 anni dopo, senza tuttavia confermare in seguito la confessione o che fossero trovate altre prove, per cui non \u00e8 mai stato processato e condannato per tale atto.\nBiografia.\nInfanzia.\nFlynt nacque il 1\u00ba novembre 1942 a Salyersville, nella Contea di Magoffin, in Kentucky, da Claxton Flynt ed Edith (Arnett) Flynt. La famiglia era indigente; in seguito dichiar\u00f2 che al tempo la Contea di Magoffin era la pi\u00f9 povera di tutto il Paese. Aveva un fratello minore di nome Jimmy Ray Flynt, nato il 20 giugno 1948. Suo padre era un soldato che combatt\u00e9 nella Seconda guerra mondiale, cos\u00ec Flynt fu allevato dalla madre fino al 1945. Nel 1952 i genitori divorziarono ed egli and\u00f2 a vivere con la madre ad Hamlet, nell'Indiana. Il fratello Jimmy and\u00f2 a vivere invece con la nonna materna. Due anni pi\u00f9 tardi, Larry torn\u00f2 a vivere a Lakeville col padre, dal momento che non andava d'accordo col nuovo compagno della madre.\nDurante i primi anni di Liceo scapp\u00f2 di casa e, nonostante fosse solo un quindicenne, si arruol\u00f2 nell'esercito avvalendosi di un certificato di nascita contraffatto. Fu circa in questo periodo che svilupp\u00f2 la sua passione per il poker. Dal momento che gli Stati Uniti d'America non erano impegnati in alcun conflitto, l'Esercito decise di congedare Flynt e molti altri. Torn\u00f2 a vivere con la madre e trov\u00f2 impiego alla Inland Manufacturing Company, un'affiliata della General Motors; ci fu tuttavia un rallentamento nella produzione deciso dai Sindacati e nel giro di tre mesi Flynt si ritrov\u00f2 senza lavoro. Torn\u00f2 quindi a vivere con il padre.\nPer un breve periodo si improvvis\u00f2 contrabbandiere, ma rinunci\u00f2 quando venne a sapere che gli uomini dello sceriffo erano sulle sue tracce.\nDopo aver vissuto per qualche mese con i risparmi accumulati, decise di tentare di arruolarsi di nuovo e sfruttando il solito certificato di nascita fasullo, riusc\u00ec a entrare in Marina. Fece carriera fino a diventare un operatore radar sulla \"USS Enterprise\". Era l'operatore in servizio quando alla nave fu assegnato il compito di intercettare e recuperare la navicella di John Glenn nello spazio. Fu congedato nel luglio del 1964.\nPrime imprese.\nAll'inizio del 1965, Flynt prelev\u00f2 1.800 dollari dai suoi risparmi e rilev\u00f2 il bar di sua madre: il \"Keewee\" a Dayton (Ohio). Lo risistem\u00f2 e lo rilanci\u00f2, arrivando a ricavarne 1.000 dollari la settimana; sfrutt\u00f2 parte dei proventi per acquistarne altri due.\nLavorava fino a venti ore al giorno, assumendo anfetamine per stare sveglio. Sovente gli capitava di dover dirimere risse fra clienti ubriachi e in un'occasione per poco non ne uccise uno a colpi di pistola.\nDecise quindi di aprire un nuovo bar rivolto a una clientela pi\u00f9 selezionata, che fosse anche il primo della zona a offrire spettacoli con ballerine nude; lo chiam\u00f2 Hustler Club. A partire dal 1968, con l'aiuto del fratello Jimmy e della sua futura ragazza Althea Leasure, Flynt inaugur\u00f2 \"Hustler Clubs\" ad Akron, Cleveland, Columbus, Cincinnati e Toledo, ognuno dei quali non tard\u00f2 ad incassare dai 75.000 ai 100.000 dollari l'anno. Rilev\u00f2 fra l'altro anche i debiti di un piccolo giornale chiamato Bachelor's Beat, le cui pubblicazioni diresse per due anni prima di rivenderlo.\nLa rivista \"Hustler\".\nNel marzo 1972, Flynt fond\u00f2 \"Hustler Newsletter\", una pubblicazione di quattro pagine in bianco e nero col programma e i servizi dei suoi club. Questo giornaletto divenne cos\u00ec popolare fra i suoi clienti che nel maggio del 1972 Flynt decise di portarne il formato a sedici pagine, e a trentadue nell'agosto del 1973.\nCome conseguenza alla crisi petrolifera del 1973, gli Stati Uniti si trovarono in piena recessione economica. I clienti degli \"Hustler Club\" cominciarono cos\u00ec a limitare le consumazioni, e Flynt si vide costretto a trovare nuovi introiti per non dover affrontare la bancarotta. Decise quindi di trasformare Hustler Newsletter in una rivista dai contenuti esplicitamente erotici e a tiratura nazionale. Pot\u00e9 sostenere le spese iniziali rimandando il pagamento delle imposte dovute al fisco per i ricavi dei suoi club. Nel luglio del 1974 fu pubblicato il primo numero di \"Hustler\". Nonostante le prime uscite venissero ampiamente ignorate, nel giro di un anno la rivista divenne un affare molto redditizio, e Flynt fu in grado di far fronte ai debiti col fisco. Nel novembre del 1974, Hustler pubblic\u00f2 le prime \"pink-shots\": esplicite foto di vagine. Flynt dovette lottare per distribuire ogni singolo numero, dal momento che parecchie persone, inclusi alcuni della compagnia di distribuzione, ritenevano il materiale troppo esplicito e minacciavano di rimuoverlo dal mercato.\nNon pass\u00f2 molto tempo e Flynt venne contattato da un paparazzo che aveva preso degli scatti della ex First Lady Jacqueline Kennedy Onassis mentre prendeva il sole nuda in villeggiatura nel 1971. Flynt se le assicur\u00f2 per 18.000 dollari e le pubblic\u00f2 sul numero di agosto del 1975. Il numero suscit\u00f2 una curiosit\u00e0 incondizionata, e ne furono vendute un milione di copie nel giro di pochi giorni. Finalmente milionario, Flynt si compr\u00f2 una villa da 375.000 dollari (circa 1.400.000 dollari nel 2009).\nL'attentato.\nIl 6 marzo 1978, durante una battaglia legale che lo vedeva incriminato per oscenit\u00e0 nella Contea di Gwinnett in Georgia, Flynt e il suo avvocato Gene Reeves Jr. furono colpiti da alcuni colpi di arma da fuoco calibro 44 in un attentato nei pressi del Tribunale della Contea a Lanceville. Flynt fu gravemente ferito all'addome e alla spina dorsale. Anni dopo, il serial killer neonazista e suprematista bianco Joseph Paul Franklin, ex membro del Ku Klux Klan, si \u00e8 attribuito il tentato omicidio, sostenendo di essersi sentito oltraggiato da alcune foto \"interrazziali\" pubblicate su \"Hustler\". Franklin, giustiziato il 20 novembre 2013 per altre accuse di omicidio ai danni di ebrei, persone di colore e coppie miste, non \u00e8 mai stato sottoposto a processo per il tentato omicidio di Larry Flynt e dell'avvocato Reeves, poich\u00e9 la dichiarazione \u00e8 stata archiviata, in quanto la confessione giunse anni dopo l'attentato, quando ormai non era pi\u00f9 possibile dimostrare alcuna evidenza dietro alle parole di Franklin, secondo il procuratore. In seguito Franklin non sment\u00ec n\u00e9 conferm\u00f2. In coerenza comunque con la sua ferma condanna della pena di morte, Flynt manifest\u00f2 in seguito la sua opposizione all'esecuzione di Franklin avvenuta nel 2013 mediante iniezione letale.\nLe ferite riportate hanno causato a Flynt dolori strazianti e continui e la paralisi parziale; fin\u00ec per cadere nella dipendenza da antidolorifici prima che svariate operazioni chirurgiche riuscissero nell'intento di desensibilizzare i nervi coinvolti. Ha anche subito un ictus causato da una delle parecchie overdose da analgesici; in seguito si \u00e8 ristabilito, pur accusando difficolt\u00e0 di pronuncia.\nMorte.\nFlynt \u00e8 morto a Los Angeles il 10 febbraio 2021, all'et\u00e0 di 78 anni, a causa di un arresto cardiaco.\nVita privata.\nFlynt \u00e8 stato sposato cinque volte. Il suo matrimonio pi\u00f9 duraturo \u00e8 stato con la quarta moglie, Althea: dal 1976 fino alla sua morte nel 1987. Ha sposato la sua ultima moglie, Elizabeth Berrios, nel 1998. Aveva cinque figli.\nFrequent\u00f2 per un anno i Cristiani Evangelici, convertito nel 1977 dall'evangelista Ruth Carter Stapleton, sorella del Presidente Jimmy Carter. Divenne un \"born again\" (cristiano ri-nato) secondo la terminologia del culto, e sostenne di aver avuto una visione di Dio mentre pilotava il suo jet. Continu\u00f2 nondimeno a pubblicare la sua rivista, giurando di \"affannarsi per Dio\". In seguito a questa parentesi si \u00e8 dichiarato definitivamente ateo.\nFlynt ha diseredato la figlia maggiore, Tonya Flynt-Vega, dopo che lei \u00e8 diventata una fervente attivista cristiana anti-pornografia. Nel suo libro del 1998, \"Hustled\", la Flynt-Vega sostiene di aver subito abusi sessuali da parte del padre da bambina. Flynt ha negato decisamente gli addebiti, dichiarando di aver superato l'esame della macchina della verit\u00e0 e di essere in possesso di alcune registrazioni in cui la figlia ammette di essersi inventata le accuse per denaro.\nNel 1994 Flynt ha acquistato un Gulfstream II come jet privato, che \u00e8 stato peraltro utilizzato per le riprese del film \"Larry Flynt - Oltre lo scandalo\" (\"The People vs. Larry Flynt\") diretto da Milo\u0161 Forman nel 1996, a cui lo stesso Flynt prese parte interpretando il giudice Morrissey. Nel 2005 lo ha sostituito con un Gulfstream IV.\nAttivit\u00e0.\nLe imprese.\nA partire dal 1970, assieme al fratello (nonch\u00e9 socio d'affari di lunga data) Jimmy, Flynt apr\u00ec otto strip-club in tutto l'Ohio: a Cincinnati, Toledo, Akron e Cleveland.\nNel luglio del 1974, Flynt concep\u00ec \"Hustler\" come un'evoluzione di \"Hustler Newletter\", che era un opuscolo concepito per reclamizzare le sue attivit\u00e0. La rivista stent\u00f2 ad affermarsi per tutto il primo anno, in parte perch\u00e9 molti distributori e venditori rifiutavano di trattare merce simile, dal momento che i nudi si facevano via via pi\u00f9 espliciti. Si rivolgeva prevalentemente alla classe lavoratrice, e da un esordio traballante pass\u00f2 nel tempo a una tiratura di circa tre milioni di copie (attualmente sotto le 500.000). Il numero di novembre del 1974, esibiva le prime \"pink-shots\", foto di vagine esplicitamente mostrate e pornografia molto pi\u00f9 diretta di altre riviste. La pubblicazione delle foto \"rubate\" da un paparazzo a Jacqueline Kennedy Onassis nuda pubblicate sul numero di agosto del 1975 furono il colpo pi\u00f9 eclatante.\nFlynt ha fondato una propria azienda, la Larry Flynt Publications (LFP) nel 1976.\nLFP ha pubblicato diverse altre riviste. Includeva anche un'attivit\u00e0 di distribuzione, cosa che potrebbe aver contrariato la mafia, notoriamente interessata al business del porno. LFP non estese i suoi interessi oltre la pornografia fino al 1986, ma in seguito la sua produzione prese a includere contenuti pi\u00f9 commerciali. LFP cedette le proprie partecipazioni nel businesses della distribuzione, cos\u00ec come di alcune riviste, a partire dal 1996. LFP cominci\u00f2 a produrre film pornografici nel 1998, attraverso gli studios della Hustler Video, che rimpiazz\u00f2 la VCA Pictures nel 2003.\nIl 22 giugno 2000, Flynt ha aperto il Casin\u00f2 Hustler, una sala da gioco situata a Gardena, sobborgo di Los Angeles. Dopo la sua apertura, molti osservatori nell'industria del gioco ipotizzarono che, a causa dei suoi passati problemi legali, Flynt non sarebbe stato in grado di ottenere una licenza per gestire una sala da gioco. Tuttavia, la California Gambling Control Commission ha confermato che Flynt \u00e8 l'unico proprietario e licenziatario di gioco del Casin\u00f2 Hustler.\nAltre imprese sia interamente di propriet\u00e0 di, o concesse in licenza a Flynt o LFP Inc. comprendono il Club Hustler, uno strip club, e Hustler Store, di propriet\u00e0 del fratello di Larry, Jimmy. LFP pubblica anche Barely Legal, una rivista pornografica con giovani donne che hanno da poco compiuto 18 anni, l'et\u00e0 minima per un modello di carattere pornografico o erotico.\nNel 2001, Larry Flynt ha dichiarato un capitale netto di 400 milioni di dollari.\nBattaglie legali.\nFlynt \u00e8 rimasto coinvolto in innumerevoli battaglie legali riguardanti principalmente la legislazione circa la pornografia e la libert\u00e0 di espressione negli Stati Uniti, quasi sempre scontrandosi contro la sentenza Miller vs. California, eccezione sull'oscenit\u00e0 fatta al primo emendamento.\nFu processato una prima volta per oscenit\u00e0 e criminalit\u00e0 organizzata a Cincinnati nel 1976 da Charles H. Keating Jr., tra l'altro a capo di una commissione locale anti-pornografia. In quell'occasione fu condannato a venticinque anni, di cui scont\u00f2 sei giorni: la condanna venne annullata per un cavillo. Un argomento risultante da questo caso \u00e8 stato esaminato dalla Corte Suprema degli Stati Uniti nel 1981.\nSentendosi oltraggiata da una vignetta denigratoria pubblicata su Hustler nel 1976, Kathy Keeton, all'epoca fidanzata con l'editore di Penthouse Bob Guccione, present\u00f2 una querela per diffamazione contro Flynt in Ohio.\nLa sua causa fu archiviata perch\u00e9 aveva superato il termine per la prescrizione. Present\u00f2 quindi una nuova denuncia in New Hampshire, dove le vendite di Hustler erano alquanto ridotte. La questione se ci fossero gli estremi per una citazione in giudizio in New Hampshire raggiunse la Corte Suprema degli Stati Uniti nel 1983, e Flynt perse.\nIn seguito a una triviale uscita di Flynt in aula durante quel processo, in cui si dice esclam\u00f2 \"Fanculo questa corte!\" e chiam\u00f2 i giudici \"Nient'altro che otto stronzi e una fica a gettoni\" (con riferimento al giudice Sandra Day O'Connor), il Presidente della Corte Warren E. Burger lo fece arrestare per oltraggio alla Corte, ma la condanna venne successivamente annullata. Questo caso \u00e8 talvolta preso ancor oggi in esame al primo anno di giurisprudenza nei corsi di Procedura civile, a causa delle sue implicazioni per quanto riguarda la giurisdizione personale nei confronti di un imputato.\nDi nuovo, nel 1983, durante un processo circa il suo rifiuto a rivelare la fonte di certi nastri di sorveglianza del caso John DeLorean, potenzialmente imbarazzanti per l'FBI, Flynt indossava una bandiera americana a mo' di pannolino, e venne condannato a sei mesi (che scont\u00f2) per vilipendio alla bandiera. Nei video in questione un agente dell'FBI \u00e8 ripreso, durante l'arresto di DeLorean, mentre chiede a quest'ultimo se preferisce consegnarsi senza resistenza o avere \"la testa di sua figlia sfondata\".\nNel 1988, la Corte Suprema diede ragione a Flynt nel caso Hustler Magazine vs. Falwell, dopo esser stato citato in giudizio dal Reverendo Jerry Falwell nel 1983 circa una parodia ritenuta offensiva comparsa su Hustler, in cui si insinuava che Falwell avesse perso la verginit\u00e0 ad opera della madre, in una latrina. Falwell denunci\u00f2 Flynt, con particolare riferimento allo stress emotivo generato dalla comparsa dal pezzo in questione. La sentenza a favore di Flynt specificava come personaggi pubblici non possono accusare danni da una \"inflizione intenzionale di stress emotivo\" tramite una parodia. Dopo la morte di Falwell, Flynt dichiar\u00f2 che nonostante le evidenti divergenze, nel corso degli anni lui e Falwell erano diventati buoni amici, aggiungendo che \"Ho sempre apprezzato la sua sincerit\u00e0 nonostante sapessi benissimo cosa vendeva lui e lui sapesse cosa vendevo io\".\nIn seguito a un'operazione di polizia nell'aprile del 1988, Flynt fu accusato di diverse violazioni collegate al reato di oscenit\u00e0, in particolar modo riguardo alla cessione di video a carattere pornografico a un ragazzino in un negozio per adulti di sua propriet\u00e0, a Cincinnati. L'accusa venne patteggiata nel 1999 dalla LFP Inc. (la holding di Flynt) che si dichiar\u00f2 colpevole per due dei capi di imputazione riguardanti il reato di cessione di materiale osceno, e si impegn\u00f2 a interrompere l'attivit\u00e0 di vendita di video per adulti a Cincinnati.\nNel giugno 2003, i Pubblici Ministeri della Contea di Hamilton, in Ohio, tentarono di ripristinare gli addebiti criminali per cessione di materiale osceno, sostenendo che Larry e Jimmy Flynt avevano violato l'accordo stipulato nel 1999. Flynt si difese dicendo di non aver pi\u00f9 alcun interesse negli Hustler Shop, e che dunque non c'erano i presupposti per intentare una causa contro di lui.\nNel gennaio del 2009, Flynt ha sporto denuncia contro due suoi nipoti, Jimmy Flynt II e Dustin Flynt, rei di aver sfruttato il nome di famiglia per produrre una pornografia da lui ritenuta di qualit\u00e0 inferiore.\nControversie.\nFlynt \u00e8 stato al centro di moltissime polemiche, intentate in particolar modo da parte di femministe. Hustler proponeva una rubrica dal titolo \"Chester the Molester\", con vignette i cui contenuti riguardavano molestie su minori e incesto. Nonostante la rubrica dovesse essere negli intenti satirica, nella realt\u00e0 traeva la sua forza proprio da quegli argomenti che in molti considerano estremamente inquietanti. In un servizio intitolato \"Dirty Pool\", pubblicato sul numero di \"Hustler\" del gennaio 1983, viene raffigurata una donna durante uno stupro di gruppo su un tavolo da biliardo. Pochi mesi dopo la pubblicazione di queste foto, una donna fu stuprata su un tavolo da biliardo a New Bedford (Massachusetts). La replica di Flynt a quel crimine fu di pubblicare una cartolina che ritraeva un'altra donna nuda su un tavolo da biliardo, questa volta recante l'iscrizione \"Saluti da New Bedford, Massachusetts. La capitale americana degli stupri.\"\n\"Hustler\" ha sempre mostrato foto pi\u00f9 dirette di qualsiasi altra rivista del settore, e ha insistito su rappresentazioni della donna che alcuni ritengono offensive, come una donna nuda in un tritacarne o presentata come un cane al guinzaglio (nonostante lo stesso Flynt ebbe poi a specificare come la donna nel tritacarne fosse una critica alla stessa industria pornografica).\nNel suo libro \"Images of Children, Crime and Violence in Playboy, Penthouse, and Hustler\", Judith A. Reisman accus\u00f2 Flynt di essere un pedopornografo, erroneamente affermando che il numero di \"Hustler\" del dicembre del 1978 conteneva immagini di un bambino di tre anni impegnato in atti sessuali. La foto in questione era un nudo di Linda Fredrickson con i suoi due bambini, di sette e cinque anni, ripreso da \"The Sex Atlas\", in un servizio sul libro comparso nei numeri di novembre e dicembre.\nCiononostante, se madre e figli erano contenti di essere apparsi in quel libro, rimasero sconcertati nell'apprendere che quella foto era apparsa su \"Hustler\", e sostennero la violazione della loro privacy nel caso \"Faloona v. Hustler\". L'accusa fu respinta, poich\u00e9 la madre aveva firmato una liberatoria per l'utilizzo della foto alla casa editrice del libro, che la concesse regolarmente in uso ad \"Hustler\".\nQuando Not In Our Name (NION), un'associazione di attivisti contro la guerra in Iraq, rese pubblico il supporto di Flynt a una delle loro campagne nel 2004, si attir\u00f2 le antipatie della femminista attivista Aura Bogado, che accus\u00f2 i leader pi\u00f9 a sinistra di appoggiare implicitamente razzismo e misoginia allineandosi a Flynt.\nOltre a NION, la Bogado critic\u00f2 Greg Palast, Amy Goodman, Susie Bright, e Amy Alkon per aver collaborato con Flynt e in qualche caso anche pubblicato articoli sulla sua rivista. Dopo esser stata attaccata con una serie di articoli e caricature a carattere sessuale su \"Hustler\", la Bogado rese pubblica la sua indignazione in \"Hustling the left\", e il dibattito attorno al suo articolo suscit\u00f2 simili reazioni di condanna agli stessi leader di sinistra da parte di altre femministe come Nikki Craft, e pensatori di sinistra favorevoli alla causa femminista come Stan Goff. Poco dopo la comparsa dell'articolo, il Comitato Direttivo del NION si scus\u00f2 pubblicamente con la Bogado e si dissoci\u00f2 dal trattamento riservatole da \"Hustler\"."}
{"id": "1626785", "revid": "57342", "url": "https://it.wikipedia.org/wiki?curid=1626785", "title": "Larry Flint", "text": ""}
{"id": "1626787", "revid": "287204", "url": "https://it.wikipedia.org/wiki?curid=1626787", "title": "Provincia di Tomas Barron", "text": ""}
{"id": "1626793", "revid": "57342", "url": "https://it.wikipedia.org/wiki?curid=1626793", "title": "Space War", "text": ""}
{"id": "1626794", "revid": "287204", "url": "https://it.wikipedia.org/wiki?curid=1626794", "title": "Dipartimento di Potos\u00ec", "text": ""}
{"id": "1626796", "revid": "228587", "url": "https://it.wikipedia.org/wiki?curid=1626796", "title": "Dermascheletro", "text": "Il dermascheletro \u00e8 un aggregato di piastre ossee e calcaree presente in alcuni vertebrati e negli echinodermi che si forma in corrispondenza dei connettivi cutanei o sottocutanei, formato sia da piastre collegate fra loro sia da singoli cristallini (spicole) indipendentemente diffusi e pi\u00f9 o meno addensati e strutturati al di sotto dell'epidermide."}
{"id": "1626797", "revid": "1310927", "url": "https://it.wikipedia.org/wiki?curid=1626797", "title": "Moadon Sport Ashdod", "text": "Il Moadon Sport Ashdod (), noto semplicemente come Ashdod, \u00e8 una societ\u00e0 calcistica israeliana con sede nella citt\u00e0 di Ashdod, militante nella Ligat ha'Al, la massima serie del campionato israeliano di calcio.\nStoria.\nNato nel 1999 dalla fusione delle due societ\u00e0 calcistiche dell'Hapoel Ashdod (all'epoca militante in Liga Alef, la terza divisione) e dell'Ironi Ashdod (club di prima divisione, fondato nel 1961), il club non si \u00e8 finora aggiudicato alcun titolo. Nonostante il ridotto budget a disposizione e la giovane et\u00e0, l'Ashdod raggiunse il terzo posto in Ligat ha'Al nella stagione 2004-2005, impresa che valse la qualificazione alla Coppa UEFA della stagione seguente. Qui il cammino termin\u00f2 subito, al secondo turno preliminare, dopo un doppio pareggio (2-2 in casa e 1-1 in trasferta e conseguente eliminazione per minor numero di reti segnate in trasferta) contro gli sloveni dell'.\nNella Coppa Intertoto 2002 l'Ashdod aveva invece fatto l'esordio assoluto nelle competizioni europee. Il cammino degli israeliani era iniziato nel migliore dei modi, contro i cechi del Brno (vittoria per 5-0 in trasferta e pareggio per 1-1 nel ritorno in casa). Al secondo turno, per\u00f2, la compagine israeliana era stata eliminata dai bulgari del Marek Dupnica (1-1 in casa e 0-1 in trasferta).\nNella stagione 2011-2012 l'Ashdod ha a lungo lottato nelle posizioni di vertice con l'Ironi Kiryat Shmona e l'Hapoel Tel Aviv, per poi chiudere al terzo posto la stagione regolare. Al termine dei play-off si \u00e8 classificato settimo, mancando la qualificazione alle coppe europee.\nColori.\nL'Ashdod sfoggiava inizialmente un completo azzurro, ma da ormai alcuni anni ha cambiato la divisa in una maglia a strisce verticali giallo-rosse con pantaloncini rossi; l'azzurro, invece, \u00e8 rimasto nei pantaloncini della divisa da trasferta.\nNella decisione ha avuto un ruolo determinante l'attuale co-presidente (insieme a Jacky Ben-Zaken) Haim Revivo (ex calciatore dell'Ashdod e fratello maggiore dell'attuale capitano della squadra David Revivo), motivando la decisione con la volont\u00e0 di ricordare i colori delle due compagini dalla cui fusione \u00e8 nato il club (l'Hapoel Ashdod sfoggiava una divisa rossa, mentre il Maccabi Ironi Ashdod aveva come colori il giallo e il blu)."}
{"id": "1626798", "revid": "167080", "url": "https://it.wikipedia.org/wiki?curid=1626798", "title": "Gueyze (Lot-et-Garonne)", "text": ""}
{"id": "1626799", "revid": "34060", "url": "https://it.wikipedia.org/wiki?curid=1626799", "title": "FC Ashdod", "text": ""}
{"id": "1626800", "revid": "1305772", "url": "https://it.wikipedia.org/wiki?curid=1626800", "title": "Livin' la vida loca", "text": "Livin' la vida loca \u00e8 una canzone del cantante portoricano Ricky Martin, pubblicata nel 1999. La canzone \u00e8 stata composta da Desmond Child e Ricky Martin e ha raggiunto la vetta di moltissime classifiche. Ha ricevuto diverse nomination ai Grammy Awards e ha aiutato Ricky Martin a ottenere un enorme successo negli Stati Uniti. \"Livin' la Vida Loca\" \u00e8 stato il primo suo singolo al numero uno nella prestigiosa Billboard Hot 100, rimanendoci per cinque settimane.\nIl video \u00e8 stato diretto da Wayne Isham e vede la partecipazione di una giovanissima Nina Mori\u0107. Nel 1999 ha ricevuto sei nomination agli MTV Video Music Awards: \"video dell'anno\", \"miglior video maschile\", \"miglior video pop\", \"miglior video dance\" e \"miglior coreografia\", vincendo il riconoscimento come \"miglior video pop\", \"miglior video dance\" e altri due premi, stabiliti dal pubblico.\nNei media.\n\"Livin' la Vida Loca\" \u00e8 stata cantata in duetto da Eddie Murphy e Antonio Banderas, doppiatori rispettivamente di Ciuchino e del Gatto con gli stivali, alla fine del film \"Shrek 2\".\nTracce.\nCD-Maxi\nCD-Single\nUK Single\nUK Single Limited Edition"}
{"id": "1626808", "revid": "547034", "url": "https://it.wikipedia.org/wiki?curid=1626808", "title": "Tomislavo Kara\u0111or\u0111evi\u0107", "text": "Biografia.\nInfanzia ed esilio.\nVenne battezzato, con acqua dei fiumi Danubio, Vardar e del Mare Adriatico, il 25 gennaio in un salone del Palazzo Nuovo a Belgrado: tra i padrini, rappresentato per procura, re Giorgio V del Regno Unito. Studi\u00f2 dapprima nel palazzo di Belgrado, per poi studiare dal 1937 al 1941 alla scuola di Sandroyd Cobham, in Inghilterra, poi alla Oundle School dal 1941 al 1946 ed infine al Clare College fino al 1947.\nVerso la fine della guerra, per le pressioni dal Primo ministro britannico Winston Churchill, il re Pietro II pass\u00f2 i suoi poteri ad un comitato di reggenza controllato dal leader comunista Josip Broz Tito, che impose all'Assemblea Costituente l'abolizione della monarchia (29 novembre 1945) e che l'8 marzo 1947 annull\u00f2 la cittadinanza e confisc\u00f2 ogni bene alla famiglia reale.\nDopo Cambridge, il principe Tomislavo decise di dedicarsi alla coltivazione della frutta: mentre studiava all'universit\u00e0 lavor\u00f2 d'estate, impiegandosi in un frutteto nel Kent. Nel 1950 compr\u00f2 un podere nell'ovest del Sussex e successivamente si specializz\u00f2 nella coltivazione delle mele, possedendo alla fine 17.000 alberi su 80 ettari di terra.\nAttivit\u00e0 pubblica.\nIl principe Tomislavo fu molto attivo verso gli emigrati serbi, organizzando numerose celebrazioni ed incontri nel suo podere e partecipando ad organizzazioni ed iniziative umanitarie. Fu presidente del Comitato jugoslavo d'aiuto ai soldati anziani, protettore della chiesa lazarica a Birmingham e presidente del comitato per il restauro del monastero di Hilandar sul Monte Athos. Era inoltre un alto membro del Venerabile Ordine di San Giovanni.\nDurante lo scisma della Chiesa ortodossa serba, durato dagli anni sessanta fino al 1992, si schier\u00f2 fermamente con il Patriarca di Belgrado, sostenendolo pubblicamente con l'emigrazione serba.\nRitorno in patria.\nNel 1990 rifiut\u00f2 l'offerta del Partito Democratico di essere il loro candidato presidenziale nelle prime elezioni del dopoguerra previste per dicembre di quell'anno. Fu infatti il primo membro della famiglia reale che si trasfer\u00ec permanentemente in Serbia, all'inizio del 1992, scegliendo come propria residenza il complesso della Fondazione Pietro I a Oplenac, presso Topola, che presto divenne la meta di tutti coloro che desideravano venire a contatto personalmente con il principe, ultimo figlio vivente del re Alessandro I.\nPresto si trasform\u00f2 in una figura altamente popolare, particolarmente per le sue frequenti visite ai soldati serbi nella Repubblica Serba di Bosnia ed Erzegovina e nella Repubblica Serba di Krajina e per i sussidi che erogava assieme alla moglie, la principessa Linda. Ci furono iniziative affinch\u00e9 divenisse principe della Bosnia-Erzegovina serba, che tuttavia furono rifiutate dai politici locali.\nDopo aver pubblicamente accusato l'allora presidente Slobodan Milo\u0161evi\u0107 di avere \"tradito\" la repubblica serba di Krajina, dopo il fallimento dell'operazione militare \"tempesta\" all'inizio di agosto del 1995, la sua presenza sui media fu drasticamente ridotta. I cinque ultimi anni della sua vita furono segnati da una battaglia contro una malattia terminale: tuttavia rifiut\u00f2 le possibilit\u00e0 di farsi operare all'estero quando le forze della NATO cominciarono a bombardare la Repubblica Federale di Iugoslavia il 24 marzo 1999, scegliendo di rimanere a vivere assieme alla nazione, visitando i luoghi bombardati persino quand'era seriamente malato.\nMorte.\nMor\u00ec il 12 luglio 2000, giorno dei santi Pietro e Paolo per il calendario giuliano, santi patroni della cripta della chiesa di San Giorgio, pantheon della famiglia reale serba, dove venne sepolto anch'esso, dopo un funerale celebrato alla presenza di molte migliaia di persone.\nDiscendenza.\nIl principe Tomislavo si spos\u00f2 il 7 giugno 1952 a Salem nel Baden con la principessa Margherita di Baden. Divorziarono e nel 1982 si rispos\u00f2 con Linda Mary Bonney. Ha avuto dalle mogli quattro figli."}
{"id": "1626816", "revid": "1498232", "url": "https://it.wikipedia.org/wiki?curid=1626816", "title": "Cantiere navale di Monfalcone", "text": "Il cantiere navale di Monfalcone, la cui attuale denominazione ufficiale \u00e8 Fincantieri - Cantiere Navale di Monfalcone, \u00e8 un cantiere navale con sede in Monfalcone nel quartiere di Panzano.\nLo stabilimento, attualmente, \u00e8 il pi\u00f9 grande di Fincantieri ed \u00e8 impegnato nella costruzione di navi da crociera ad elevato tonnellaggio.\nStoria.\nLe origini e il Cantiere navale triestino.\nLa storia del cantiere navale di Monfalcone inizia nel 1907 quando la famiglia Cosulich, originaria di Lussinpiccolo e proprietaria della Societ\u00e0 Triestina di Navigazione, decide di investire a Monfalcone fondandovi un cantiere navale. Le attivit\u00e0 in citt\u00e0 iniziano ufficialmente il 3 aprile 1908, quando viene inaugurato il Cantiere navale triestino.\nLe attivit\u00e0 del cantiere sono sin dai primi anni concentrate nella produzione di navi mercantili e militari.\nDurante la Prima guerra mondiale i cantieri vengono pressoch\u00e9 abbandonati perch\u00e9 troppo vicini al fronte, anche se la produzione non si arresta del tutto, impegnandosi prevalentemente nella costruzione di sommergibili. Al termine del conflitto il cantiere esce pesantemente danneggiato.\nLe attivit\u00e0 riprendono negli anni '20, periodo dal quale ha inizio anche nella produzione di aeromobili.\nLe attivit\u00e0 del Cantiere navale triestino cessano nel 1929, anno in cui lo stabilimento si fonde con lo Stabilimento tecnico triestino dando origine ai Cantieri Riuniti Dell'Adriatico.\nLe pi\u00f9 significative realizzazioni del Cantiere navale triestino furono quelle dei transatlantici gemelli \"Saturnia\", \"Vulcania\", \"Neptunia\" e \"Oceania\".\nLe officine aeronautiche.\nLa produzione aeronautica inizia nel 1923, anno di fondazione delle Officine Aeronautiche da parte della famiglia Cosulich, proprietaria dal 1921 della Societ\u00e0 Italiana Servizi Aerei (SISA).\nNei primi anni di attivit\u00e0 la direzione tecnica e progettuale venne affidata all'ingegner Raffaele Conflenti, il quale venne successivamente affiancato in qualit\u00e0 di vicedirettore tecnico da un giovane Filippo Zappata.\nI numerosi velivoli prodotti, sia ad uso civile che militare, inizialmente assumono l'originaria sigla CNT e successivamente la definitiva CANT, ovvero Cantieri Aeronautici e Navali Triestini. Il primo velivolo di successo uscito dalle officine di Monfalcone \u00e8 il biplano trimotore CANT 6, successo continuato in campo militare con i modelli CANT 7 e CANT 18, utilizzati dal 1923 nelle scuole di volo della neonata Regia Aeronautica, ed in campo civile con i CANT 10 e CANT 22, utilizzati dal 1926 per i primi servizi di linea.\nCon la fusione del cantiere nei neonati Cantieri Riuniti Dell'Adriatico, la denominazione delle officine aeronautiche viene mutata in CRDA CANT.\nCantieri Riuniti Dell'Adriatico.\nI Cantieri Riuniti dell'Adriatico (C.R.D.A.) nascono il 18 settembre 1930, con sede a Trieste, dalla fusione dello Stabilimento Tecnico Triestino e del Cantiere navale triestino. Presidente della societ\u00e0, l'Ammiraglio Umberto Cagni.\nNel 1933 i Cantieri Riuniti dell'Adriatico entrano nell'orbita dell'IRI; tuttavia la famiglia Cosulich resta alla direzione del cantiere fino al 1949, anno della morte di Augusto Cosulich.\nNel frattempo le Officine Aeronautiche vengono riorganizzate e potenziate: nel 1935-1936 viene appositamente allestito l'aeroporto di Ronchi dei Legionari, dove poter testare i nuovi modelli CANT. Tra il 1926 e il 1935 vengono realizzati circa 140 velivoli su licenza SIAI, aerei che complessivamente conquistano oltre 40 record mondiali. Per volere di Italo Balbo il capo designer diventa Filippo Zappata, che aveva lavorato con Louis Bl\u00e9riot.\nLa societ\u00e0, grazie all'integrazione tra gli stabilimenti di Monfalcone, Trieste, Venezia e Pola, crea un polo navalmeccanico all'avanguardia nella produzione di motori, macchine elettriche e velivoli che viene a contare, nel periodo prebellico, oltre dipendenti.\nLa produzione navale, nel frattempo, conduce in parallelo costruzione di transatlantici e sommergibili.\nLa seconda guerra mondiale.\nIl cantiere viene pesantemente bombardato dalla RAF il 19 marzo, il 4 e il 20 aprile 1944. Questi bombardamenti distruggono completamente le Officine Aeronautiche e i velivoli in costruzione. Negli anni successivi soltanto il cantiere viene ricostruito, mentre le Officine Aeronautiche cessano la loro produzione.\nIl dopoguerra.\nIl dopoguerra e la ricostruzione sono uno dei momenti pi\u00f9 alti per la cantieristica nazionale, impegnando tutto il personale nella ricostruzione non solo degli stabilimenti, ma anche delle imbarcazioni danneggiate.\nA Monfalcone uno dei massimi protagonisti \u00e8 il direttore del Cantiere Nicol\u00f2 Costanzi. Gi\u00e0 nel 1950 viene demolito il relitto del Conte di Savoia, costruito a Trieste nei Cantieri Riuniti dell'Adriatico all'inizio degli anni trenta, ed eseguito il riallestimento del Conte Biancamano, al quale hanno collaborarono pittori come Massimo Campigli, Mario Sironi, Roberto Crippa.\nNel frattempo, a Trieste e Monfalcone vengono costruiti l'Augustus e il Giulio Cesare, il primo transatlantico italiano costruito nel dopoguerra, varato nel 1951.\nItalcantieri e Fincantieri.\nAll'inizio del 1966, il governo elabora un piano di riordino della cantieristica nazionale che prevede un nuovo raggruppamento denominato \"Italcantieri \u2013 Cantieri Navali Italiani\", societ\u00e0 facente parte della galassia IRI, in cui confluiscano il Cantiere navale di Sestri Ponente, i Cantieri Riuniti dell'Adriatico di Monfalcone e Trieste e il Cantiere navale di Castellammare di Stabia.\nLa produzione nel periodo Italcantieri presenta nomi importanti per il mercato nazionale: risalgono a questo periodo il sommergibile Enrico Toti e la portaerei Giuseppe Garibaldi. A cavallo con il cambio di amministrazione, dal cantiere nasce la piattaforma Micoperi 7000, costruzione unica nel suo genere mai realizzata dall'industria.\nLe attivit\u00e0 della societ\u00e0 Italcantieri proseguono sino al 1984, anno in cui la finanziaria Fincantieri che gi\u00e0 la controllava la ingloba e assume il diretto controllo delle attivit\u00e0.\nCon la nuova governance Fincantieri il cantiere di Monfalcone abbandona definitivamente il mercato militare e si concentra esclusivamente alla produzione di navi da crociera.\nIn occasione del centenario dall'inaugurazione, il 27 marzo 2008 il Presidente della Repubblica Giorgio Napolitano si \u00e8 recato in visita al cantiere di Monfalcone per inaugurare la mostra \"Cantiere 100 anni di navi a Monfalcone\". La mostra \u00e8 stata aperta al pubblico dal successivo 3 aprile fino al 21 dicembre 2008. Fincantieri ha inoltre pubblicato il catalogo della mostra curato da Matteo Martinuzzi.\nLa storia del cantiere e il rapporto con la citt\u00e0, dal 2017 sono raccontate dal Polo museale della cantieristica navale di Monfalcone, inaugurato al pianterreno dell'ex \"albergo operai\".\nIl cantiere oggi.\nAttualmente il Cantiere fa parte del gruppo Fincantieri e risponde alla direzione navi mercantili, producendo navi ad elevato tonnellaggio per i principali operatori crocieristici mondiali.\nLo stabilimento, esteso ben metri quadrati, dei quali coperti, \u00e8 il pi\u00f9 grande di Fincantieri. Lo stabilimento \u00e8 dotato di moderne tecnologie per il taglio delle lamiere mediante l'uso di laser e di nuovi capannoni per le pitturazioni. Per la costruzione vera e propria delle navi \u00e8 dotato di un bacino da 350 x 56 metri con 2 gru a cavalletto da 400 tonnellate ciascuna e di due banchine da 515 e 550 metri.\nNello stabilimento possono essere condotte al massimo 3 costruzioni contemporaneamente, situazione sempre pi\u00f9 frequente negli ultimi anni visto il carico di lavoro sempre maggiore.\nCostruzioni.\nLe produzioni \"storiche\" del cantiere, tra cui si ricordano i transatlantici Saturnia e Vulcania e la motonave Augustus rappresentano ancora oggi un'eccellenza per l'ingegneria navale.\nTra le realizzazioni pi\u00f9 importanti si ricordano la piattaforma off-shore \"Micoperi 7000\", le petroliere costruite per l'ENI lunghe oltre e le bulk-carrier lunghe oltre con tonnellate di stazza lorda.\nTra le costruzioni fatte per la Marina Militare i sommergibili classe \"Toti\", varati tra il 1967 e il 1968, e classe \"Sauro\", varati tra il 1976 e il 1993, e soprattutto la portaerei Garibaldi, varata il 4 giugno 1983 che ha ricoperto il ruolo di ammiraglia della flotta della Marina Militare prima del varo della portaerei Cavour.\nAll'inizio degli anni novanta il cantiere rivolge la sua produzione alla costruzione di prestigiose navi da crociera, iniziando nel 1990 con la \"Crown Princess\" e continuando con varie unit\u00e0 per la Holland America Line, fino alla costruzione nel 1995 della \"Carnival Destiny\" per la Carnival Corporation, della \"Grand Princess\" nel 1998, della \"Golden Princess\" nel 2001 e della \"Star Princess\" nel gennaio 2002, costruite tutte per l'armatore britannico P&amp;O Princess Cruises. Costruzioni davvero notevoli, non solo per lunghezza e tonnellaggio delle navi, ma anche, e soprattutto, per la loro qualit\u00e0 e il loro stile.\nIl cantiere \u00e8 ancora oggi impegnato nella costruzione di navi da crociera per i principali operatori mondiali; navi che, per l'alta capacit\u00e0 non solo infrastrutturale ma anche della manodopera dello stabilimento, infrangono continuamente record a livello nazionale e non solo."}
{"id": "1626821", "revid": "124793083", "url": "https://it.wikipedia.org/wiki?curid=1626821", "title": "Legion 88", "text": "I Legion 88 erano un gruppo musicale nazionalista e neonazista francese dell'Essonne (banlieue parigina) formatosi nel 1984. 88 \u00e8 un codice che significa \"Heil Hitler\" (letteralmente \"il Ciao Hitler\"), H che \u00e8 la 8 lettera dell'alfabeto. Riprendendo l'alfabeto al contrario, 8 \u00e8 il numero della S, 88 potrebbe simboleggiare SS. Questo gruppo \u00e8 stato censurato per commenti razzisti.\nBiografia.\nFormato dalle ceneri dei Totenkopf, i Legion 88 sono un gruppo di Skinheads di estrema destra e rock anti comunista. I testi delle loro canzoni sono assai violenti e soprattutto razzisti.\nIl 1986 \u00e8 un anno decisivo. Geno (ex cantante degli Infanterie Sauvage e dei Totenkopf e voce della band) muore annegato nella Loira ed Alain entra a far parte del gruppo e rester\u00e0 membro definitivo. Alain aveva appena finito di scontare una pena per aver attaccato un locale del Partito Comunista Francese. Il resto dei Totenkopf si unir\u00e0 ai Legion 88, i quali consisteranno in Vico alla batteria, Jean alla chitarra, Fred nel basso, Domi alla chitarra ed Alain il cantante.\nDiscografia.\n1985: \"Practice\"\n1986: \"Notre Europe\"\n1987: \"Terroristes\"\n1988: \"Thul\u00e9\"\n1991: \"L\u00e9gion Blanche\"\n1998: \"The Best Of\"\n2000: \"1984-1987\"\n2006: \"Ice Breaker '85\""}
{"id": "1626822", "revid": "23390", "url": "https://it.wikipedia.org/wiki?curid=1626822", "title": "Astorre III Manfredi", "text": "Biografia.\nMeglio conosciuto come Astorgio, era figlio di Galeotto Manfredi, signore di Faenza, e di Francesca Bentivoglio, figlia di Giovanni II, gonfaloniere di Bologna, e di Ginevra Sforza. Subentr\u00f2 al padre nella signoria di Faenza alla morte di questi, nel 1488, all'et\u00e0 di soli tre anni, per volont\u00e0 dei sudditi che contravvennero alle disposizioni testamentarie di Galeotto, che aveva indicato invece come suo successore il nipote Ottaviano, figlio di Carlo II.\nFrancesca ebbe il bambino all'et\u00e0 di diciassette anni: il consorte, per\u00f2, aveva una relazione, con prole, con Cassandra Pavoni, situazione da lei non accettata che la costrinse, nel 1487, a ritornare dai genitori, con il piccolo Astorre, a Bologna. Il 31 maggio 1488 alcuni sicari assoldati dai Bentivoglio assassinarono Galeotto e il piccolo Manfredi prese il posto del genitore sotto la tutela del Consiglio degli anziani: la madre dovette lasciare la citt\u00e0.\nQuando era appena decenne, venne concluso il contratto di matrimonio tra Astorre e Bianca Riario, figlia di Caterina Sforza, signora di Imola e Forl\u00ec: le nozze non furono celebrate, ma l'accordo rinsald\u00f2 l'alleanza tra i Manfredi e gli Sforza.\nIl giovane Astorre, noto per la sua singolare avvenenza, intanto, indebolite le ambizioni di Caterina Sforza su Faenza, veniva istruito nelle arti militari dal tutore Niccol\u00f2 Castagnino che si rivolse alla repubblica di Venezia affinch\u00e9 proteggesse la signoria. Nel palazzo dei Manfredi (ora in piazza del popolo) i fratellastri Giovanni Evangelista e Francesco vivevano e collaboravano con il ragazzo, mentre il canonico del duomo, Sebastiano Zaccaria, curava la formazione culturale. Tutto sembrava andar bene e i faentini attendevano fiduciosi la maggiore et\u00e0 del signore, convinti che avrebbe governato con saggezza.\nCon la caduta del duca di Milano Ludovico il Moro, tuttavia, le vicende precipitarono: nell'autunno del 1500, Cesare Borgia, figlio naturale del papa Alessandro VI, pose l'assedio a Faenza che resistette, prima di cedere nell'aprile del 1501. Astorre venne fatto prigioniero e inviato a Roma insieme a Giovanni Evangelista: furono rinchiusi per circa un anno a Castel Sant'Angelo, seppure con un trattamento apparentemente consono al loro rango. Venne assassinato, poco pi\u00f9 che diciassettenne, l'anno seguente, in quanto ritenuto personaggio troppo scomodo, e perch\u00e9 si pensava che stesse tramando per ritornare a Faenza e spodestare il Valentino. Il cadavere e quello del fratello furono rinvenuti nel Tevere il 4 giugno 1502.\nLo scrittore e politico Francesco Guicciardini fu l'unico ad affermare come l'attraente Astorre avrebbe subito da \"qualcuno\" \"esecrabili nefandezze\", perpetrate proprio per la sua leggiadria fisica. Nonostante l'autorevolezza della fonte, i futuri storici tacquero su questo triste episodio o lo smentirono.\nAstorre fu l'undicesimo e penultimo rappresentante della dinastia manfrediana che aveva retto le sorti di Faenza dal 1313. L'ultimo sarebbe stato, dall'agosto al 18 novembre 1503, il fratellastro Francesco, che aveva preferito non seguire il Borgia a Roma. Govern\u00f2 brevemente con il nome di Astorre IV."}
{"id": "1626825", "revid": "1305772", "url": "https://it.wikipedia.org/wiki?curid=1626825", "title": "Isabella del Portogallo", "text": "Il nome Isabella del Portogallo (o Isabella d'Aviz) pu\u00f2 riferirsi a:"}
{"id": "1626829", "revid": "1573940", "url": "https://it.wikipedia.org/wiki?curid=1626829", "title": "Dendraster excentricus", "text": "Dendraster excentricus (), detto dollaro della sabbia, \u00e8 un riccio di mare della famiglia Dendrasteridae.\nDescrizione.\nHa un guscio appiattito e circolare, adatto a scavare nel fondo marino. \u00c8 provvisto di cinque file di pedicelli, che gli consentono di effettuare un lento movimento.\nSi aggrappa ai corpi sommersi mediante cirri situati alla base dei pedicelli e pu\u00f2 rimanere ancorato nello stesso punto per molto tempo.\nBiologia.\nAlimentazione.\nSi ciba di piccoli organismi e inghiotte grandi quantit\u00e0 di sabbia, di cui digerisce solo le particelle di sostanza organica in essa contenute.\nRiproduzione.\nSe minacciate dai predatori le larve di questa specie possono dar luogo ad una forma di riproduzione asessuata nota come amplificazione larvale: i piccoli plutei si moltiplicano per gemmazione dando vita ad un vero e proprio clone di piccole dimensioni, in grado di sfuggire ai predatori.\nDistribuzione e habitat.\nQuesta specie \u00e8 diffusa sui fondali sabbiosi del versante orientale dell'oceano Pacifico, dall'Alaska alla Bassa California."}
{"id": "1626834", "revid": "124154471", "url": "https://it.wikipedia.org/wiki?curid=1626834", "title": "Damon Wayans", "text": "\u00c8 noto al grande pubblico principalmente per il ruolo del capo famiglia Michael Kyle nella sitcom \"Tutto in famiglia\", andata in onda dal 2001 al 2005, e per il ruolo del detective Roger Murtaugh, nella serie televisiva ispirata al franchise cinematografico di \"Arma letale\", dal titolo \"Lethal Weapon\".\nBiografia.\nSecondogenito dei dieci figli di Elvira, casalinga, e Howell Wayans, direttore di un supermercato. Ha cinque sorelle, Elvira, Vonnie, Nadia, Kim, Diedre e quattro fratelli, Marlon, Keenen Ivory, Shawn e Dwayne, quasi tutti attori. La sua famiglia \u00e8 stata interessata alla religione dei Testimoni di Geova. Ha frequentato la Murry Bergtraum High School.\nCarriera.\nDal 1984 compare in diversi film come \"Beverly Hills Cop\" (1984), \"Colors - Colori di guerra\" (1988), \"Le ragazze della terra sono facili\" (1989) e \"Bulletproof\" (1996).\n\u00c8 stato comico del \"Saturday Night Live\" dal 1985 al 1986. \u00c8 ideatore e protagonista della serie televisiva statunitense \"Tutto in famiglia\" (2001-2005).\nCandidato all'MTV Movie Award alla miglior coppia del 1992 assieme a Bruce Willis per il film \"L'ultimo boy scout\" (1991) e vincitore di un \"BET Comedy Awards\" nel 2004 per la serie \"Tutto in famiglia\".\nVita privata.\nWayans \u00e8 stato sposato dal 1984 al 2000 con Lisa Thorner. Hanno avuto quattro figli: Damon Jr. (1982), Michael (1985), Cara Mia (1987) e Kyla (1991). Inoltre \u00e8 zio di Damien Dante, Chaunt\u00e9 e Craig. \nDamon \u00e8 amico intimo della leggenda della NBA Michael Jordan e di Jim Carrey. \nHa vinto un People's Choice Awards per Favorite Male.\nIl 13 febbraio 2001 \u00e8 diventato nonno di Ava Marie Jean.\nDoppiatori italiani.\nNelle versioni in italiano dei suoi film, Damon Wayans \u00e8 stato doppiato da:\nDa doppiatore \u00e8 sostituito da:"}
{"id": "1626837", "revid": "1386670", "url": "https://it.wikipedia.org/wiki?curid=1626837", "title": "Berlino-Rosenthal", "text": ""}
{"id": "1626838", "revid": "729019", "url": "https://it.wikipedia.org/wiki?curid=1626838", "title": "Astorre II Manfredi", "text": "Biografia.\nNato a Faenza l'8 dicembre 1412 da Gian Galeazzo I Manfredi e Gentile Malatesta, figlia naturale di Galeotto, Astorre port\u00f2 lo stesso nome del nonno, Astorre I. Alla morte del padre, oltre alle Signorie di Faenza ed Imola, fu vicario papale a Fusignano e in altre aree della Romagna, assieme al fratello Gian Galeazzo II. Combatt\u00e9 anche come capitano di ventura per molti signori locali.\nDiscendenza.\nNel 1431 Astorre spos\u00f2 Giovanna da Barbiano, figlia del famoso condottiero Lodovico da Barbiano ed ebbero sei figli:"}
{"id": "1626842", "revid": "287204", "url": "https://it.wikipedia.org/wiki?curid=1626842", "title": "F22", "text": ""}
{"id": "1626847", "revid": "1005847", "url": "https://it.wikipedia.org/wiki?curid=1626847", "title": "Provincia di Ja\u00e9n (Per\u00f9)", "text": "La provincia di Ja\u00e9n \u00e8 una delle 13 province della regione di Cajamarca nel Per\u00f9.\nCapoluogo e data di fondazione.\nIl capoluogo \u00e8 Ja\u00e9n de Bracamoros.\nLa provincia \u00e8 stata istituita il 19 maggio 1828.\nProvincie confinanti.\nConfina a nord con la provincia di San Ignacio; a est con la provincia di Bagua e con la provincia di Utcubamba della regione di Amazonas; a sud e a sud-est con la provincia di Cutervo; a ovest con la provincia di Huancabamba e a sud-ovest con la provincia di Ferre\u00f1afe e con la provincia di Lambayeque della regione di Lambayeque.\nGeografia antropica.\nSuddivisioni amministrative.\n\u00c8 suddivisa in dodici distretti:"}
{"id": "1626850", "revid": "729019", "url": "https://it.wikipedia.org/wiki?curid=1626850", "title": "Guidantonio Manfredi", "text": "Biografia.\nNato a Faenza, era figlio di Gian Galeazzo I Manfredi, dal quale eredit\u00f2 i propri possedimenti in Romagna, governandoli dapprima in coreggenza col fratello, Astorre, e poi solo. Dal 1439 divenne anche signore di Modigliana ed amministratore di Imola per i Visconti.\nCome condottiero, fu capitano di ventura per la Repubblica di Firenze nel 1430 e per Francesco I Sforza nel 1433.\nMor\u00ec a Bagni di Petriolo e venne succeduto dal proprio fratello Astorre.\nDiscendenza.\nGuidantonio spos\u00f2 Bianchina Trinci, figlia di Niccol\u00f2, signore di Foligno, sino al di lei assassinio nel 1441. L'anno successivo si rispos\u00f2 con Agnese, figlia di Guidantonio I da Montefeltro, duca di Urbino. \nEbbe tre figli:"}
{"id": "1626851", "revid": "729019", "url": "https://it.wikipedia.org/wiki?curid=1626851", "title": "Isole Curzolane", "text": "Le isole Curzolane (o semplicemente \"Curzolane\") sono un arcipelago del mar Adriatico che comprende le maggiori isole della Dalmazia meridionale (\"Ju\u017enodalmatinski\"), e appartiene alla Croazia.\nLe Curzolane sono situate a sud-ovest della penisola di Sabbioncello e a nord-ovest di Ragusa (\"Dubrovnik\") e comprendono le seguenti isole:\nLa definizione sull'appartenenza o meno di alcune isole alle Curzolane trova spesso in disaccordo varie fonti: ne fanno parte anche Lesina e Lissa, secondo alcune, e Brazza, secondo altre.\nLe Curzolane non vanno confuse con le Curzolari (o Echinadi), che si trovano presso la costa greca del mar Ionio, e con l'arcipelago di Curzola, nominato sopra."}
{"id": "1626854", "revid": "13833", "url": "https://it.wikipedia.org/wiki?curid=1626854", "title": "Curzolane", "text": ""}
{"id": "1626859", "revid": "13833", "url": "https://it.wikipedia.org/wiki?curid=1626859", "title": "Isole curzolane", "text": ""}
{"id": "1626890", "revid": "599013", "url": "https://it.wikipedia.org/wiki?curid=1626890", "title": "Bruno Gioia", "text": "Carriera.\nHa disputato due campionati di Serie A con le maglie di Messina (annata 1964-1965) e (annata 1965-1966), entrambi chiusi con la retrocessione, per complessive 57 presenze e 7 reti in massima serie.\nHa inoltre all'attivo quattro campionati di Serie B nelle file di Varese, e Mantova, per complessive 121 presenze e 8 reti fra i cadetti."}
{"id": "1626960", "revid": "729019", "url": "https://it.wikipedia.org/wiki?curid=1626960", "title": "Taddeo Manfredi", "text": "Come condottiero fu comandante per la Repubblica di Firenze (1443-1448 e nel 1452) e per il Regno di Napoli (1448-1452).\nBiografia.\nDopo aver ereditato la Signoria di Imola alla morte del padre, Guidantonio Manfredi, combatt\u00e9 a lungo con lo zio Astorre II Manfredi, per il dominio di Faenza. I due si riconciliarono nel 1463, ma la guerra venne ripresa quattro anni dopo. Nel 1467, assediato ad Imola da Alessandro e da Costanzo Sforza, combatt\u00e9 nella Battaglia di Molinella.\nNel 1471 suo figlio, Guidaccio, gli si rivolse contro: Taddeo venne imprigionato sotto l'autorit\u00e0 del generale milanese Roberto da Sanseverino. Nel 1472 venne liberato, ma la citt\u00e0 si ribell\u00f2 alla sua autorit\u00e0. L'anno seguente vendette la citt\u00e0 per 40.000 ducati al cardinale Pietro Riario, che la cedette poi a Girolamo Riario. Nel 1482 combatt\u00e9 nuovamente contro la citt\u00e0 e venne dichiarato ribelle dal Papa.\nDiscendenza.\nTaddeo spos\u00f2 Morsabilia Pio di Carpi ed ebbero quattro figli:"}
{"id": "1626965", "revid": "767487", "url": "https://it.wikipedia.org/wiki?curid=1626965", "title": "G\u00e9lise", "text": "La G\u00e9lise \u00e8 un affluente di sinistra della Ba\u00efse in Guascogna, nel sud-est della Francia.\nEtimologia.\nIl nome del fiume deriva da una radice aquitana \"Jel\" indicante un corso d'acqua.\nGeografia.\nIl fiume sorge nel dipartimento di Gers a Cahuz\u00e8res, al nord di Lupiac, per scorrere verso nord-ovest in direzione di Eauze. Prende le acque del Gabardan nei dintorni di Castelnau-d'Auzan e si biforca verso il nord-est, dove costituisce la frontiera naturale tra la foresta delle \"Landes de Gascogne\" e le ondulazioni collinari della T\u00e9nar\u00e8ze e del Pays d'Albret.\nS'immette nella Ba\u00efse, poco dopo il suo passaggio ai piedi del mulino fortificato di Lavardac, nel Lot e Garonna, dopo un percorso di 92\u00a0km.."}
{"id": "1626967", "revid": "1610933", "url": "https://it.wikipedia.org/wiki?curid=1626967", "title": "Tricosuro volpino", "text": ""}
{"id": "1626988", "revid": "124219951", "url": "https://it.wikipedia.org/wiki?curid=1626988", "title": "Storia di Treviglio", "text": "La storia della citt\u00e0 di Treviglio, in provincia di Bergamo, nell'area della Gera d'Adda, comprende una serie di eventi che hanno interessato il territorio cittadino sin dal I millennio a.C..\nTre sono i centri urbani che unendosi hanno fatto nascere il borgo di \"Trivilium\": Portoli, Pisgnano e Cusarola. Il nuovo borgo, fortificato per evidenti scopi difensivi in un'epoca di forte instabilit\u00e0 come quella medioevale, ha perso in epoca moderna prima il suo fossato e poi le mura per collegare il suo centro storico al territorio circostante e divenire cos\u00ec un centro di riferimento per l'area circostante con i propri servizi e le attivit\u00e0 di ogni settore qui insediatesi, supportate anche da uno sviluppo delle infrastrutture costante che continua ancora oggi con la realizzazione della BreBeMi e dell'alta velocit\u00e0 sulla linea ferroviaria Milano-Verona.\nL'antichit\u00e0.\nPrima della conquista romana.\nPoco si sa di ci\u00f2 che avvenne nel territorio di Treviglio prima della sua fondazione, data la scarsit\u00e0 di reperti rinvenuti. Certo \u00e8 che nella prima met\u00e0 del I millennio a.C. la zona era abitata da piccole trib\u00f9 dedite alla pastorizia e ad una primitiva agricoltura. Queste misteriose popolazioni sono note come Liguri.\nNel VI secolo a.C. gli Etruschi occuparono senza spargimenti di sangue la regione che diventando una loro colonia non fu invasa da tali popolazioni in massa, dato che il loro scopo era di sfruttare le risorse agricole a minerarie.\nNel V secolo a.C. essi persero per\u00f2 il territorio lombardo in favore dei Celti che si spinsero ad ondate fino all'adriatico. I Celti, che pi\u00f9 tardi saranno chiamati Galli erano esperti in agricoltura e divennero un popolo sviluppato, prima della conquista romana. Essi realizzarono opere di bonifica ed irrigazione e coniarono delle monete di bronzo e argento che sono state ritrovate a Treviglio e nel vicino comune di Verdello. In particolare abbiamo le dracme padane in argento coniate su imitazione delle coniazioni della Massalia gi\u00e0 dal IV secolo a.C. e rinvenute persino in Cornovaglia.\nLa dominazione romana.\nIl periodo repubblicano.\nLa conquista romana a scapito della trib\u00f9 dei Galli Cenomani, in origine alleati contro gli altri Galli, che abitava la zona avvenne dalla met\u00e0 del III secolo a.C. e l'inizio del II secolo a.C.. Alla fondazione del villaggio gallico di Cusarola, segu\u00ec quella romana di Pisgnano. Successivo e di epoca diversa \u00e8 Portoli di origine longobarda. Grazie alle leggi di Pompeo Strabone, Silla e Cesare gli abitanti transpadani raggiunsero maggiori diritti all'interno dell'impero fino a quando acquisirono la cittadinanza romana con la lex Iulia Municipalis del 49 a.C.. Il processo di romanizzazione poteva considerarsi concluso nel I secolo a.C.\nLa zona fu in questo periodo divisa in \"municipium\" ciascuno con il proprio territorio e Treviglio fu assegnata a quella di Palazzo Pignano, da dove erano stati liberati da Santa Melania e Piniano alcuni schiavi cristiani che avevano fondato Pisgnano. A testimonianza di ci\u00f2 resta, oltre all'evidente somiglianza dei due nomi, il comune culto di San Martino.\nIl periodo imperiale.\nAugusto, ordinando l'Italia in undici regioni chiam\u00f2 Transpadana l'undicesima che comprendeva il Piemonte e la Lombardia a nord del Po fino all'Oglio, comprendendo cos\u00ec in questa anche Treviglio. Successivamente per\u00f2 con la divisione di Adriano la Lombardia a sinistra dell'Adda pass\u00f2 alla \"Venetia\" venendo unita all'odierno Veneto. Il centro diviene cos\u00ec per la prima volta terra di confine. In questo periodo Treviglio \u00e8 collocata nel distretto di \"Forum Diuguntorum\", la cui sede di tale insediamento romano era molto probabilmente Fornovo San Giovanni, ove sono stati trovati molti reperti di tale epoca. Tra i luoghi abitati di origine romana avevamo insediamenti posti nelle vicinanze delle attuali frazioni di Pezzoli e Castel Cerreto.\nTra gli eventi che favorirono lo sviluppo della zona vi fu senz'altro il trasferimento della capitale dell'impero romano a Milano dal 286 al 406 d.C. Con Costantino e l'avvento del cristianesimo Treviglio fin\u00ec sotto il vicariato di Milano. Intorno al 355 sorge a Treviglio la chiesa paleocristiana dell'Assunta.\nIl Medioevo.\nL'alto medioevo.\nL'avvento dei Longobardi.\nTra il 568 e il 569 i Longobardi provenienti dalla Pannonia calarono attraverso il passo del Predil nella pianura padana insediandosi stabilmente in Lombardia e Veneto per coltivarne le terre. Il 15 settembre dello stesso anno entrarono in Milano e stabilirono la loro capitale a Pavia. \u00c8 quindi plausibile ipotizzare l'arrivo dei longobardi nell'attuale zona di Treviglio intorno ai primi di settembre dello stesso anno.\nLa permanenza dei Longobardi durer\u00e0 ben 2 secoli e lascer\u00e0 a Treviglio 3 tombe a cassettone: la prima fu scoperta nel 1896 nella piazza antistante la chiesa, l'altra nella stessa piazza nel 1936 e la pi\u00f9 recente nel 1968 nella basilica di San Martino e Santa Maria Assunta.\nNel VI secolo d.C. con lo scisma dei tre capitoli Treviglio adotta il rito patriarchino voluto da Paolino di Aquileia che, dopo l'introduzione di quello romano in epoca carolingia rester\u00e0 come doppio rito fino al 1578, come testimonier\u00e0 Carlo Borromeo. Il rito romano era infatti nel frattempo stato reintrodotto in epoca carolingia.\nTra la fine del VI secolo e l'inizio del VII la Gera d'Adda \u00e8 caratterizzata da frequenti e violente inondazioni che allagano la zona sottocosta tra Cassano d'Adda e Treviglio costringendo gli abitanti a rifugiarsi nelle zone asciutte. Tali fenomeni sembrano avvalorare la tesi del lago Gerundo.\nCon la morte del papa Gregorio Magno che riusc\u00ec a convertire i longobardi alla fede cattolica, ma non a risolvere il problema dei tre capitoli, la zona della Gera d'Adda venne a trovarsi in un vuoto di potere ecclesiastico. Sorsero cos\u00ec le pievi tra le quali la predominante sar\u00e0 quella di Palazzo Pignano, retta da un corepiscopo. Questo paese che in passato a causa delle diverse dimensioni dei centri abitati aveva un ruolo chiave nella diffusione del culto nelle campagne circostanti e divenendo un centro di potere politico e religioso.\nLo sviluppo delle pievi dar\u00e0 certamente un impulso alla cristianizzazione del territorio gi\u00e0 iniziata nel IV secolo.\nLe origini e il toponimo.\nLe origini di Treviglio risalgono all'alto medioevo, anche se non mancano reperti di et\u00e0 precedente, dall'unione di tre diversi insediamenti preesistenti, detti \"villae\", da cui deriva il nome: Cusarola di origine gallica a nord, Pisgnano di origine romana a sud e Portoli di origine longobarda ad ovest, un porto vicino all'Adda. La presenza di questi reperti, nonch\u00e9 l'impianto di alcune vie interne, fanno ragionevolmente ipotizzare un'origine tardo romana del primo insediamento.\nIl procedimento fu un evento graduale, cos\u00ec che, quando ci si accorse che era nato il nuovo paese, la data di fondazione era passata gi\u00e0 da un pezzo. Il primo nucleo del paese era cinto di mura, con tre differenti porte orientate ciascuna verso gli insediamenti originari. L'unione dei comuni aveva uno scopo difensivo e di condivisione dei prodotti agricoli.\nIl primo documento ufficiale che cita il nuovo borgo risale al novembre 964 ed \u00e8 un contratto di permuta stipulato tra il vescovo di Bergamo, Odelrico, e Garibaldo da Stagiano. Esso riguardava la vendita di alcune pertiche di un campo.\nL'antica politica di Treviglio prevedeva l'elezione diretta di venti consoli per ciascuno dei tre borghi originari, per un totale di 60 consoli. Essi rimanevano in carica per soli sei mesi, in modo tale che tutti gli abitanti a turno reggessero le sorti del paese.\nIl basso medioevo.\nLa popolazione di Treviglio aument\u00f2 intorno all'anno 1000 con l'arrivo degli abitanti di Oriano, un paese del Bresciano distrutto, da identificarsi probabilmente con l'omonima frazione del comune di San Paolo, che si stabilirono nella zona sudorientale del paese, le cui mura furono cos\u00ec ampliate e alle quali fu aggiunta la nuova porta di Oriano. Le zone del centro storico, ciascuna con la sua porta e console di riferimento, passarono cos\u00ec da tre a quattro.\nDatosi spontaneamente in feudo con il privilegio di Enrico IV, il 14 aprile 1081, al monastero benedettino di San Simpliciano, in Milano, il centro riacquist\u00f2 la propria indipendenza riscattandosi a pagamento nel 1225 ed entra nella \"Communitas Mediolanensis\" nel 1279; nell'ottobre dello stesso anno il villaggio acquista il titolo di borgo da Guglielmo VIII, marchese del Monferrato. Si affrancher\u00e0 anche da questa nel 1311, grazie all'ausilio dell'imperatore Enrico VII che la pone sotto la protezione del Sacro Romano Impero. Treviglio si vota cos\u00ec alla causa ghibellina.\nUn documento del 20 ottobre 1305 conservato presso l'Archivio Storico comunale contiene una ratifica della concessione da parte del Consiglio Generale del Comune di Bergamo a Corrado della Torre, cittadino di Milano, per la costruzione di un canale dal fiume Brembo attraverso i territori di Brembate, Cisano Bergamasco e Boltiere mentre un altro dell'8 marzo 1307 conservato presso l'Archivio Storico del Comune di Bergamo indica Corrado della Torre destinatario di una concessione d'acqua di rogge trevigliesi mediante la quale ottenne dal Comune di Bergamo di derivare dal Brembo, presso Brembate, una presa d'acqua iniziando cos\u00ec il sistema di irrigazione dei campi trevigliesi, opera importante per l'agricoltura che acquist\u00f2 da allora la sua produttivit\u00e0.\nIl periodo medievale si chiuse con un patto di fedelt\u00e0 coi Visconti di Milano nel 1333; la citt\u00e0 conobbe sotto questi ultimi, a partire dal 1350 con la conquista di Giovanni Visconti, una fase di notevole prosperit\u00e0 legata all'aumento demografico e al sorgere di un numero esiguo di edifici signorili, che non hanno mai abbellito la citt\u00e0 mantenutasi nel corso dei secoli, a partire dal trecento \"Terra separata del ducato di Milano\" con giurisdizione indipendente dalle dominazioni dei signorotti locali.\nEt\u00e0 moderna.\nIl XV secolo.\nNel corso del XV secolo vengono realizzate importanti opere pubbliche, quali le rogge Moschetta e Vignola, derivate dal Brembo, e un ospedale per poveri ed infermi, voluto da Beltrame Butinone.\nIl borgo resta sotto il ducato di Milano, salvo brevi parentesi di occupazione veneta dal 1431 al 1433, dal 1448 al 1453 e dal 1499 al 1509. Ci\u00f2 \u00e8 dovuto ai continui scontri tra Repubblica di Venezia e Ducato di Milano per contendersi la Gera d'Adda, che termineranno solo nel secolo successivo, con la battaglia di Agnadello, che sancir\u00e0 l'appartenenza del comune, pur come terra autonoma, al Ducato di Milano.\nNel breve periodo di dominazione veneta che va dal 1448 al 1451, i Veneziani provvedono a modificare il sistema difensivo del borgo, accrescendolo i tre fossati vengono sostituiti da un unico fossato e dalle mura.\nIl XVI secolo.\nL'inizio del secolo: il Sacco di Treviglio.\nIl Cinquecento si apr\u00ec per Treviglio, sotto l'occupazione veneta, con le lotte fra la Repubblica di Venezia ed il Ducato di Milano e, quindi, fra Venezia e la Francia che aveva occupato quest'ultimo. Il borgo fu pi\u00f9 volte conteso. L'occupazione veneta termin\u00f2 in modo funesto il giorno 8 maggio del 1509 con il sacco di Treviglio che allora contava oltre tredicimila abitanti. I Veneziani presero anche a cannonate il campanile cittadino e incendiarono il centro. Le donne, ivi comprese le monache, furono violentate dato che Brisighella, il paese dei mercenari brisighelli al soldo della Repubblica era stato saccheggiato dalle truppe pontificie e ai soldati ne era stata data notizia. \u00c8 proprio a causa del saccheggio che tali truppe non parteciparono alla battaglia del giorno seguente, essendo intenti a vendere la refurtiva.\nIl fatto scosse Luigi XII che dall'altra parte dell'Adda presso Cassano vide il borgo in fiamme, cos\u00ec che il 14 maggio, attraversato il fiume provoc\u00f2 i Veneziani a battaglia e li sconfisse in modo sanguinosissimo il nella battaglia di Agnadello, ponendo cos\u00ec fine all'espansione veneta su terraferma. La Gera d'Adda e Treviglio resteranno cos\u00ec stabilmente coese a Milano.\nIl 28 febbraio 1522.\nNel febbraio 1522, mentre la Gera d'Adda era coinvolta nella guerra d'Italia del 1521-1526 fra la Francia e la Spagna di Carlo V, alcuni soldati dell'esercito francese (\"li franzesi\" come erano chiamati all'epoca) furono insultati da dei concittadini sicuri della protezione data dagli Spagnoli. Tali soldati riferirono l'accaduto al loro generale e quindi la mattina di venerd\u00ec 28 febbraio 1522 il generale Odet de Foix, visconte di Lautrec al comando dell'armata di Francesco I in Italia che gioved\u00ec 27 febbraio decise di saccheggiare il borgo di Treviglio il giorno successivo.\nI trevigliesi, resisi conto della gravit\u00e0 dell'accaduto e dell'impossibilit\u00e0 di ricevere alcun aiuto, si ritirarono nelle chiese per pregare. La mattina, dopo che il generale francese assieme ai suoi soldati stava espugnando la citt\u00e0, e a nulla erano valsi i tentativi dei quattro consoli della citt\u00e0 che scalzi e con delle corde appese ai colli offrivano le chiavi cittadine al generale presso Casirate, l'immagine affrescata della Madonna dipinta fra Sant'Agostino e San Nicola da Tolentino sul muro del campaniletto nella chiesetta del convento delle Agostiniane inizi\u00f2 verso le ore otto antimeridiane a lacrimare e trasudare miracolosamente.\nI fedeli si recarono quindi fuori gridando al miracolo, e il generale, dopo aver inviato i suoi soldati a verificare l'esattezza delle affermazioni asserite dai trevigliesi, si rec\u00f2 anch'egli nella cappella del miracolo. Qui, dopo aver passato a fil di spada il retro del muro per accertarsi che non c'erano inganni, depose l'elmo e la spada davanti alla Vergine, subito imitato dai propri soldati.\nTali armi, circa una ventina, restarono al comune di Treviglio che poi le don\u00f2 ad un museo di Milano, conservando per\u00f2 quelle del Generale nel Santuario costruito a ricordo dell'evento. Esse sono esposte al pubblico nel periodo della festa del Miracolo che dalla sua istituzione il 1\u00ba giugno dello stesso anno si svolge l'ultimo giorno di febbraio.\nDal 1522 alla fine del secolo.\nNel 1530, con la pace di Bologna, il borgo torna al Ducato di Milano. A seguito del miracolo, nel 1531 fu stabilito di celebrare l'evento con la festivit\u00e0 e l'otto novembre 1583 il Cardinale e Arcivescovo dell'Arcidiocesi di Milano Carlo Borromeo, in visita a Treviglio, dispone che si avvii la pratica per il riconoscimento del miracolo; in occasione di tale evento fu eretto un obelisco conservato ancora oggi nel piazzale del Santuario. Dopo l'elezione nel 1591 di quattro sovrintendenti per la costruzione del Santuario della Madonna delle lacrime, nel 1594 viene posta la prima pietra su progetto dell'architetto Bartolomeo Rinaldi.\nIl XVII secolo.\nIl 15 giugno 1619 l'icona della Beata Vergine delle lacrime fu traslata nel Santuario a Lei dedicato. Nel corso del 1600 le condizioni di vita in citt\u00e0 continuarono a deteriorarsi, per via della lunga dominazione spagnola e delle pestilenze e calamit\u00e0 naturali che colpirono ripetutamente la Gera d'Adda, tra le quali quella di peste descritta da Alessandro Manzoni ne I promessi sposi che scoppi\u00f2 in citt\u00e0 come violenta epidemia nel 1629, provocando la morte di ben 4.000 cittadini. A ricordo di tale nefasto evento \u00e8 dedicato un secondo obelisco, sormontato da un teschio (richiamo alla morte nera) e posto di fronte all'istituto salesiano.\nNel 1647 il governo spagnolo delibera la vendita del comune di Treviglio al miglior offerente. I cittadini trevigliesi, orgogliosi della propria libert\u00e0 ed autonomia, si riuniscono in consorzio e raccolgono 10.000 lire imperiali, garantendo cos\u00ec il rispetto degli statuti trecenteschi, che impedivano ai nobili qualsiasi forma di prevaricazione.\nNel 1658 la citt\u00e0 fu saccheggiata dai francesi guidati da Francesco I di Modena, che portano guerra in Lombardia.\nEt\u00e0 contemporanea.\nIl XVIII secolo.\nSolo nel 1700 Treviglio ricominci\u00f2 gradualmente a svilupparsi, seppure tra qualche ulteriore epidemia, tra le quali quella di vaiolo particolarmente virulenta, sotto la dominazione austriaca. Il 16 agosto 1705 la citt\u00e0 rimane illesa dopo che francesi, accampatisi a Treviglio, e imperiali si scontrano presso Cassano d'Adda. Nel 1744 il Cardinale Giuseppe Pozzobonelli si reca in visita ufficiale e, a memoria di tale evento, viene costruito il terzo obelisco situato in piazza del popolo.\nNel 1758 il centro abitato si guadagn\u00f2 il titolo di citt\u00e0.\nNel 1786 Treviglio e tutta la Gera d'Adda furono aggregate alla nuova provincia di Lodi della Lombardia austriaca, nel XXV delegazione della Gera d'Adda superiore con tutti i comuni non cremaschi della Gera d'Adda, tornando per\u00f2 gi\u00e0 nel 1791 sotto quella di Milano.\nNel maggio 1798 divenne capoluogo del distretto XIV dell'effimero dipartimento dell'Adda, avente per capoluoghi Crema e Lodi; nel settembre successivo lo fu del distretto XVII del dipartimento del Serio, avente per capoluogo Bergamo; da allora, e fino ad oggi, Treviglio \u00e8 compresa nel territorio della citt\u00e0 orobica, alla quale non era mai appartenuta in precedenza. Nel 1799 prima la retroguardia francese, composta da 18.000 uomini, e poi l'esercito austro-russo del generale Melas campeggiano in citt\u00e0.\nIl XIX secolo.\nDall'inizio del secolo all'Unit\u00e0 d'Italia.\nNel maggio 1801 fu capoluogo del terzo distretto, in base alla legge del 23 fiorile nono anno, per diventare poi capoluogo del decimo distretto della Roggia Nuova nel giugno 1804, in base al piano del 27 giugno 1804. In seguito lo fu del primo cantone del secondo distretto omonimo, in base al decreto dell'8 giugno 1805.\nCapoluogo del primo cantone omonimo del secondo distretto di Treviglio e sede di viceprefettura aggreg\u00f2 nel gennaio 1810 Calvenzano e Casirate d'Adda in base al decreto del 31 marzo 1809.\nNel 1815 con la Restaurazione fu privata del titolo di citt\u00e0 per la sua ferma opposizione al dominio austriaco.\nIn base al compartimento territoriale del Lombardo-Veneto Treviglio fu inclusa nella provincia di Bergamo come capoluogo del decimo distretto, con la notificazione del 12 febbraio 1816.\nIntorno al 1838 un'epidemia di colera colpisce la citt\u00e0. Con il nuovo compartimento territoriale delle provincie lombarde, disposto dalla notificazione del 1\u00ba luglio 1844, Treviglio fu confermato capoluogo del decimo distretto.\nIl 15 febbraio 1846 fu costruita la tratta ferroviaria Milano-Treviglio, l'Imperial Regia Strada Ferrata Ferdinandea, seconda in Lombardia dopo la Milano-Monza e facente parte della quarta linea ferroviaria di tutta la penisola.\nData l'importanza raggiunta dalla citt\u00e0 fu costruita una stazione austroungarica situata nei pressi dell'attuale stazione Ovest. Nel 1848 la citt\u00e0 prende parte alla Primavera dei popoli insorgendo contro gli austriaci. Nel 1853, con il compartimento territoriale disposto dalla notificazione del 23 giugno, Treviglio fu inserita nell'undicesimo distretto.\nLa citt\u00e0 fu, con il resto della Lombardia, ad eccezione della provincia di Mantova, annessa al regno sabaudo nel 1859, nel quale divenne capoluogo di un circondario della provincia di Bergamo. In base al compartimento territoriale disposto dalla legge del 23 ottobre 1859 il comune fu incluso nel primo mandamento di Treviglio, nell'omonimo circondario della provincia di Bergamo.\nL'8 gennaio 1860 Treviglio riacquista con grande onore il titolo di citt\u00e0 per decreto firmato dal re di Sardegna Vittorio Emanuele II e contrassegnato dal capo del governo Urbano Rattazzi.\nDall'Unit\u00e0 d'Italia alla Seconda rivoluzione industriale.\nDopo l'Unit\u00e0 d'Italia, nel 1861, con l'aggiunta della linea ferroviaria Treviglio-Cremona nel 1863, la citt\u00e0 fu definitivamente avviata ad assumere il ruolo di punto di riferimento per la Gera d'Adda e di importante snodo viabilistico della regione; a partire da questi anni la vocazione industriale di Treviglio inizi\u00f2 a crescere progressivamente, dando origine a una fase di sviluppo e progresso. Nel 1899 il cardinale Andrea Carlo Ferrari, arcivescovo di Milano, depone la prima pietra per l'ampliamento del Santuario su progetto dell'architetto Cesare Nava. A seguito delle modifiche apportate al Santuario anche il piazzale circostante viene risistemato e rinnovato secondo lo stile Liberty. I balconi circostanti sono ancora caratterizzati da intrecci di motivi floreali cos\u00ec come il teatro Filodrammatici adiacente.\nIl XX secolo.\nDalla prima guerra mondiale agli anni cinquanta.\nLa prima guerra mondiale.\nA favore dell'intervento dell'Italia nella prima guerra mondiale, si schiera Cesare Battisti, trentino, che pronuncia il 27 dicembre 1914 uno storico discorso nella sede del Mutuo Soccorso. A ricordo \u00e8 stata posta una lapide presso la Cassa Rurale ed artigiana con scritto: \"Qui Cesare Battisti nella grigia ora del dubbio svegli\u00f2 coll'appassionata parola la fede in una patria completamente redenta in una umanit\u00e0 pi\u00f9 sicura e pi\u00f9 giusta\". Durante il conflitto Treviglio riceve numerosi feriti dal fronte, che vengono curati nell'ospedale cittadino, situato nell'odierna biblioteca, tra i quali Benito Mussolini, che si sposa nel Collegio degli Angeli con Rachele Guidi il 16 dicembre 1915, dopo aver convissuto con lei a Forl\u00ec nel 1910 ed aver avuto la figlia Edda.\nIl periodo tra le due guerre mondiali.\nSul finire della Belle \u00e9poque al commissario di nomina regia viene sostituito un sindaco liberamente eletto dai cittadini. Tuttavia, a seguito dell'avvento del fascismo il sindaco eletto localmente viene sostituito dal podest\u00e0 eletto direttamente dal governo. La casa del Fascio era situata nell'attuale questura, a testimonianza restano dei fregi esposti nel giardino della scuola superiore Simone Weil.\nLa seconda guerra mondiale.\nLa seconda guerra mondiale colpisce gravemente il comune che viene bombardato pi\u00f9 volte dagli alleati per via del triangolo ferroviario (Bergamo, Milano e Venezia) ivi presente e delle due stazioni. Un aereo solitario americano denominato Pippo \u00e8 rimasto particolarmente impresso nella memoria dei concittadini.\nIl secondo dopoguerra.\nDopo la fine della guerra, come nel resto d'Italia, anche qui \u00e8 ripartita, seppur lentamente, la ricostruzione grazie al piano Marshall.\nDagli anni sessanta alla fine del secolo.\nLa crescita economica \u00e8 arrivata non negli anni sessanta, ma pi\u00f9 tardi, intorno agli anni settanta, portando un notevole livello di prosperit\u00e0. In particolare durante i due mandati del sindaco Ermanno Riganti tra il 1966 e al 1975, ci fu un periodo di forte crescita nel quale Treviglio si trasform\u00f2 da grosso villaggio di campagna ad importante citt\u00e0 industrializzata. Ancora oggi i redditi pro-capite degli abitanti di Treviglio sono tra i pi\u00f9 alti della provincia e confrontabili solo a quelli della citt\u00e0 di Bergamo.\nNel 1978 usc\u00ec il film di Ermanno Olmi \"L'albero degli zoccoli\", con attori non professionisti locali, che vinse la Palma d'oro al Festival di Cannes. Il film ambientato a Treviglio, fu girato a Martinengo, ad eccezione di una scena in cui compare via Cavallotti col suo fosso teso a rappresentare i navigli di Milano. La via fu per questo \"milanesizzata\" con l'applicazione di insegne.\nIl XXI secolo.\nNell'estate del 2006 con l'ampliamento della ferrovia \u00e8 stata scoperta una bomba aerea americana risalente al secondo conflitto mondiale che, dopo l'evacuazione di interi quartieri, \u00e8 stata fatta brillare nella cava della Vailata.\nAttualmente sono in corso profondi mutamenti in citt\u00e0 dato che \u00e8 un cantiere in continua evoluzione. Terreni in passato classificati come agricoli sono ora edificabili e impianti industriali come quello della Baslini verranno edificati dopo le opportune opere di bonifica dei siti. Importanti interventi pubblici hanno anche riguardato i numerosi sottopassi ferroviari e l'allungamento delle numerose piste ciclabili presenti in citt\u00e0.\nIl 2008 \u00e8 l'anno in cui ricorre il millesimo anniversario della costruzione del campanile. Esso \u00e8 stato restaurato e dal 2016 \u00e8 possibile visitare il museo verticale (in quanto si sviluppa in altezza all'interno della struttura del campanile) allestito al suo interno.\nTreviglio ha due uscite dell'autostrada BreBeMi: Treviglio ovest-Casirate e Treviglio est-Caravaggio.\nTreviglio \u00e8 stata definita il cantiere infinito o il cantiere aperto dato che molte opere pubbliche sono in corso di realizzazione e molte altre sono in progetto. \u00c8 inoltre in progetto l'interconnessione autostradale tra la Pedemontana e la Brebemi che passer\u00e0 a ovest di Treviglio. Altro progetto \u00e8 una strada di collegamento tra quest'interconnessione e la Provinciale Treviglio-Bergamo, che passer\u00e0 tra le frazioni di Geromina e Castel Cerreto."}
{"id": "1627011", "revid": "167080", "url": "https://it.wikipedia.org/wiki?curid=1627011", "title": "G\u00e9lize", "text": ""}
{"id": "1627014", "revid": "1305772", "url": "https://it.wikipedia.org/wiki?curid=1627014", "title": "She's All I Ever Had", "text": "She's All I Ever Had \u00e8 il secondo singolo estratto dall'album \"Ricky Martin\" del cantante portoricano. La canzone \u00e8 stata scritta da Jon Secada, Robi Rosa e George Noriega e prodotta da Secada e Noriega.\nIl singolo contiene anche una traccia dal titolo \"Bella\", che altro non \u00e8 se non la versione in spagnolo di \"She's All I Ever Had\".\nTracce.\nCD-Maxi\nCD-Maxi Limited Edition\nMexican track Remix CD\nVideo.\nNel video recita l'attrice Charlotte Ayanna: \u00e8 diretto da Nigel Dick a Los Angeles nel giugno 1999."}
{"id": "1627015", "revid": "253269", "url": "https://it.wikipedia.org/wiki?curid=1627015", "title": "Billy Connolly", "text": "Carriera.\nConosciuto con il soprannome di \"The Big Yin\" (The Big One) in patria \u00e8 considerato uno dei maggiori esponenti dello stand-up comedy britannico. Il soprannome gli venne dato quando era adolescente per distinguerlo dal nome del padre, William Connolly, Sr. Come interprete di folk music \u00e8 stato autore di una parodia del genere \"talking blues\".\nVita privata.\n\u00c8 stato sposato dal 1969 al 1985 con l'arredatrice d'interni Iris Pressagh, dalla quale ha avuto due figli: Jamie (1969) e Cara (1973). Dal 1989 \u00e8 sposato con l'attrice Pamela Stephenson, dalla quale ha avuto tre figli: Daisy (31 dicembre 1983); Amy (7 luglio 1986) e Scarlett (28 luglio 1988). Nel settembre 2013, ha subito un piccolo intervento chirurgico per un tumore alla prostata allo stadio iniziale, e nel febbraio 2014 ha dichiarato che gli \u00e8 stata diagnosticata la malattia di Parkinson.\nDoppiatori italiani.\nNelle versioni in italiano dei suoi film, Billy Connolly \u00e8 stato doppiato da:\nDa doppiatore \u00e8 sostituito da:"}
{"id": "1627017", "revid": "183976", "url": "https://it.wikipedia.org/wiki?curid=1627017", "title": "Fuenterrab\u00eda", "text": ""}
{"id": "1627023", "revid": "226458", "url": "https://it.wikipedia.org/wiki?curid=1627023", "title": "Giorgio Adamo Muzzati", "text": "Biografia.\nGiorgio Adamo Muzzati si arruol\u00f2 nella Legione straniera francese nel 1949 all'et\u00e0 di 17 anni sotto il falso nome di Edmond Bernucci. Combatt\u00e9 nella guerra d'Indocina ed in particolare nella battaglia di Dien Bien Phu, ove al comando della sua sezione difese accanitamente il caposaldo Huguette 1.\nFatto prigioniero il 7 maggio 1954 da parte dei Viet Minh, fu internato nel campo numero 71 dopo una tremenda marcia di 700 km nella giungla. Ferito, fu decorato della medaglia militare a 22 anni, citato per merito ben tre volte nei bollettini dell'esercito francese. Liberato il 20 agosto 1954 fu trasferito in Algeria.\nAlla fine del 1961 si oppose al processo di indipendenza dell'Algeria dalla Francia entrando nelle file dell'Organisation arm\u00e9e secr\u00e8te, il gruppo terrorista di estrema destra composto da ex militari francesi. Nel luglio del 1962, in Francia fu condannato a 10 anni di reclusione dalla Corte di Sicurezza dello Stato. Amnistiato nel 1966, si trasfer\u00ec in Spagna."}
{"id": "1627026", "revid": "324090", "url": "https://it.wikipedia.org/wiki?curid=1627026", "title": "Lago delle Renne", "text": "Il lago delle Renne \u00e8 un lago canadese situato presso la frontiera tra Saskatchewan e Manitoba. \nCon una superficie di 6.500 km\u00b2 \u00e8 il secondo lago pi\u00f9 grande del Saskatchewan e il nome del Canada. Ha una lunghezza massima d 230 km e una larghezza di 60 km. Al suo interno sono presenti numerose isole.\nLe municipalit\u00e0 pi\u00f9 prossime al lago sono a est Kinoosao, al nord Brochet (Manitoba) e a sud Southend (Saskatchewan)"}
{"id": "1627029", "revid": "1543377", "url": "https://it.wikipedia.org/wiki?curid=1627029", "title": "Serge Quadruppani", "text": "Attivista e militante della sinistra libertaria, traduttore, giornalista ed editor letterario ma, soprattutto, autore di numerosi romanzi noir e polizieschi. Scrive sulla rivista Le Monde diplomatique e sul settimanale di fumetti e satira Sin\u00e9 Hebdo.\nBiografia.\nSerge Quadruppani \u00e8 anche traduttore (gli statunitensi Stephen King e Philip K. Dick, o gli italiani Andrea Camilleri, Francesco De Filippo, Marcello Fois, Valerio Evangelisti, Giancarlo De Cataldo, Massimo Carlotto, Wu Ming, che pubblica anche nella collana che cura presso le Editions M\u00e9taili\u00e9 (Paris). Come editore ha animato il giornale di estrema sinistra \"Mordicus\". Autore impegnato, denuncia spesso nelle sue opere la repressione poliziesca, gli stalinisti e ci\u00f2 che avverte come eccessi nella lotta al terrorismo. Ha redatto due libri come giornalista-saggista: uno nel 1986, su Roger Knobelspiess e l'altro, nel 1989, sull'anti-terrorismo in Francia.\nInsieme a Jean Bernard Pouy e Patrick Raynal, \u00e8 uno dei fondatori della collana di romanzi \"Le Poulpe\", pubblicati presso le \"Editions Baleine\".\n\u00c8 stato pubblicato da diversi editori, ma principalmente nella collana S\u00e9rie noire di Gallimard. Ha diretto la sezione \"Italies\", oggi scomparsa, nelle \u00e9ditions Anne-Marie M\u00e9taili\u00e9 e resta tuttora responsabile del settore italiano presso lo stesso editore. Si \u00e8 messo inoltre in evidenza nel prendere le difese dei terroristi italiani rifugiati in Francia.\nTra il 1988 e il 1996, ha collaborato, prima regolarmente poi occasionalmente, con la rivista \"La Quinzaine litt\u00e9raire\". Dal 1998, per due anni, ha pubblicato cronache e racconti sul quotidiano genovese, \"Il Secolo XIX\".\nDal 1999, si \u00e8 dedicato sempre di pi\u00f9 al lavoro di traduttore, contribuendo alla diffusione degli autori italiani in Francia, tra gli altri: Valerio Evangelisti, Sandrone Dazieri, Massimo Carlotto, Wu Ming, Marcello Fois, Giuseppe Montesano e Eraldo Baldini.\nPer \"Fleuve noir\" ha diretto le antologie \"Portes d'Italie\" (diciotto racconti di autori italiani) nel 2001 e \"Bleu, blanc, sang\" (venticinque racconti di autori francesi) nel 2002.\nL'attivit\u00e0 politica.\nSerge Quadruppani \u00e8 stato al centro di una polemica per le sue prese di posizione (a detta dei suoi detrattori ambigue) nei confronti del negazionismo. Il \u201ccaso\u201d venne sollevato per iniziativa del suo collega scrittore - e fino ad allora amico - Didier Daeninckx, in seguito alla proposta di Serge Quadruppani di inserire nella collana antifascista \"Le Poulpe\" il romanzo di un autore \u00ab anti-anti-fascista \u00bb, Gilles Dauv\u00e9.\nNegli anni settanta, allo stesso modo di Noam Chomsky negli Stati Uniti, Serge Quadruppani ha preso posizione per la libert\u00e0 di espressione dei negazionisti, soprattutto denunciando le minacce per l'incolumit\u00e0 di Robert Faurisson: ha affermato queste posizioni in alcuni articoli apparsi sulla rivista \"La Banquise\". Ci\u00f2 ha scatenato, molti anni dopo, negli anni novanta, una polemica con il romanziere Didier Daeninckx che lo ha denunciato come rappresentante del negazionismo di una minoranza uscita dall'ultrasinistra. Serge Quadruppani ha sempre contestato queste definizioni e denunciato le pressioni, esercitate da Didier Daeninckx, per estrometterlo dalla scena pubblica.\nLa rivista \"La Banquise\" pubblicata nel 1983, conteneva delle dichiarazioni ambigue sul negazionismo ma gi\u00e0 vi si dichiarava Faurisson \u00ab indifendibile \u00bb a causa delle sue \u00ab argomentazioni antisemite\u00bb.\n. Redattore principale di un testo diffuso nel 1993 nelle riviste degli ambienti dell'ultrasinistra e libertari, firmato da numerosi rappresentanti di questi ambienti, invitava a negare qualsiasi indulgenza nei confronti dei negazionisti e a considerarli come dei \"nemici\". Anche Pierre Vidal-Naquet gli ha dato sostegno, in particolare in un testo del 1997, cofirmato da un gran numero di autori, riabilitandolo dall'accusa di negazionismo.\nAncora nel 1996, nel \"Libertaires et ultra-gauche contre le n\u00e9gationnisme\", per le edizioni antifasciste Reflex, ritorna sul testo del 1983 con un contributo chiaramente antinegazionista, cos\u00ec come in un testo nel numero del novembre 2005 di \"No Pasaran\", organo della rete antifascista dallo stesso nome.\n \nNel luglio 2006, pubblica su \"Lib\u00e9ration\" una \u00abLettera aperta a Zinedine Zidane\u00bb, in seguito alla sua esclusione dalla Coppa del mondo di calcio, e all'accoglienza accordata dallo stesso Chirac alla Nazionale francese, in cui chiede l'amnistia per i ragazzi della Banlieue che hanno presso parte alle sommosse del 2005.\nNel 2008 denuncia l'atteggiamento della stampa e del potere politico francese riguardo all'\u201daffaire Tarnac\u201d, un'azione di sabotaggio senza vittime sulle linee ferroviarie francesi, che ha condotto in carcere numerosi giovani tra cui Julien Coupat, liberato quasi un anno dopo per mancanza di prove.\nSempre nel febbraio 2008 firma un \u00abAppello per la liberazione dei prigionieri d'Action directe\u00bb.\nNell'agosto 2009 partecipa ai funerali dello scrittore Thierry Jonquet insieme a una folla di amici, editori e scrittori) in cui rende omaggio a uno scrittore particolarmente impegnato contro l'antisemitismo."}
{"id": "1627033", "revid": "123177874", "url": "https://it.wikipedia.org/wiki?curid=1627033", "title": "Primera Divisi\u00f3n de Costa Rica 1929", "text": "La Primera Divisi\u00f3n costaricana del 1929, nona edizione della massima serie del campionato costaricano di calcio, fu vinta dal La Libertad, al suo terzo titolo.\nVi parteciparono quattro squadre.\nIl capocannoniere fu Rafael \u00c1. Madrigal del La Libertad, che realizz\u00f2 otto reti.\nAvvenimenti.\nNel 1929, nonostante la crisi economica mondiale, il campionato calcistico in Costa Rica fu organizzato lo stesso anche se vide unicamente la partecipazione di quattro squadre. Questo torneo fu vinto dal La Libertad che si afferm\u00f2 per la seconda volta come squadra imbattuta; inoltre il club vinse anche la \"Copa Federaci\u00f3n\", una delle prime coppe nazionali.\nAl torneo si iscrissero solo quattro formazioni ma disputare un campionato con poche squadre comport\u00f2 anche un vantaggio: tutte lo terminarono.\nL'unica squadra che sembr\u00f2 poter fermare i \"libertos\" fu quella campione in carica dell'Alajuelense. Decisivi furono per\u00f2 gli scontri diretti, vinti 6-4 e 3-0 proprio dal La Libertad.\nCon cinque vittorie e un pareggio la squadra risult\u00f2 imbattuta andando cos\u00ec a ribadire il record gi\u00e0 ottenuto nel 1925 ma contestato. La compagine realizz\u00f2 inoltre la \"mesa gallega\", ossia la vittoria in campionato e in coppa, risultando imbattuta in entrambe: in \"Copa Federaci\u00f3n\" la squadra giunse senza perdere in finale contro l'Herediano. la finale, a gara unica, fu vinta col risultato di 3-2.\nIl club dei \"libertos\" lanci\u00f2 inoltre due campioni: Rafael Madrigal e Jos\u00e9 Joaqu\u00edn Fonseca.\nIn campionato termin\u00f2 invece ultimo l'Herediano, realizzando cos\u00ec il peggior campionato della sua storia."}
{"id": "1627035", "revid": "320578", "url": "https://it.wikipedia.org/wiki?curid=1627035", "title": "Primera Division Costaricana 1929", "text": ""}
{"id": "1627049", "revid": "729019", "url": "https://it.wikipedia.org/wiki?curid=1627049", "title": "Pandolfo IV Malatesta", "text": "Biografia.\nPandolfo era figlio naturale di Roberto Malatesta, alla morte del quale (1482) venne creato Capitano Generale della Repubblica di Venezia. Quattro anni pi\u00f9 tardi venne creato Cavaliere dal re Alfonso II di Napoli.\nNel 1495, fomentato dai Veneziani, prese parte alla Battaglia di Fornovo, e successivamente assedi\u00f2 la fortezza francese di Novara. La violenza di Pandolfo e i delitti di cui fu responsabile lo resero inviso a molti: nel 1497, un tentativo di rapimento fallito di una giovane ragazza scoppi\u00f2 in una rivolta a Rimini, che pot\u00e9 sopprimere solo con l'intervento veneziano. Fugg\u00ec ad un altro complotto nel 1498.\nDue anni dopo, Cesare Borgia invase i territori di Pandolfo e papa Alessandro VI, padre di Cesare, lo scomunic\u00f2. Abbandonato dai suoi alleati, Pandolfo venne costretto a vendere Rimini per 2.900 ducati, lasciandola a Venezia per i successivi anni. Alla morte di Alessandro, colse l'occasione della malattia di Cesare Borgia per attaccare e conquistare Rimini nel 1503, ma senza un successo definitivo. Nel 1509, prese parte alla battaglia di Agnadello, e dopo la sconfitta veneziana, cambi\u00f2 schieramento e si sottomise all'imperatore del Sacro Romano Impero. Successivamente assedi\u00f2 Padova, ma venne forzato a fare ritorno al suo feudo di Cittadella, che gli venne ufficialmente assegnato nel 1512. Torn\u00f2 poi a Venezia.\nNel 1522, Pandolfo, assieme al figlio Sigismondo, riusc\u00ec ad ottenere Rimini per un breve periodo. Nel 1527, dopo il Sacco di Roma e la cattura del papa Clemente VII, i due Malatesta tentarono nuovamente di impossessarsi dei loro antichi territori, ma vennero scacciati dai mercenari papali.\nVisse infine in povert\u00e0 a Ferrara gli ultimi giorni della sua vita, sotto la protezione del duca Alfonso d'Este. Mor\u00ec nel 1534 a Roma. Venne sepolto nella chiesa di Santa Maria in Trastevere.\nDiscendenza.\nPandolfo spos\u00f2 nel 1489 Violante Bentivoglio di Bologna ed ebbero sette figli:\nEbbe anche un figlio naturale:"}
{"id": "1627051", "revid": "599013", "url": "https://it.wikipedia.org/wiki?curid=1627051", "title": "Provincia di Tomas Barr\u00f3n", "text": ""}
{"id": "1627053", "revid": "767487", "url": "https://it.wikipedia.org/wiki?curid=1627053", "title": "Deflowered", "text": "Deflowered \u00e8 il secondo album dei Pansy Division."}
{"id": "1627054", "revid": "59975", "url": "https://it.wikipedia.org/wiki?curid=1627054", "title": "Rock anti-comunista", "text": ""}
{"id": "1627057", "revid": "287204", "url": "https://it.wikipedia.org/wiki?curid=1627057", "title": "Michael Douglas Griffin", "text": "A capo della agenzia spaziale statunitense, Griffin ha supervisionato il futuro del volo spaziale, il destino del telescopio spaziale Hubble e il ruolo della NASA nei cambiamenti climatici della Terra. La mansione precedente all'interno della NASA era Amministratore Associato per l'Esplorazione. Quando venne nominato amministratore, Griffin stava lavorando al capo del Dipartimento Spaziale del Applied Physics Laboratory alla Johns Hopkins University a Laurel, in Maryland. La nomina di Griffin \u00e8 stata associata ad un cambiamento significativo nella direzione dell'agenzia spaziale.\nPiani attuali per la NASA.\nGriffin ha appoggiato con forza il piano del Presidente George H. W. Bush nel piano Vision for Space Exploration, che prevede il ritorno dell'uomo sulla Luna e il raggiungimento di Marte. Anche se era appoggiato anche dal precedente amministratore, Sean O'Keefe, Griffin ha mostrato di essere in disaccordo su alcune decisioni prese dal suo predecessore:\nGriffin ha recentemente sottinteso che la decisione di sviluppare lo Space Shuttle e la Stazione Spaziale Internazionale sia stato un errore: \"\u00c8 ora comunemente accettuato che non siamo nel percorso giusto. Stiamo tentando di cambiare direzione facendo il pi\u00f9 piccolo danno possibile\". Questa frase ha fatto da eco ad altre simili che sono state pronunciate da altri esperti, tra cui Buzz Aldrin, Max Hunter e Robert Zubrin. L'esperto Roger Pielke ha espresso apprezzamento per la franchezza di Griffin: \"\u00c8 una prima ammissione da un amministratore NASA e forse un segno positivo che un vero cambiamento \u00e8 possibile.\"\nPiani a lungo termine.\nNel 2004, parlando al Congresso, afferm\u00f2: \"per me l'obiettivo dominante del volo spaziale \u00e8 l'insediamento umano nel sistema solare ed infine oltre ad esso. Non riesco a pensare ad uno scopo minore per giustificare la difficolt\u00e0 dell'impresa, e uno scopo maggiore non \u00e8 possibile\". Inoltre appoggi\u00f2 i lanci di grandi carichi, lo sviluppo di sistemi spaziali a propulsione nucleare, l'utilizzazione delle risorse \"in situ\" e il rapporto costo-efficacia dei trasporti di medie dimensioni in orbita bassa terrestre.\nGriffin ha collaborato con varie organizzazioni per lo sviluppo spaziale, come la National Space Society, la Mars Society e la Planetary Society:\nIl 28 settembre 2007 Griffin ha affermato che la NASA mira a mandare un uomo su Marte per l'anno 2037.\nCritiche sulla gestione del budget NASA.\nGriffin ha ricevuto critiche da organizzazioni come il gruppo \"life science\" dell'Ames Research Center della NASA per lo spostamento di risorse dalla scienza al volo spaziale. L'amministratore NASA aveva affermato che non avrebbe spostato neanche un centesimo delle risorse in favore del volo spaziale, ma meno di sei mesi dopo, nel febbraio 2006, la NASA pubblic\u00f2 un budget che riduceva la ricerca spaziale di circa il 25%, e la sospensione a tempo indeterminato di missioni pianificate come la Jupiter Icy Moon Orbiter, il Terrestrial Planet Finder e lo SPace Interferometry Mission.\nAnche i fondi per il programma nucleare spaziale Prometheus sono stati bloccati, anche se Griffin afferm\u00f2 di essere ansioso di continuare il progetto Prometheus dopo il completamento, maggiormente prioritario, della nuova navetta spaziale. Precedentemente, nel novembre 2005, i fondi per la \"life science research\" vennero tagliati dell'80%, spingendo i rappresentanti di questo gruppo di ricerca a scrivere una lettera sarcastica all'amministratore per criticare questa decisione.\nPressioni per l'incremento dei voli dello Shuttle.\nLa \"Vision for Space Exploration\", annunciata da Bush nel 2004, prevede che la NASA utilizzi lo Shuttle per terminare la costruzione della Stazione spaziale per la fine del 2010. Nel giugno 2006, a causa delle crescenti preoccupazioni per la sicurezza degli Shuttle dopo la tragedia del Columbia, venne fatto un solo volo e l'amministrazione richiese altri 18 voli Shuttle in quattro anni e mezzo.\nGriffin approv\u00f2 il lancio del \"Discovery\" a luglio 2006 per effettuare una seconda missione di ritorno al volo (STS-121), scavalcando Bryan O'Connor, \"Chief Safety and Mission Assurance Officer\". Anche se O'Connor afferm\u00f2 che erano presenti ancora dei problemi non risolti che frammenti di schiuma isolante potessero staccarsi dal serbatoio esterno e danneggiare l'orbiter, Griffin stabil\u00ec che il rischio era accettabile, argomentando che era meglio verificare un cambiamento alla volta. Con quel volo la NASA stava verificando la rimozione di protuberanze aerodimaniche dai bracci per i cavi e l'alimentazione all'esterno del serbatoio esterno.\nOpinioni sul riscaldamento globale.\nIn una intervista con Steve Inskeep della National Public radio il 31 maggio 2007, Griffin ha affermato:\nIllustri climatologi hanno commentato queste affermazioni come un segno di ignoranza. In particolare James Hansen del gruppo NASA sul cambiamento climatico ha affermato che i commenti di Griffin dimostrano \"arroganza ed ignoranza\", poich\u00e9 milioni di persone saranno probabilmente colpite dal riscaldamento globale. Jerry Mahlman, uno scienziato del \"National Center for Atmospheric Research\" afferm\u00f2 che Griffin non aveva idea di cosa stava parlando, oppure \u00e8 un \"ideologo profondamente anti-riscaldamento globale\".\nIn un meeting a porte chiuse del 4 giugno 2007 al Jet Propulsion Laboratory, Griffin afferm\u00f2 che \"sfortunatamente, questo \u00e8 un problema molto pi\u00f9 politico che tecnico e sarebbe stato meglio per me starne fuori.\" \"Tutti quello che posso fare e scusarmi con tutti voi... Sono spiacente di aver causato una tale polemica su questo.\"\nTuttavia, Griffin non ritratt\u00f2 le sue affermazioni precedenti.\nCarriera.\nLa prima esperienza di Griffin fu la collaborazione all'APL nel progetto dei satelliti Delta 180 per la \"Strategic Defense Initiative Organization\". Dopo aver lasciato l'APL nel 1986, divenne ingegnere capo e in seguito amministratore associato per l'esplorazione al quartier generale NASA.\nNel 1993 Griffin scrisse una lettera critica sul processo di revisione del progetto della Stazione Spaziale Internazionale. Negli anni successivi divenne presidente e chief operating officer di \"In-Q-Tel\", una impresa non-profit fondata dalla CIA per identificare e investire in aziende che sviluppavano tecnologie d'avanguardia potenzialmente utili agli interessi di sicurezza nazionale. Griffin occup\u00f2 ruoli predominanti nella \"Orbital Sciences Corporation\" e ruoli tecnici al \"Jet Propulsion Laboratory\" della NASA e al \"Computer Science Corporation\".\nL'11 marzo 2005, il Presidente George H. W. Bush annunci\u00f2 la sua intenzione di nominare Griffin 11\u00b0 amministratore della NASA e venne confermato dal Senato il 13 aprile 2005.\nIstruzione.\nGriffin ha conseguito i seguenti titoli accademici:\ninoltre \u00e8 stato professore di vari corsi in progettazione di veicoli spaziali, matematica applicata, navigazione, dinamica dei fluidi, controllo dell'assetto di veicoli spaziali, astrodinamica e ingegneria aerospaziale. \u00c8 l'autore principale di pi\u00f9 di due dozzine di articoli scientifici e coautore assieme a James French del libro \"Space Vehicle Design.\" ISBN 1-56347-539-1. \u00c8 un istruttore di volo e pilota."}
{"id": "1627060", "revid": "132266", "url": "https://it.wikipedia.org/wiki?curid=1627060", "title": "Servizio militare di leva", "text": ""}
{"id": "1627061", "revid": "1305772", "url": "https://it.wikipedia.org/wiki?curid=1627061", "title": "Shake Your Bon-Bon", "text": "Shake Your Bon-Bon \u00e8 il terzo singolo estratto dall'album omonimo di Ricky Martin.\nIl video del singolo \u00e8 stato diretto da Wayne Isham, ed ha ottenuto una nomination come \"miglior video maschile\" all'MTV Video Music Award nel 2000, premio poi andato ad Eminem con \"The Real Slim Shady\".\nTracce.\nUK Promo Single\nUK-CD Single part.1\nUK-CD Single part.2\nUK 4 Track Remix Single"}
{"id": "1627062", "revid": "1852275", "url": "https://it.wikipedia.org/wiki?curid=1627062", "title": "Melendi", "text": "Biografia.\nNel 2001 si un\u00ec a un gruppo chiamato \"El bosque de Sherwood\" con cui poco dopo registr\u00f2 3 brani: \"Sin noticias de Holanda, El informe del forense e Vuelvo a traficar\".\nNel febbraio del 2003, pubblic\u00f2 il suo primo disco da solista, \"Sin noticias de Holanda\". In occasione della Vuelta a Espana del 2004, fu scelta la canzone \"Con la luna llena\" come inno ufficiale. Nel maggio dello stesso anno effettua un piccolo tour per la Spagna e vince un Disco d'Oro.\nNel 2005 pubblica il secondo album da solista, \"Que el cielo espere sentao\" e riceve 6 Dischi di Platino.\n\"Mientras no cueste trabajo\" viene pubblicato il 13 novembre 2006..\nAttualmente Melendi dirige lo studio di registrazione \"Blue Donkey Music\", di sua propriet\u00e0.\nNel 2008 \u00e8 uscito il primo single, intitolato \"Un violinista en tu tejado\" tratto dal nuovo album, \"Curiosa la cara de tu padre\".\nIl 17 marzo 2009, in contemporanea con l'inizio del suo nuovo tour, \u00e8 stato pubblicato un doppio CD, \"A\u00fan m\u00e1s curiosa la cara de tu padre\", che include l'ultimo album pi\u00f9 un CD extra con alcuni inediti."}
{"id": "1627067", "revid": "1005847", "url": "https://it.wikipedia.org/wiki?curid=1627067", "title": "Provincia di San Miguel", "text": "La provincia di San Miguel \u00e8 una delle 13 province della regione di Cajamarca nel Per\u00f9.\nCapoluogo e data di fondazione.\nIl capoluogo \u00e8 San Miguel de Pallaques.\nLa provincia \u00e8 stata istituita il 29 settembre 1964.\nSindaco (\"alcalde\") : Guillermo Espinoza Rodas\nProvincie confinanti.\nConfina a nord con la provincia di Santa Cruz e con la provincia di Hualgayoc; a est con la provincia di San Pablo; a sud con la provincia di Contumaz\u00e1 e a ovest con la regione di La Libertad e con la regione di Lambayeque.\nGeografia antropica.\nSuddivisioni amministrative.\n\u00c8 divisa in 13 distretti:"}
{"id": "1627080", "revid": "254059", "url": "https://it.wikipedia.org/wiki?curid=1627080", "title": "Valle dell'Orsa", "text": "La valle dell'Orsa, conosciuta anche come \"valle di Novezza\" o \"Novezzina\", \u00e8 la pi\u00f9 grande valle per lunghezza del gruppo del monte Baldo e lo attraversa tra la cresta principale e quella che si affaccia sulla Vallagarina, quasi interamente occupata dal territorio del comune di Ferrara di Monte Baldo.\nMorfologia.\nLa valle ha una morfologia particolare: parte presso Brentino Belluno come uno stretto e ripido vajo, assume i caratteri di una valle fluviale da Spiazzi fino a Cambrigar dove si fonde con la val Fredda, sua laterale, e diventa una larga valle coperta da pascoli, infine termina sopra Novezza con il passo Cavallo (o Cavallo di Novezza) a 1582\u00a0m.\nIdrologia.\nDopo il paese di Fraine il torrente Orsa si getta a capofitto nel canyon omonimo che lo porta a Spiazzi, la zona \u00e8 molto adatta per il canyoning.\nL'alta valle dell'Orsa \u00e8 ricchissima di torrenti, alimentati da 2 sorgenti (Paloni e val Fredda) che danno vita a 2 torrentelli che confluiscono presso Ferrara in quello principale. Quest'ultimo \u00e8 alimentato dal nevaio del Sanna vicino alle cime, unico nevaio a guardare la Vallagarina e che non \u00e8 di tipo pirenaico.\nClima.\nLa valle presenta un clima alpino che nella parte sud \u00e8 ulteriormente favorito dalla poca esposizione solare. La temperatura media a Ferrara di Monte Baldo \u00e8 di 9 gradi, mentre nella zona alta scende a 5\u00b0. Le precipitazioni, abbondanti soprattutto d'estate, alimentano le numerose sorgenti.\nAbitati.\nLa valle presenta numerosi centri abitati, a partire dai piccoli paesi di Fraine Basse e Alte (881\u00a0\u2013 894\u00a0m), poi Ferrara di Monte Baldo (896\u00a0m), Cambrigar (1021\u00a0m), Alpino (1098\u00a0m), Novezzina (1235\u00a0m), Novezza (1480\u00a0m) ed altri centri abitati in Val Fredda."}
{"id": "1627083", "revid": "329581", "url": "https://it.wikipedia.org/wiki?curid=1627083", "title": "East Moline", "text": "East Moline \u00e8 un comune degli Stati Uniti d'America, nella contea di Rock Island, nell'Illinois nord-occidentale, al confine con l'Iowa e sulle rive del Mississippi.\nHa avuto grande importanza nello sviluppo industriale americano. Sede della John Deere (prestigiosa fabbrica di trattori) nonch\u00e9 patria natia dell'inventore dell'aratro autorivoltante in acciaio; fu il centro nevralgico della diffusione del trattore negli Stati Uniti del tardo XIX secolo."}
{"id": "1627085", "revid": "2166030", "url": "https://it.wikipedia.org/wiki?curid=1627085", "title": "Eric IV di Danimarca", "text": "Biografia.\nEra figlio di Valdemaro II di Danimarca e della moglie, la principessa Berengaria del Portogallo, fratello di Abele di Danimarca e di Cristoforo I di Danimarca; regn\u00f2 assieme al padre a partire dal 1232.\nIl suo breve regno fu caratterizzato da aspri conflitti e dalle guerre civili contro i fratelli. In particolare contro Abele, allora duca di Schleswig che sembrava mirare ad una posizione autonoma e che godeva dell'appoggio dei conti dell'Holstein. Dovette anche affrontare una rivolta contadina nella regione della Scania, scoppiata a causa delle alte tasse (fra le altre cose, la tassa sugli aratri); questo gli valse l'epiteto in lingua danese \"Plovpenning\". (\"plough\" significa aratro e e \"penning\" significa moneta, danaro), \nDopo una vittoria pagata a caro prezzo sul fratello Abele nel 1250, negozi\u00f2 con questi una tregua; venne imprigionato di l\u00ec a poco dal fratello ed assassinato. Venne fatto decapitare, e il cadavere venne buttato in mare. La sorte tragica del re venne ripresa dal poeta danese Adam Ohlenschlager per un dramma, Enrico ed Abele del 1820. \nDiscendenza.\nEric si spos\u00f2 con Jutta di Sassonia ed ebbero solo figlie femmine che raggiunsero l'et\u00e0 adulta:\nCulto.\n e molte confraternite sorsero in suo onore e col suo nome. \nLa sua festa si celebra il 10 agosto."}
{"id": "1627089", "revid": "40858", "url": "https://it.wikipedia.org/wiki?curid=1627089", "title": "Garbage collector", "text": ""}
{"id": "1627095", "revid": "1305772", "url": "https://it.wikipedia.org/wiki?curid=1627095", "title": "Private Emotion", "text": "Private Emotion \u00e8 un brano pop inizialmente scritto da Eric Bazilian e Rob Hyman\ndel gruppo statunitense The Hooters, che la registrarono nel 1993 per il loro album \"Out of Body\".\nNel 1999 del brano ne venne fatta una cover da Ricky Martin per il suo album omonimo. \u00c8 stata commercializzata come singolo nel 2000 e vede la collaborazione della cantante svedese Meja.\nIn questa nuova versione \"Private Emotion\", riesce ad ottenere molta pi\u00f9 popolarit\u00e0 che nella versione originale, pur non essendo il maggior successo di Martin.\nTracce.\nFrench CD Single\nUK Promo CD\nUK-CD Single part.1\nUK-CD Single part.2\nEuro Single part.2"}
{"id": "1627113", "revid": "1543377", "url": "https://it.wikipedia.org/wiki?curid=1627113", "title": "Battaglia di Rignano", "text": "La Battaglia di Rignano fu la seconda grande sconfitta di Ruggero II di Sicilia e, come la prima nella Battaglia di Nocera, anch'essa venne per mano di Rainulfo di Alife brillante cavaliere normanno.\nMa la situazione dei due contendenti era diversa.\nA Nocera, il 24 luglio 1132, Rainulfo era alleato di Roberto II di Capua e Sergio VII di Napoli ed era un conte ribelle che combatteva contro il re di Sicilia.\nAllo scontro del 29 ottobre 1137 Rainulfo si present\u00f2 come duca di Puglia di recente nomina, aveva un contingente di 800 soldati tedeschi prestati dall'imperatore Lotario II e le milizie marittime pugliesi, mentre il suo ex alleato Sergio era passato dalla parte di Ruggero.\nNel 1134, Ruggero aveva nominato il maggiore tra i suoi figli legittimi, Ruggero, duca di Puglia.\nCon la riconquista del 1137 l'imperatore ed il Papa Innocenzo II elevarono congiuntamente Rainulfo al titolo ducale, in diretta opposizione sia al re Ruggero che al giovane duca Ruggero, suo figlio.\nRainulfo aveva radunato 800 dei suoi cavalieri oltre al contingente tedesco, ed aveva fanteria in proporzione.\nEgli non cercava lo scontro ma Ruggero e suo figlio, con il recentemente sottomesso Sergio, non erano dello stesso avviso. Nonostante il tentativo di mediazione di Bernardo di Chiaravalle, Re Ruggero decise di attaccare a Rignano, il \"Balcone delle Puglie\", dove le pendici del Gargano scendono ripide sul Tavoliere delle Puglie.\nLo scontro inizi\u00f2 con il giovane Ruggero che attaccava con successo spingendo l'esercito di Rainulfo indietro lungo la strada per Siponto.\nA questo punto il re si un\u00ec alla mischia ma, per ragioni sconosciute, la sua carica fu completamente respinta, dovette fuggire e presto l'esercito reale fu in piena ritirata.\nSebbene entrambi i Ruggeri sopravvissero, rifugiandosi a Salerno, Sergio per\u00ec sul campo e le pretese di Rainulfo al ducato furono vendicate.\nLa Battaglia di Rignano, come quella di Nocera, ebbe scarse conseguenze perch\u00e9 le citt\u00e0 della Campania non si rivoltarono come ci si aspettava.\nLa controffensiva regia caus\u00f2 il grave saccheggio di Alife e Telese, ma le principali citt\u00e0 della Puglia in mano a Rainulfo (Troia, Melfi, Canosa e Bari), non subirono alcun danno.\nPur trattandosi di una sconfitta, la Battaglia di Rignano ebbe un effetto positivo per Ruggero: poich\u00e9 il duca Sergio era morto senza eredi e l'aristocrazia Napoletana non riusc\u00ec ad accordarsi su chi sostenere per la successione, Ruggero pot\u00e9 stabilire un controllo diretto sul Ducato di Napoli, nominando il suo figlio Alfonso come nuovo duca.\nSolo dopo la morte di Rainulfo il 30 aprile 1139, Ruggero pot\u00e9 conquistare l'intera Italia Meridionale."}
{"id": "1627118", "revid": "125242806", "url": "https://it.wikipedia.org/wiki?curid=1627118", "title": "Club Sport Cartagin\u00e9s", "text": "Il Club Sport Cartagin\u00e9s Sociedad An\u00f3nima Deportiva (Club Sport Cartagin\u00e9s) \u00e8 una societ\u00e0 calcistica costaricana fondata il 1\u00ba luglio 1906. la squadra gioca la stagione 2008-2009 della Primera Divisi\u00f3n de Costa Rica. La sua sede \u00e8 l'Estadio Jos\u00e9 Rafael Fello Meza, i colori della squadra sono il bianco e l'azzurro, popolarmente conosciuti come \"los de la Vieja Metr\u00f3poli\".\nStoria.\nLa notte del 1\u00ba luglio 1906 si registr\u00f2 nei verbali la nascita del Club Sport Cartagin\u00e9s.\nLa fondazione del Club fu iniziativa del cittadino canadese Willie Pirie, un giovane tra i 19 e i 20 anni che arriv\u00f2 a Cartago agli inizi del 1906. Pirie fu fondatore, giocatore e primo presidente dell'istituzione.\nOrganico.\nRosa.\n\"Aggiornata al 1\u00ba luglio 2019.\""}
{"id": "1627121", "revid": "547034", "url": "https://it.wikipedia.org/wiki?curid=1627121", "title": "Giambattista Sangiorgio", "text": "Pittore e scultore-decoratore oper\u00f2 nelle province di Catania e Messina.\nEsegu\u00ec molte opere di carattere religioso soprattutto per conto dell'Ordine dei Frati Minori. Tra le opere principali: la decorazione della cantoria dell'organo della Cattedrale di Catania progettata da Salvatore Sciuto Patti, la decorazione della cantoria dell'organo della Chiesa di S. Francesco all'Immacolata sempre a Catania, gli affreschi, le statue e i lavori di ebanisteria presso la Villa Colantoni di Messina (nonostante fosse stata vincolata con D. A. n. 5544/1998 fu demolita nello stesso anno), l'altare maggiore della Chiesa del Convento di S. Antonio a Barcellona Pozzo di Gotto, demolito negli anni '80. Sua anche la monumentale statua del Cristo risorto della chiesa madre di Biancavilla, protagonista, la domenica di Pasqua, della suggestiva e spettacolare manifestazione religiosa \"A Paci\", l'incontro fra Ges\u00f9 risorto e la Madonna, simbolo della riconciliazione fra l'uomo e Dio (https://www.youtube.com/watch?v=5D1Xip4CGt0&amp;feature=youtu.be di Antonio Alessandro Marino Zappal\u00e0)."}
{"id": "1627123", "revid": "116279764", "url": "https://it.wikipedia.org/wiki?curid=1627123", "title": "Cromatografia di ripartizione", "text": "Si parla di cromatografia di ripartizione quando la fase stazionaria \u00e8 un liquido che impregna un solido granulare inerte, in cui le sostanze da separare si solubilizzano.\nDurante l'eluizione le molecole delle sostanze si dispongono (ripartiscono) dinamicamente tra le due fasi a seconda della loro affinit\u00e0 in esse. Scontato ma importante, le fasi (stazionaria e mobile) devono essere immiscibili fra loro.\nLe due tecniche che ad oggi sfruttano il principio della ripartizione sono la gascromatografia e la cromatografia liquida ad alta prestazione (HPLC).\nIl fenomeno della ripartizione viene sfruttato per la separazione in colonna degli analiti, che a seconda delle caratteristiche chimico fisiche si legheranno pi\u00f9 o meno stabilmente alla fase stazionaria e quindi avranno diverso tempo di ritenzione.\nFase stazionaria.\nGli analiti che attraversano la colonna, trasportati dal gas o dal solvente devono essere \"catturati\" dal materiale di riempimento che costituisce la fase stazionaria. Un tempo le fasi stazionarie erano costituite da materiali organici specifici. Al giorno d'oggi le fasi stazionarie sono costituite da un solido inerte al quale viene fissato stabilmente un liquido organico specifico, che costituisce la \"vera\" fase nella quale avviene la ripartizione degli analiti. Questa tecnica si \u00e8 dimostrata negli anni molto efficace, sia per la possibilit\u00e0 di preparare fasi stazionarie molto specifiche sia per la semplice rigenerazione delle colonne.\nRipartizione.\nIl gas o il solvente che trasporta l'eluito passando nella colonna (che nel caso del gascromatografia pu\u00f2 raggiungere lunghezze di 60 m, essendo opportunamente avvolta a spirale) mette in contatto gli analiti con la fase stazionaria, nella quale a seconda delle caratteristiche chimico fisiche (affinit\u00e0, polarit\u00e0, peso molecolare) si scioglier\u00e0 pi\u00f9 o meno bene. \nLa concentrazione di una sostanza ripartita tra due diverse fasi liquide obbedisce alla legge di Nernst, che stabilisce che il rapporto tra le concentrazioni del soluto nelle due fasi a contatto fra loro \u00e8 una costante a temperatura costante per un dato soluto:\n\"K\" rappresenta il coefficiente di ripartizione.\nGli analiti che hanno peggiore affinit\u00e0 saranno i primi ad abbandonare la colonna e quindi raggiungere il rivelatore. Man mano che procede l'analisi si pu\u00f2 intervenire sulle condizioni per modificare la ripartizione.\nAnalisi programmata e gradiente.\nNel caso in cui le sostanze da separare abbiano punto di ebollizione (GC) o polarit\u00e0 (LC) molto simili la tecnica isoterma o isocratica non riuscirebbe a separare efficacemente gli analiti. In questo caso si sfrutta la diversa volatilit\u00e0 o la diversa solubilit\u00e0 in un solvente per rimuovere efficacemente gli analiti dalla fase stazionaria. Nel caso della gascromatografia si pu\u00f2 programmare una serie di rampe di temperatura alla quale viene sottoposta la colonna, e l'analisi viene definita programmata. In HPLC si varia in modo continuo la composizione del solvente, seguendo il potere eluotropo della fase mobile: in fase diretta verr\u00e0 aumentata via via la polarit\u00e0, mentre in fase inversa verr\u00e0 via via dimnuita."}
{"id": "1627127", "revid": "76652", "url": "https://it.wikipedia.org/wiki?curid=1627127", "title": "Baruj Benacerraf", "text": "Vinse il premio Nobel per la medicina nel 1980, insieme a Jean Dausset e George Davis Snell, per la scoperta del complesso maggiore di istocompatibilit\u00e0"}
{"id": "1627130", "revid": "1305772", "url": "https://it.wikipedia.org/wiki?curid=1627130", "title": "Imabikis\u014d", "text": "Imabikis\u014d (\u5fcc\u706b\u8d77\u8349, Imabikis\u014d?) \u00e8 un videogioco a romanzo visivo sviluppato da Chunsoft inizialmente per PlayStation 3 e in seguito anche per Nintendo Wii. \u00c8 stato il primo gioco a romanzo visivo pubblicato su console di settima generazione.\nIl gioco consiste in gran parte di immagini statiche di fotografie, anche se ci sono momenti di azioni e paure. \"Imabikis\u014d\" \u00e8 stato distribuito esclusivamente in Giappone."}
{"id": "1627133", "revid": "405275", "url": "https://it.wikipedia.org/wiki?curid=1627133", "title": "Neo (personaggio)", "text": "Neo, precedentemente noto come Thomas A. Anderson, \u00e8 il protagonista della serie di \"Matrix\". \u00c8 interpretato da Keanu Reeves. \"Neo\" \u00e8 l'anagramma sia della parola \"one\" (in inglese, \"prescelto\") che di \"eon\" (in inglese, \"eone\").\nBiografia del personaggio.\nConcetto.\nGli allora fratelli Wachowski hanno dichiarato di aver pensato subito a Brandon Lee come possibile interprete di Neo, ruolo poi andato a Keanu Reeves a causa della morte di Brandon e delle rinunce di altri attori. Infatti il ruolo di Neo era stato in seguito offerto a Johnny Depp e Will Smith, che rifiut\u00f2 perch\u00e9 a suo dire non capiva il senso del film; tuttavia ha anche dichiarato di non essersi pentito di aver rifiutato la parte in quanto Keanu Reeves ha recitato perfettamente il ruolo di Neo. Per \"motivi di famiglia\", anche Nicolas Cage fu costretto a rinunciare al ruolo. La rivista Empire ha posizionato Neo al 68\u00ba posto nella lista dei \"100 pi\u00f9 grandi personaggi del cinema\".\nStoria.\nThomas A. Anderson \u00e8 impiegato alla MetaCortex, un'azienda di software, ed \u00e8 noto per essere un uomo altruista e rispettoso della legge. In realt\u00e0 Anderson ha una seconda vita: usando le sue abilit\u00e0 di programmatore fuori lavoro, ha venduto software illegali a hacker e ad altri criminali. Durante queste attivit\u00e0 segrete \u00e8 conosciuto con il nome di Neo.\nThomas A. Anderson viene chiamato sempre con il nomignolo da hacker dal punto in cui viene liberato dal mondo fasullo di Matrix da Morpheus, tranne che dallo spietato Agente Smith, il quale lo chiama e lo chiamer\u00e0 ogni volta \"Signor Anderson\". In seguito alla sua morte virtuale, e al suo risveglio nel vero mondo, viene a conoscenza di essere l'Eletto, colui che salver\u00e0 il genere umano dalla schiavit\u00f9 delle macchine.\n\u00c8 legato sentimentalmente a Trinity, anche lei dell'equipaggio della Nabucodonosor, l'hovercraft di Morpheus. Il suo acerrimo nemico \u00e8 l'Agente Smith, insieme a tutti coloro che ostacolano la liberazione della specie umana.\nNeo sembra morire, distruggendo Smith assieme a lui, nel finale di \"Matrix Revolutions\", dopo aver trovato un compromesso per concedere una tregua alla guerra fra uomini e macchine, anche se le parole finali dell'Oracolo, dopo aver incontrato l'Architetto, fanno pensare che possa essere sopravvissuto e un giorno ritorner\u00e0.\nPoteri e abilit\u00e0.\nAll'interno di Matrix Neo \u00e8 in possesso di forza, agilit\u00e0 a velocit\u00e0 sovrumane, abbastanza da permettergli di eliminare facilmente pi\u00f9 Agenti contemporaneamente.\nNeo ha sempre avuto capacit\u00e0 particolari che lo distinguevano dagli altri soldati di Morpheus. Anche prima di diventare l'Eletto ha mostrato questa particolarit\u00e0: era quasi capace di schivare pallottole, riusciva a tenere testa ad un Agente come Smith e fu il primo allievo capace di battere il capitano Morpheus durante l'addestramento.\nDurante la conclusione del primo \"Matrix\" e per tutti i sequel, Neo acquisisce poteri come volare, vedere il codice di Matrix direttamente dal mondo virtuale, capacit\u00e0 fisiche ancora maggiori che gli permettono di superare qualunque avversario, compresi gli Agenti di seconda generazione, e manipolare parzialmente la realt\u00e0 virtuale (potere usato per salvare dalla morte Trinity). Neo possiede inoltre capacit\u00e0 telecinetiche quasi illimitate con cui \u00e8 in grado di fermare pallottole a mezz'aria e far levitare gli oggetti. Ha anche dimostrato di essere quasi invulnerabile: \u00e8 riuscito a bloccare il fendente di una spada con una mano, ricevendo soltanto un taglietto di lieve entit\u00e0.\nAlla fine di Matrix Reloaded dimostra di poter usare alcune capacit\u00e0 dell'eletto anche al di fuori di Matrix. L'Oracolo conferma ci\u00f2 in Matrix Revolutions: Neo pu\u00f2 fermare o far esplodere le Sentinelle (anche in gran numero), e anche quando a causa di Bane (in realt\u00e0 l'Agente Smith che ha \"sovrascritto\" la sua mente in uno dei ribelli di Zion) rimane cieco, scopre di poter vedere gli impulsi energetici e il calore, come se stesse \"leggendo\" il codice dell'universo come se fosse il codice di Matrix. Neo fu, con l'aiuto di Trinity, il primo essere umano a uscire vivo da uno scontro con un Agente.\nNeo \u00e8 esperto in diversi tipi di arti marziali (Wushu, Shaolinquan, Kenp\u014d, Jujitsu, Karate, Escrima e Taekwondo) impiantate nel suo cervello grazie ad un macchinario della nave Nabucodonosor, ed \u00e8 incredibilmente abile anche con le armi bianche e da fuoco."}
{"id": "1627148", "revid": "1456895", "url": "https://it.wikipedia.org/wiki?curid=1627148", "title": "Morpheus (personaggio)", "text": "Morpheus \u00e8 uno dei protagonisti della serie \"Matrix\". Nei primi tre film \u00e8 interpretato da Laurence Fishburne, mentre nel quarto film \"Matrix Resurrections\" \u00e8 interpretato da Yahya Abdul-Mateen II.\nBiografia del personaggio.\nMorpheus \u00e8 un capitano della citt\u00e0 di Zion, a cui \u00e8 stata assegnato l'hovercraft Nabucodonosor, una delle navi pi\u00f9 armate che dispone dell'IEM, ovvero un'arma a impulsi elettromagnetici, capace di mettere fuori uso qualsiasi apparecchiatura elettronica contro cui venga puntata.\nDopo che l'Oracolo gli predice che avrebbe trovato l\"'Eletto\", Morpheus dedica la sua vita a questo scopo, liberando Neo.\nHa un carattere paterno verso i suoi allievi e non esita a sacrificarsi per una buona causa, come la fine della guerra. Per questo \u00e8 amato dal suo equipaggio e dalla popolazione di Zion, anche se non mancano le persone che lo considerano un visionario, come il comandante Lock.\nIn \"Matrix\" viene salvato da morte certa grazie all'intervento di Neo e Trinity.\nPoteri e abilit\u00e0.\nNella realt\u00e0 virtuale Morpheus dimostra capacit\u00e0 sovrumane come maggiore forza (che gli permette di spezzare delle manette) e maggiori riflessi che gli permettono di affrontare i programmi del Merovingio. Non \u00e8 cos\u00ec abile per\u00f2 da poter affrontare un Agente; \u00e8 esperto di arti marziali e uso delle armi da fuoco. Dopo Neo \u00e8 il miglior guerriero della Nabucodonosor."}
{"id": "1627151", "revid": "1543377", "url": "https://it.wikipedia.org/wiki?curid=1627151", "title": "Ochotnyj Rjad", "text": "Ochotnyj Rjad (), \"Via della Caccia\", \u00e8 una stazione della Metropolitana di Mosca, posta sulla Linea Sokol'ni\u010deskaja. \u00c8 situata nel centro di Mosca, presso il Cremlino.\nOchotnyj Rjad si trova sotto il luogo in cui originariamente sorgevano le paludi del fiume Neglinnaja. In seguito, furono erette in questo sito due antiche chiese, i cui cimiteri furono rimossi per poter costruire la stazione.\nLa costruzione di Ochotnyj Rjad present\u00f2 una serie di sfide ingegneristiche. Il compito di costruire una stazione della metropolitana nello stretto spazio tra due grandi edifici (Hotel Moskva, e l'attuale Duma di Stato), a una profondit\u00e0 di soli 8 metri senza danneggiarne le fondamenta, fu ulteriormente complicato dalle difficolt\u00e0 offerte dal suolo, tra cui numerosi canali sotterranei. La stazione fu costruita utilizzando il cosiddetto \"metodo tedesco\", secondo il quale le mura della stazione furono costruite sopra il livello del suolo e poi calate fino al luogo della costruzione.\nLa stazione era stata progettata inizialmente con un design simile alla Metropolitana di Londra, cio\u00e8 a doppia volta, ma in seguito Lazar Kaganovich, che ebbe l'incarico del progetto della metropolitana all'epoca, insistette affinch\u00e9 la stazione fosse costruita con un design a tre arcate. Uno dei gravi problemi emersi nella costruzione fu la grande quantit\u00e0 di pioggia che penetr\u00f2 nel terreno e che inond\u00f2 la stazione; sebbene nessuno fosse stato ferito nel disastro, la costruzione dovette essere fermata per riparare il danno.\nLa fermata apr\u00ec insieme alle altre prime stazioni della linea il 15 maggio 1935. Gli architetti, Yuri Revkovskiy, N.Borov, e G.Zamskoi, impiegarono un marmo italiano per le rifiniture dei piloni, e questo risulta essere l'unico caso in cui nella metropolitana di Mosca si utilizz\u00f2 un materiale d'importazione. Le mura furono ricoperte con piastrelle in ceramica; le rifiniture della stazione, che richiesero l'installazione di pi\u00f9 di 3.000 m\u00b2 di marmo, 20.000\u00a0m\u00b2 di cartongesso e migliaia di metri quadrati di piastrelle, oltre a moltissime fonti di luce, furono completate in sole due settimane.\nQuando fu completata Teatralnaja nel 1944, fu collegata a Ochotnyj Rjad con nuovi ascensori al centro della banchina. Questa operazione necessit\u00f2 la rimozione delle lampade originali della stazione, che furono sostituite da infissi sferici appesi al soffitto. Un secondo corridoio di passaggio fu aperto nel 1974, per alleviare la congestione della stazione. Nel 2004 Ochotnyj Rjad \u00e8 stata sottoposta a un grande rinnovamento, che ha incluso la sostituzione degli elementi di illuminazione e la ritinteggiatura del cartongesso, da beige a bianco.\nLa stazione \u00e8 fornita di due ingressi, ai due capi della fermata. Quello meridionale era situato al piano terra del Hotel Moskva, mentre quello settentrionale, condiviso con Teatralnaja, \u00e8 all'interno di un edificio nell'angolo nord-orientale delle vie Tverskaja e Ochotnyj Rjad. La facciata di questo edificio fu ridisegnata da Dmitry \u010ce\u010dulin e originariamente presentava sculture di atleti, modellate secondo le fattezze degli artisti del Circo di Mosca. Durante la costruzione degli ingressi, gli ordini del comitato del partito di Mosca proibirono il blocco della circolazione stradale, pertanto sui luoghi degli scavi dovettero essere costruiti ponti \"americani\".\nA Ochotnyj Rjad \u00e8 stato cambiato diverse volte il nome, pi\u00f9 volte che ad ogni altra stazione; in origine doveva essere chiamata Ochotnoryadskaja, invece fu aperta col nome di Ochotnyj Rjad. In onore di Lazar Kaganovich fu poi denominata Imeni Kaganovicha nei periodo dal 25 novembre 1955 al 1957, quando fu reistituito il nome originale. Il nome fu ancora cambiato il 30 novembre 1961 in Prospekt Marksa (la stazione contiene ancora un ritratto a mosaico di Karl Marx). Infine, il 5 giugno 1990 fu riportata al nome originario.\nNella stazione di Ochotnyj Rjad transitano quotidianamente in media 42.110 passeggeri (dagli ingressi della stazione), mentre da Teatralnaja vi entrano circa 241.000 utenti.\nInterscambi.\nOchotnyj Rjad \u00e8 collegata alla stazione Teatral'naja della Linea Zamoskvoreckaja. I passeggeri possono anche effettuare il trasbordo a Plo\u0161\u010dad' Revoljucii sulla Linea Arbatsko-Pokrovskaja attraverso Teatral'naja (Ochotnyj Rjad e Plo\u0161\u010dad'Revoljucii non sono direttamente collegate l'una con l'altra)."}
{"id": "1627158", "revid": "187795", "url": "https://it.wikipedia.org/wiki?curid=1627158", "title": "C.S. Cartagin\u00e9s", "text": ""}
{"id": "1627161", "revid": "187795", "url": "https://it.wikipedia.org/wiki?curid=1627161", "title": "CS Cartagin\u00e9s", "text": ""}
{"id": "1627163", "revid": "187795", "url": "https://it.wikipedia.org/wiki?curid=1627163", "title": "C.S. Cartagines", "text": ""}
{"id": "1627164", "revid": "187795", "url": "https://it.wikipedia.org/wiki?curid=1627164", "title": "CS Cartagines", "text": ""}
{"id": "1627165", "revid": "1921292", "url": "https://it.wikipedia.org/wiki?curid=1627165", "title": "XVIII Congresso della Democrazia Cristiana", "text": "Il XVIII Congresso della Democrazia Cristiana si svolse il 17 febbraio 1989 al PalaLottomatica di Roma.\nVi parteciparono un milione e iscritti alla Democrazia Cristiana provenienti da tutta Italia per chiedere ai dirigenti di discutere e regolare le questioni che riguardavano la vita del partito.\nIl congresso sanc\u00ec un cambio di alleanze tra le correnti interne, che mise il segretario Ciriaco De Mita in minoranza. Si rivel\u00f2 decisiva la convergenza tra la corrente di Arnaldo Forlani e i dorotei (guidati da Antonio Gava), che insieme composero la nuova corrente moderata di \u201cAzione Popolare\u201d.\nTra i motivi dell'avvicendamento alla segreteria vi fu il doppio incarico di De Mita, che oltre ad essere il segretario del partito era anche presidente del consiglio. De Mita, messo in minoranza, lasci\u00f2 la segreteria del partito ad Arnaldo Forlani.\nLa Democrazia Cristiana in Italia.\nLa DC si present\u00f2 alle assise con la potenza consueta, rinfrancata dopo la magra elettorale del 1983 dai risultati delle votazioni del 1987. Forte, perch\u00e9 tornata a guidare il governo dopo la parentesi laica; trionfa, tanto da spadroneggiare in Italia detenendo il controllo di dieci regioni (e la maggioranza in altre 5), della met\u00e0 dei comuni, di tre quarti delle province, del 27% delle aziende municipalizzate italiane; rinvigorita, in virt\u00f9 del 33,6% di preferenze guadagnate al Senato e del 34,3 alla Camera.\nLa situazione interna della DC.\nLa Democrazia Cristiana si present\u00f2 al PalaLottomatica con un organigramma definito dal diciassettesimo congresso (1986). In quel congresso Ciriaco De Mita era riuscito a guadagnare l'appoggio di Giulio Andreotti e Antonio Gava e a garantirsi, di conseguenza, una maggioranza inattaccabile. Arnaldo Forlani era stato eletto presidente del partito.\nLa situazione governativa della DC.\nNel 1985 la Democrazia Cristiana ottenne la Presidenza della Repubblica con Francesco Cossiga e la carica di Presidente del Consiglio con Ciriaco De Mita. Il Presidente del Senato era il repubblicano Giovanni Spadolini, mentre a Palazzo Montecitorio sedeva per il decimo anno consecutivo Nilde Iotti del Partito Comunista Italiano.\nNel Governo De Mita, insediatosi nell'aprile 1988, alla Democrazia Cristiana furono assegnati, oltre alla Presidenza del Consiglio, ministeri chiave come quello dell'interno (Antonio Gava), quello degli esteri (Giulio Andreotti), delle finanze (Emilio Colombo), del bilancio (Amintore Fanfani) e della pubblica istruzione (Giovanni Galloni).\nIl congresso.\nI protagonisti del congresso del 1989 furono i leader delle correnti principali della DC: Ciriaco De Mita da Avellino, Antonio Gava da Napoli, Arnaldo Forlani da Pesaro, Giulio Andreotti fra Roma e la Sicilia.\nGava e Forlani guidarono \u201cAzione Popolare\u201d che alla vigilia cont\u00f2 il 35,7% dei voti congressuali.\nDe Mita fu messo a capo della \u201cSinistra\u201d del partito e raggranell\u00f2 il 35,4 dei consensi.\nGli \"andreottiani\" valsero il 18,4% delle forze.\nA completare il quadro, i \"fanfaniani\" al 3,2% e \"Forze nuove\" \u2013 legata a Carlo Donat-Cattin \u2013 che si assest\u00f2 al 6,3%.\nMino Martinazzoli, che avrebbe potuto essere il candidato della sinistra DC alla segreteria, in un suo memorabile intervento, cui fanno seguito oltre 20 minuti di applausi, annuncia tuttavia il proprio sostegno alla candidatura unitaria di Arnaldo Forlani."}
{"id": "1627168", "revid": "1851848", "url": "https://it.wikipedia.org/wiki?curid=1627168", "title": "Natale Nobili", "text": "Biografia.\nStudente di medicina, intraprese l'attivit\u00e0 di calciatore a livello dilettantistico giocando col Corbetta, in IV Serie. Durante una partita della sua squadra, nel 1957, fu notato dall'allenatore della Novese Luigi Vitto, che volle segnalarlo all'osservatore dell'Alessandria Andrea Viviano; la societ\u00e0 grigia lo acquist\u00f2 per 5 milioni, anticipando il .\nGioc\u00f2 in Serie A e B per diverse stagioni, per poi stabilirsi definitivamente ad Alessandria, dove spos\u00f2 una ragazza del luogo e gest\u00ec un'azienda di confezioni. Parallelamente all'attivit\u00e0 imprenditoriale, dopo l'abbandono del calcio giocato, allen\u00f2 diverse squadre nelle serie dilettantistiche.\nCaratteristiche tecniche.\nGiocatore.\nIl giornalista Ugo Boccassi lo inser\u00ec nel novero dei portieri dell'Alessandria anni Sessanta, definiti non \u00ab\"dei fuoriclasse\"\u00bb, ma \u00ab\"elementi di sicuro rendimento\"\u00bb; lo descrisse caratterialmente \u00ab\"nervoso\"\u00bb, ricordandolo \u00ab\"acrobatico nelle uscite\"\u00bb e \u00ab\"temuto dagli attaccanti per il suo fisico imponente\"\u00bb; secondo Marcello Marcellini, pur avendo il potenziale per giocare ad alti livelli, la sua carriera fu condizionata da un infortunio ad un ginocchio.\nCarriera.\nGiocatore.\nIl passaggio dalla IV Serie alla A.\nSi fece notare nel corso della stagione 1956-1957 col Corbetta, in IV Serie. Venne acquistato dall'Alessandria, neopromossa in Serie A nel 1957-1958; partito come terzo portiere, si ritrov\u00f2 titolare alla terza giornata, a causa di un infortunio occorso al titolare Ideo Stefani e dell'indisponibilit\u00e0 del secondo Pacifico Cuman, trattenuto a Bologna da doveri di leva. Debutt\u00f2 nella gara contro i campioni uscenti del Milan, il 22 settembre 1957; la gara si concluse 0-0, e Nobili ricevette i complimenti dell'allenatore rossonero Giuseppe Viani.\nStimato dall'allenatore grigio Franco Pedroni, inizi\u00f2 a venire schierato con regolarit\u00e0 e \u00ab\"seppe mettersi in luce nell'Alessandria come un portiere di grande avvenire e di sicuro rendimento\"\u00bb. Durante la gara di San Siro del 9 febbraio 1958, ancora contro il Milan, pat\u00ec un grave infortunio al ginocchio che lo costrinse a chiudere anticipatamente la stagione e ad un lungo periodo di convalescenza.\nLe esperienze successive.\nNella stagione 1958-1959 venne ingaggiato dall'Inter come terzo portiere; fu schierato unicamente in due gare di Coppa delle Fiere contro il Lione. Acquistato dalla per sette milioni di lire, torn\u00f2 a giocare in Serie A il 20 settembre 1959 (Napoli-SPAL 0-3), a un anno e mezzo dall'incidente al ginocchio. Alternandosi a Lidio Maietti concorse alla conquista del quinto posto, miglior piazzamento in assoluto della squadra ferrarese nella massima categoria.\nNel 1960 rifiut\u00f2 il trasferimento al , preferendo far ritorno in Piemonte per motivi familiari e di lavoro; accett\u00f2 dunque la chiamata di Pedroni, diventato allenatore della Pro Vercelli, e difese la porta dei bianchi per due stagioni, per poi tornare ad Alessandria, in Serie B, nel 1962, quando sembrava ormai intenzionato ad abbandonare il calcio.\nAl 37' della prima gara di campionato contro la Lazio, Nobili si scontr\u00f2 in area con l'attaccante biancoceleste Bernasconi; l'arbitro assegn\u00f2 il calcio di rigore mentre il portiere rimase a terra, privo di sensi, per diversi minuti. Ripresosi, par\u00f2 la massima punizione a Longoni. Milit\u00f2 tra i grigi per altre quattro stagioni, sempre tra i cadetti, giocando titolare in 148 gare su 152 e offrendo buone prestazioni, che gli valsero anche una convocazione nella Nazionale di Serie B nel 1963. Chiuse la carriera al Livorno, come riserva, nella stagione 1966-1967.\nHa totalizzato complessivamente 37 presenze in Serie A e 149 in B.\nAllenatore.\nConsider\u00f2 la carriera di allenatore secondaria rispetto a quella d'industriale tessile, pur essendo ricordato per la \u00ab\"passionalit\u00e0\"\u00bb e per il \u00ab\"vivere spasmodicamente la partita\"\u00bb; dichiar\u00f2 in un'intervista a \"La Stampa\" nel 1979: \u00ab\"Per me l'attivit\u00e0 di allenatore \u00e8 concepita unicamente a livello di hobby. Conduco ad Alessandria con i miei familiari un'azienda di confezioni che m'impegna parecchio, ed \u00e8 per questo che ho sempre rinunciato alle offerte che mi sono giunte da importanti societ\u00e0\"\u00bb. Nella stessa occasione raccont\u00f2 di aver \u00ab\"esordito nel 1970 alla guida del Mortara che militava in Promozione\"\u00bb per passare poi alla Medese, con cui raggiunse la Quarta Serie partendo dalla Terza Categoria, e alla Caratese (secondo altre fonti l'esperienza coi rossoneri sarebbe iniziata nel 1969, e durata fino al 1974).\nAllen\u00f2 poi in Serie D la Vogherese e la Novese, nella stagione 1979-1980, subentrando a campionato in corso al dimissionario Piero Trapanelli, non riuscendo ad ottenere la salvezza. Allen\u00f2 poi per due positive stagioni la Pro Vercelli, guadagnando il consenso del pubblico e del presidente Celoria, ma dimettendosi poi al termine della stagione 1981-1982 per divergenze con altri componenti della societ\u00e0; allen\u00f2 infine il Borgomanero, per due campionati, venendo esonerato nell'aprile 1984 con la squadra destinata alla retrocessione."}
{"id": "1627175", "revid": "90104443", "url": "https://it.wikipedia.org/wiki?curid=1627175", "title": "Thread safety", "text": " \nIl concetto di thread safety (dall'inglese \"sicurezza dei thread\"), in programmazione, viene utilizzato, nell'ambito del multithreading, per indicare la caratteristica di una porzione di codice che si comporta in modo corretto nel caso di esecuzioni multiple da parte di pi\u00f9 thread. In particolare \u00e8 importante che i vari thread possano avere accesso alle stesse informazioni condivise, ma che queste siano accessibili solo da un thread alla volta.\nNel caso di un processo multithreaded, ovvero composto da pi\u00f9 thread simultanei che accedono virtualmente agli stessi dati, la struttura di controllo e l'ordine di accesso ai dati stessi non rispettano completamente la sequenzialit\u00e0 del testo del programma, e questo rende possibili comportamenti inaspettati dovuti alla manipolazione non corretta dei dati.\nSi rende quindi necessario minimizzare la possibilit\u00e0 di errori cercando di ristabilire le corrispondenze tra il testo del programma e la struttura di controllo reale, tramite diverse tecniche di implementazione."}
{"id": "1627176", "revid": "290948", "url": "https://it.wikipedia.org/wiki?curid=1627176", "title": "Cromatografia ionica", "text": ""}
{"id": "1627177", "revid": "40858", "url": "https://it.wikipedia.org/wiki?curid=1627177", "title": "Thread-safety", "text": ""}
{"id": "1627180", "revid": "40858", "url": "https://it.wikipedia.org/wiki?curid=1627180", "title": "Thread-safe", "text": ""}
{"id": "1627206", "revid": "227581", "url": "https://it.wikipedia.org/wiki?curid=1627206", "title": "Diciottesimo Congresso della Democrazia Cristiana", "text": ""}
{"id": "1627210", "revid": "227581", "url": "https://it.wikipedia.org/wiki?curid=1627210", "title": "XVIII Congresso Democrazia Cristiana", "text": ""}
{"id": "1627212", "revid": "436907", "url": "https://it.wikipedia.org/wiki?curid=1627212", "title": "Holy Smoke (Iron Maiden)", "text": "Holy Smoke \u00e8 un singolo del gruppo musicale britannico Iron Maiden, il primo estratto dall'ottavo album in studio \"No Prayer for the Dying\" e pubblicato il 10 settembre 1990.\nLa canzone.\nSi tratta della prima pubblicazione con il chitarrista Janick Gers al posto di Adrian Smith. Il testo \u00e8 una dura condanna al fenomeno dei Televangelisti che tanti scandali hanno creato negli Stati Uniti d'America alla fine degli anni ottanta, puntando il dito sul fatto che queste persone ingannavano le loro platee solo per guadagno personale.\nIl singolo contiene come b-side i brani \"All in your Mind\" (cover di Stray) e \"Kill me ce Soir\" (cover dei Golden Earring).\nVideo musicale.\nIl videoclip, girato in una fattoria di propriet\u00e0 di Steve Harris, alterna scene della band in studio, intenta a registrare la canzone, ad altre in cui i singoli membri si divertono nel terreno della fattoria; ad esempio, Steve Harris che suona il basso a bordo di un trattore, Bruce Dickinson che canta in mezzo ad un campo di fiori o Janick Gers che \"suona\" il suo assolo prima con una chitarra giocattolo in piscina, poi con la sua Stratocaster appesa ad un albero (che suona anche da dietro la schiena), poi steso davanti ad una porta da calcio dopo aver subito un rigore da Steve Harris. Appare anche il produttore Martin Birch."}
{"id": "1627214", "revid": "438678", "url": "https://it.wikipedia.org/wiki?curid=1627214", "title": "Piaggine Soprane", "text": ""}
{"id": "1627215", "revid": "227581", "url": "https://it.wikipedia.org/wiki?curid=1627215", "title": "XVIII Congresso della DC", "text": ""}
{"id": "1627224", "revid": "14390464", "url": "https://it.wikipedia.org/wiki?curid=1627224", "title": "Piaggine Sottane", "text": ""}
{"id": "1627226", "revid": "1602064", "url": "https://it.wikipedia.org/wiki?curid=1627226", "title": "Casteldelmonte", "text": "Casteldelmonte \u00e8 una frazione del comune di Acquasparta (TR).\nIl borgo si trova a qualche km di distanza dalla strada che conduce verso Spoleto (6\u00a0km dal capoluogo) e gode di un ampio panorama (642 ) su Acquasparta e sulla valle del torrente Naia, che scorre verso Todi. Secondo i dati del censimento Istat del 2001, gli abitanti sono 46.\nIl paese \u00e8 circondato da numerose aree boschive e si trova sul lati della conca generata dalla dolina del Tifene.\nStoria.\nTrovandosi in una posizione strategica tra Todi e Spoleto, praticamente sul valico, fu lungamente conteso tra queste due citt\u00e0. Alla fine fu sottomesso a Todi, le cui insegne cittadine ancora si trovano sulla porta della torre del piccolo centro storico (lo stemma dell'aquila). Originariamente un castello, nel XV secolo venne trasformato nella forma attuale."}
{"id": "1627230", "revid": "2231527", "url": "https://it.wikipedia.org/wiki?curid=1627230", "title": "Luigi Anderlini", "text": "Carriera.\nGi\u00e0 insegnante, fu deputato del Partito Socialista Italiano dal 1\u00ba luglio 1963 al 17 novembre 1966, e fu sottosegretario al Tesoro nel I governo Moro, dall'8 dicembre 1963 al 22 luglio 1964. Contrario all'unificazione socialista, nel novembre 1966 ader\u00ec al Movimento dei socialisti autonomi, aderendo quindi al Gruppo misto della Camera. Fu uno dei fondatori della Sinistra indipendente, gruppo parlamentare che, pur essendo autonomo, si presentava come contiguo all'allora PCI. Venne in seguito eletto al Senato sempre come Indipendente di Sinistra. Fu tra i fondatori dell'Istituto di Ricerche Internazionali Archivio Disarmo e della Lega Obiettori di Coscienza (LOC), nonch\u00e9 della rivista L'Astrolabio. A lui si deve la legge italiana sull'Obiezione di coscienza#Italia, che, in un ordinamento che prevedeva la leva obbligatoria, permetteva alle persone non violente di essere utili al proprio paese offrendo un servizio civile. \u00c8 deceduto a Roma all'et\u00e0 di 80 anni.\nLo scandalo SIFAR.\nIl settimanale \"L'Espresso\", nel numero del 10 maggio 1967, sostenne che nel 1964 il presidente della Repubblica Antonio Segni e il capo del SIFAR, generale De Lorenzo, avevano tentato un colpo di stato. Nel numero successivo, \"L'Espresso\" riport\u00f2 le testimonianze di Anderlini, del senatore Ferruccio Parri e del socialista Pasquale Schiano. Il Generale querel\u00f2 per diffamazione il direttore de \"L'Espresso\"\", Eugenio Scalfari, e l'autore degli articoli, Lino Jannuzzi; nel dicembre 1967 Anderlini e Parri testimoniarono al processo, ma il successivo 29 gennaio 1969 Anderlini riferir\u00e0 alla Camera dell'esistenza di numerose censure nel testo del rapporto del generale Giorgio Manes, vicecomandante dei carabinieri consegnato al Tribunale di Roma per il processo.\nAttivit\u00e0 letteraria.\nNel 1992, Anderlini firm\u00f2 la prefazione ad una raccolta di versi, \"In chiave erotica\" (Newton Compton, Roma). L'anonimo autore dei versi si firmava con lo pseudonimo di Anonimo Palatino, ma molti ritennero che dietro la firma si nascondesse lo stesso Anderlini, noto gaudente e amante del gentil sesso.. Il testo fu ripubblicato nel 1999 dall'Editore Borelli con il titolo \"Il chiodo\" e con il sottotitolo \"Amor non ama la monotonia: questa del libro \u00e8 la filosofia\".\nAnderlini pubblic\u00f2 pure un libro di memorie, \"Caro Luca\" (Newton Compton, Roma, 1994), che si aggiudic\u00f2 il Premio Castoglioncello. Questo libro di memorie traccia la vita di una persona integra e dedita al bene del proprio paese, alla pace e alla vita. Il suo carattere letterario \u00e8 denotato dalle molteplici voci narranti che si alternano fra i capitoli e che offrono un'ampia gamma di prospettive. Il libro traccia momenti significativi di una vita, con gli inizi nella cultura dell' agricoltura di sussistenza dell'Appennino centrale, con la guerra e i primi amori, poi la formazione di una famiglia e l'educazione montessoriana dei figli e figlie. La narrazione continua con la carriera politica e le scelte a volte scomode ma fatte in coscienza, con la perdita della principale compagna di vita e madre dei figli e la vita pi\u00f9 libera che ne segu\u00ec. Si conclude con la continuit\u00e0 dell'impegno politico rivolto alla pace, e il pedurare dell'amore per la scrittura e la poesia. Anche questo libro fece discutere per il contenuto erotico, tanto che lo stesso Anderlini dovette precisare: \"Ciascuna delle informazioni apparse sulla stampa \u00e8 formalmente corretta ma l'immagine del mio libro ne esce totalmente stravolta. \"Caro Luca\" non \u00e8 il libro di un erotomane.\""}
{"id": "1627238", "revid": "320578", "url": "https://it.wikipedia.org/wiki?curid=1627238", "title": "Il Beaujolais Nouveau", "text": ""}
{"id": "1627254", "revid": "83531", "url": "https://it.wikipedia.org/wiki?curid=1627254", "title": "Azzo IX d'Este", "text": "Biografia.\nAzzo IX d'Este era figlio di Francesco e di Orsina Orsini. Fu restaurato tra i signori di Ferrara col fratello Bertoldo assieme ai loro cugini nel 1317 in seguito ad una rivolta popolare a favore degli Estensi. Questo avvenne per protesta contro l'amministrazione pontificia. In particolare ritornarono al potere Rinaldo II, Nicol\u00f2 I e Obizzo III, figli di Aldobrandino, e lo stesso Azzo IX, figlio di Francesco. I dati storici in merito non sono sempre facilmente interpretabili poich\u00e9 tra il 1308 ed il 1317 Ferrara rimase sotto il controllo del Papa, e le questioni dinastiche degli Estensi non furono lineari. Non \u00e8 stato ancora identificata la fonte primaria che conferma la sua discendenza. Il Chronicon Estense registra la morte, avvenuta a Ferrara il 24 giugno 1318."}
{"id": "1627261", "revid": "767487", "url": "https://it.wikipedia.org/wiki?curid=1627261", "title": "Jos\u00e9 Oscar Herrera", "text": "Biografia.\n\u00c8 il suocero del calciatore e connazionale Diego God\u00edn, in quanto quest'ultimo marito di sua figlia Sof\u00eda.\nCaratteristiche tecniche.\nMolto duttile nel ricoprire ruoli differenti (in particolare in difesa e a centrocampo), molti dei suoi goal arrivano da calci piazzati.\nCarriera.\nClub.\nSi fa notare tra le file del Penarol, societ\u00e0 con la quale vince due campionati dell'Uruguay. Si trasferisce quindi in Spagna per vestire la maglia del Figueres, per poi essere acquistato, dopo i mondiali di Italia '90, dal Cagliari, con cui gioca cinque stagioni. In Italia gioca anche per due stagioni nell'Atalanta, per ritornare, in Uruguay, dove chiude la carriera nel 2002.\nNazionale.\nCon la maglia dell' ha collezionato 57 presenze (siglando 4 reti)."}
{"id": "1627264", "revid": "729019", "url": "https://it.wikipedia.org/wiki?curid=1627264", "title": "Stazione di Manfredonia Citt\u00e0", "text": "La stazione di Manfredonia Citt\u00e0 \u00e8 stata la stazione terminale della Ferrovia Foggia-Manfredonia tra la fine degli anni trenta e il 1989 quando, a causa del traffico della citt\u00e0 e della mancanza di protezioni di sicurezza della struttura ferroviaria, la stazione venne definitivamente dismessa.\nStoria.\nAll'apertura nel 1885 della ferrovia Foggia - Manfredonia, la citt\u00e0 di Manfredonia ebbe la sua stazione (ridiventata in seguito quella terminale) nell'estrema periferia e quindi scomoda da raggiungere. Negli anni trenta, dato il forte afflusso di viaggiatori soprattutto nel periodo balneare, venne deciso di prolungare la ferrovia fino al centro della citt\u00e0: nel 1934 venne inaugurato il binario che portava al centro terminando con un tronchino munito di un paraurti e un marciapiede, che prese il nome di \"Manfredonia Citt\u00e0\". Il 22 gennaio 1942 fu attivato anche un binario che conduceva a Manfredonia Marittima, munita di un raddoppio sulla banchina, a servizio del porto. \nLa fermata era situata in Piazza Marconi: tuttavia non si trattava di una stazione vera e propria, ma di un unico binario servito da banchina che costringeva, specialmente nel caso dei treni di materiale ordinario trainati da locomotiva a vapore, ad un difficoltoso regresso attraverso le strade cittadine.\nVista la difficile ubicazione della fermata, che era praticamente a raso con la sede stradale e le poche protezioni, senza contare i numerosi disagi per i treni, si decise che durante il periodo estivo i treni ordinari fossero limitati alla stazione di Manfredonia Campagna; questo fino al 1989, quando la stazione venne chiusa definitivamente.\nDati ferroviari.\nLa stazione non aveva alcun fabbricato viaggiatori, ma soltanto un binario tronco servito da un marciapiede: alla chiusura della stazione \u00e8 stato tutto smantellato.\nMovimento passeggeri e ferroviario.\nLa stazione era particolarmente utilizzata sia in inverno da pendolari, sia in estate da turisti: tuttavia la sua sfavorevole posizione, pi\u00f9 simile a una linea tranviaria, l'ha portata alla chiusura. I treni che partivano dalla stazione erano diretti a Foggia."}
{"id": "1627267", "revid": "547034", "url": "https://it.wikipedia.org/wiki?curid=1627267", "title": "Jacques-Martin Hotteterre", "text": "Biografia.\nDegno erede di una celebre famiglia di costruttori di strumenti a fiato, originaria di La Couture (oggi La Couture-Boussey nel dipartimento dell'Eure), Jacques-Martin Hotteterre fu senza dubbio il pi\u00f9 dotato della sua dinastia, assieme a suo padre Martin, costruttore rinomato di flauti, che costru\u00ec alcuni esemplari anche per il compositore Jean-Baptiste Lully.\nSi pensa che il soprannome \"le Romain\" gli sia stato attribuito in seguito a un soggiorno che fece a Roma per disitnguerlo dagli altri membri della sua famiglia. \u00c8 certamente da identificare con lui il \u00abMons\u00f9 Giacomo mastro di flauto\u00bb documentato alla corte del marchese Francesco Maria Ruspoli a Roma da ottobre 1698 a luglio 1700.&lt;br&gt;\nHotteterre entr\u00f2 nel 1705 come suonatore di fagotto nella \"Grande \u00c9curie\", incarico poi cumulato con quello di \"fl\u00fbte de la chambre du Roy\". Egli fu un flautista molto rinomato e per questo strumento scrisse numerosi pezzi che si andarono ad assommare con quelli scritti da Marin Marais e Michel de La Barre.&lt;br&gt;\nEccellente costruttore di strumenti a fiato, compositore e musicista di gran talento, egli ha lasciato ai posteri delle composizioni musicali come: \"Suites de pi\u00e8ces \u00e0 deux fl\u00fbtes\" (1712), \"Duo et rondeau\" (1708), etc., ma anche dei trattati a carattere tecnico e pedagogico come \"L'art de pr\u00e9luder sur la fl\u00fbte traversi\u00e8re\" (1719), \"Principes de la fl\u00fbte \u00e0 bec ou fl\u00fbte d'Allemagne, de la fl\u00fbte traversi\u00e8re et du hautbois\" (1707) che vennero tradotti anche in olandese e in inglese.\nLa famiglia Hotteterre \u00e8 conosciuta per aver apportato delle grandi innovazioni, intorno al 1670, alla costruzione di diversi strumenti a fiato, anche se queste non possono essere attribuite ad uno specifico esponente della famiglia. \nEgli spos\u00f2 nel 1728 a Parigi, Elisabeth-Genevi\u00e8ve Charpentier, figlia di un notaio e nipote di un consigliere del re, cosa che, aggiunta all'eredit\u00e0 del padre, gli permise di evitarsi un lavoro manuale e di dedicarsi alla composizione ed all'insegnamento. Jacques Hotteterre mor\u00ec nel 1763 e suo figlio Jean-Baptiste gli succedette nelle cariche fino alla morte avvenuta nel 1770. La sua unica figlia Marie Genevi\u00e8ve si spos\u00f2 con Claude Balbastre il 2 gennaio 1763 alla presenza di Jean-Philippe Rameau e di Jean-Joseph de Mondonville."}
{"id": "1627275", "revid": "729019", "url": "https://it.wikipedia.org/wiki?curid=1627275", "title": "Ben Kay", "text": "Biografia.\nFiglio di Sir John William Kay, gi\u00e0 giudice della Corte suprema del Regno Unito (in ragione di cui al giocatore fu dato il soprannome di \"M'lud\", contrazione di \"Milord\"), Ben Kay inizi\u00f2 a giocare a rugby nel settore giovanile del Waterloo RFC, club del quale riusc\u00ec anche a raggiungere la prima squadra. Fino a 21 anni rappresent\u00f2 l'Inghilterra nelle varie selezioni di categoria, dall'Under-18 fino all'Under-21, e nel 1996 fece parte della rappresentativa studentesca che disput\u00f2 il campionato del mondo in Sudafrica. Si laure\u00f2 in scienze dello Sport alla Loghborough University.\nNel 1999 firm\u00f2 il suo primo contratto da professionista per i Leicester Tigers, squadra nella quale ha militato per tutta la carriera; due anni pi\u00f9 tardi esord\u00ec in Nazionale maggiore.\nOltre ai successi domestici, con la sua squadra di club si laure\u00f2 campione europeo due anni consecutivamente, vincendo le edizioni 2000-01 e 2001-02 della Heineken Cup.\nNel 2003 Ben Kay fu incluso da Clive Woodward nella lista dei partecipanti inglesi alla Coppa del Mondo in Australia, che il giocatore vinse dopo avere disputato sei incontri su sette in tutto il torneo, per un totale di 480 minuti pi\u00f9 i 20 supplementari della finale contro l'.\nApparso anche nella successiva Coppa del Mondo 2007 in Francia, giunse alla finale per la seconda volta consecutiva, bench\u00e9 in tale occasione fu l' a essere sconfitta, per 6-15 dal .\nNel 2008 Ben Kay fu selezionato dal C.T. Brian Ashton nella rosa inglese per il Sei Nazioni, e disput\u00f2 il suo ultimo \"test match\" un anno pi\u00f9 tardi, nel giugno 2009, contro l'.\nA giugno 2010 ha annunciato il suo ritiro definitivo dal rugby per dedicarsi alla carriera di commentatore televisivo.\nVanta una presenza nei British Lions, del cui \"tour\" del 2005 ha fatto parte, e una convocazione (nel 1999) nei Barbarians."}
{"id": "1627283", "revid": "124123", "url": "https://it.wikipedia.org/wiki?curid=1627283", "title": "Nati nel 1058", "text": ""}
{"id": "1627286", "revid": "767487", "url": "https://it.wikipedia.org/wiki?curid=1627286", "title": "Felice Berruti", "text": "Biografia.\nNacque in una famiglia di intellettuali giacobini. Il fratello Giovanni Secondo prese parte anche lui ai moti insurrezionali astigiani del 1797.\nFelice, consegu\u00ec la licenza superiore il 6 maggio 1793 e la laurea in Legge il 3 maggio 1794.\nNel maggio del 1794, prese parte a Torino ad una congiura giacobina con l'intento di sollevare la popolazione e rovesciare il governo sabaudo. In quel frangente, 12 suoi colleghi vennero condannati a morte (anche se poi le sentenze eseguite furono soltanto due).\nIl Berruti scamp\u00f2 la condanna ma venne un avvertimento al padre ed alla famiglia Berruti da parte del Governo locale di contenersi nei discorsi e nelle attivit\u00e0 antimonarchiche.\nNel luglio del 1797, dopo l'armistizio di Cherasco e la pace di Parigi, in seguito ai disordini che si svilupparono principalmente nel Piemonte meridionale, per la carestia e lo sproporzionato aumento dei prezzi dei generi di prima necessit\u00e0, insieme ad altri astigiani fu il fautore della Rivoluzione astigiana che porto alla proclamazione della Repubblica Astese il 28 luglio 1797.\nTra i capi della rivoluzione con Felice Berruti vi furono Secondo Ar\u00f2 (avvocato e proclamato presidente della repubblica), Gioachino Testa (avvocato), Michele Peracchio (avvocato), Giacinto Paglieri (causidico), Giuseppe Maria Poncini (causidico), Giacomo Gardini(causidico), Francesco Morando (causidico), Filippo Massa (causidico), Ludovico Riccardi (panettiere), Giovan Battista Testa (oste), Vincenzo Aimasso (macellaio).\nDopo appena tre giorni il marchese Mazzetti di Frinco a capo di un gruppo di controrivoluzionari, aiutati anche da molti contadini della provincia fedeli al re, mossero alla volta della citt\u00e0 facendo cadere la neonata repubblica.\nI repubblicani, presi dalla paura e dallo sconforto si diedero alcuni alla fuga e gli altri furono catturati e arrestati.\nAnche il Berruti venne catturato e fu fucilato insieme a Secondo Ar\u00f2 il 2 agosto 1797 da parte delle regie truppe presso i bastioni di piazza d'armi (l'odierna piazza Libert\u00e0)."}
{"id": "1627292", "revid": "124123", "url": "https://it.wikipedia.org/wiki?curid=1627292", "title": "Nati nel 1086", "text": ""}
{"id": "1627293", "revid": "21880", "url": "https://it.wikipedia.org/wiki?curid=1627293", "title": "Foresta spinosa", "text": "La foresta spinosa \u00e8 una ecoregione semidesertica che occupa la parte sud-occidentale del Madagascar. Forma, insieme alle Foreste succulente del Madagascar la regione denominata Thicket spinoso del Madagascar, inclusa nella lista Global 200..\nSi estende lungo la fascia costiera tra il fiume Mangoky, a nord-ovest e la catena dei monti Anosyennes a sud-est.\n\u00c8 la regione pi\u00f9 arida del Madagascar, caratterizzata da una lunga stagione secca e da scarsissime precipitazioni, in alcune zone al di sotto dei 350\u00a0mm per anno, mediamente di non oltre 500\u00a0mm per anno, concentrate nei mesi tra ottobre ed aprile.\n\u00c8 abitata dai Mikea, una popolazione di cacciatori-raccoglitori, stimata nel 2010 in circa 900 persone.\nFlora.\nLa foresta spinosa \u00e8 caratterizzata dalla presenza di specie vegetali che presentano particolari meccanismi di adattamento xerofilo, in gran parte endemismi della ecoregione.\nTra di esse le specie delle Didiereaceae occupano un posto di rilievo. Si tratta di una famiglia di piante che hanno sviluppato, per convergenza evolutiva, meccanismi di adattamento simili alle Cactaceae del Nuovo Mondo, quali la presenza di foglie piccole e coriacee e la spinescenza. Si tratta di specie per lo pi\u00f9 a portamento arbustivo ma che in taluni casi possono emergere in forma di alberi alti pi\u00f9 di 10 m, come per \"Alluaudia ascendens\" e \"Alluaudia procera\".\nTra le specie arboree emergenti sono presenti anche diverse Burseraceae (\"Commiphora\" spp.), Leguminosae (\"Tetrapterocarpon geayi\", \"Delonix\" spp.), Hernandiaceae (\"Gyrocarpus americanus\"), nonch\u00e9 differenti specie di Euphorbiaceae.\nDiradata, ma estremamente caratterizzante, la presenza dei grandi baobab (Bombacaceae).\nFauna.\nTre specie di mammiferi sono endemiche della foresta spinosa: il lepilemure dai piedi bianchi (\"Lepilemur leucopus\"), il microcebo \"Microcebus griseorufus\" e la mangusta di Grandidier (\"Galidictis grandidieri\"). Tra le specie condivise con altre regioni del Madagascar ci sono il lepilemure dalla coda rossa (\"Lepilemur ruficaudatus\"), il sifaka di Verreaux (\"Propithecus verreauxi\"), il lemure dalla coda ad anelli (\"Lemur catta\"), il chirogaleo dalla coda grossa (\"Cheirogaleus medius\"), il microcebo murino (\"Microcebus murinus\"), nonch\u00e9 i tenrec \"Geogale aurita\" e \"Echinops telfairi\".\nNumerosi gli endemismi anche tra gli uccelli (\"Uratelornis chimaera\", \"Coua cursor\", \"Coua verreauxi\", \"Monias benschi\", \"Newtonia archboldi\", \"Xenopirostris xenopirostris\", \"Calicalicus rufocarpalis\", \"Monticola imerina\") e i rettili (i camaleonti \"Furcifer belalandaensis\" e \"Furcifer antimena\", le iguane \"Oplurus saxicola\" e \"Oplurus fihereniensis\", i gechi \"Phelsuma breviceps\", \"Ebenavia maintimainty\" e \"Matoatoa brevipes\", il serpente \"Liophidium chabaudi\", le tartarughe \"Pyxis arachnoides\" e \"Geochelone radiata\"."}
{"id": "1627295", "revid": "154326", "url": "https://it.wikipedia.org/wiki?curid=1627295", "title": "Maria Pia di Savoia (II)", "text": ""}
{"id": "1627303", "revid": "124123", "url": "https://it.wikipedia.org/wiki?curid=1627303", "title": "Morti nel 1125", "text": ""}
{"id": "1627304", "revid": "1226", "url": "https://it.wikipedia.org/wiki?curid=1627304", "title": "AD-AS", "text": ""}
{"id": "1627306", "revid": "76963", "url": "https://it.wikipedia.org/wiki?curid=1627306", "title": "Luciana Pieri Palombi", "text": "Biografia.\nLuciana Pieri Palombi \u00e8 nata nel 1915 in Piemonte. La sua carriera decoll\u00f2 all'inizio degli anni quaranta in teatro, dove, recitando in ruoli da caratterista, don\u00f2 delle interpretazioni memorabili che la fecero recitare persino a Broadway. Negli anni cinquanta cominci\u00f2 la sua attivit\u00e0 radiofonica, conducendo numerosi programmi.\nAttrice frizzante, disinvolta, simpatica e dai tempi comici disarmanti, ebbe modo di crearsi un bagaglio di recitativo pressoch\u00e9 impeccabile nei suoi quasi settant'anni di onorata carriera."}
{"id": "1627310", "revid": "1904508", "url": "https://it.wikipedia.org/wiki?curid=1627310", "title": "Jacopo Doria", "text": "Fratello di Oberto Doria, capitano del popolo della Repubblica genovese, guid\u00f2 le truppe di Genova alla riconquista delle terre del Ponente ligure che i Grimaldi avevano avocato a loro (1273).\nFu anche scrittore di annali delle vicende del suo tempo e narr\u00f2 della battaglia della Meloria.\n\u00c8 sepolto nell'abbazia di San Fruttuoso, primo della sua famiglia a godere di questo privilegio."}
{"id": "1627318", "revid": "1543377", "url": "https://it.wikipedia.org/wiki?curid=1627318", "title": "Provincia di San Ignacio", "text": "La provincia di San Ignacio \u00e8 una delle 13 province della regione di Cajamarca nel Per\u00f9.\nCapoluogo e data di fondazione.\nIl capoluogo \u00e8 San Ignacio de la Frontera.\nLa provincia \u00e8 stata istituita il 12 maggio 1965.\nSindaco (alcalde) : Carlos Alfonso Mart\u00ednez Solano\nProvince confinanti.\nConfina a nord con l'Ecuador; a est con la regione di Amazonas; a sud con la provincia di Ja\u00e9n e a ovest con la regione di Piura.\nGeografia antropica.\nSuddivisioni amministrative.\n\u00c8 divisa in sette distretti:"}
{"id": "1627331", "revid": "37401", "url": "https://it.wikipedia.org/wiki?curid=1627331", "title": "Amboni", "text": ""}
{"id": "1627333", "revid": "767487", "url": "https://it.wikipedia.org/wiki?curid=1627333", "title": "Una donna nel lago", "text": "Una donna nel lago (\"Lady in the Lake\") \u00e8 un film noir del 1947 diretto e interpretato da Robert Montgomery. E' tratto da \"La signora nel lago\" (\"The Lady in the lake\"), romanzo hardboiled di Raymond Chandler (1943).\nTrama.\nL'investigatore privato Philip Marlowe indaga sulla scomparsa della signora Kingsby, moglie di un editore e amante di Chris Lavery, giovane playboy sfaccendato. L'incarico \u00e8 stato assegnato a Marlowe da Adrienne Fromsett, direttrice editoriale e aspirante amante del suo capo, anche se ora, avendo conosciuto il detective, se n'\u00e8 innamorata.\nDurante le indagini Marlowe viene a sapere che la signora Kingsby era entrata in contatto con Mildred Havelend, precedente amante di Lavery e di un poliziotto che adesso fa di tutto per intralciare il lavoro dell'investigatore. A complicare le cose subentra l'omicidio di Lavery, in casa del quale Marlowe trova un fazzoletto con le iniziali di Adrienne. L'intricata vicenda sar\u00e0 chiarita solamente quando Marlowe riuscir\u00e0 a incontrare Mildred Havelend.\nProduzione e stile.\nIl protagonista di questo film \u00e8 il detective Philip Marlowe, personaggio ideato dallo scrittore statunitense Raymond Chandler. La particolarit\u00e0 di questo film \u00e8 che \u00e8 stato girato interamente in soggettiva, mostrando il protagonista solo a inizio, met\u00e0, e fine film.\nPensato per far immedesimare il pubblico nella vicenda, di farlo partecipare in prima persona, non si rivel\u00f2 un enorme successo nonostante i discreti guadagni al botteghino ottenuti soprattutto negli Stati Uniti. In realt\u00e0 \u00e8 la mancanza della vista del personaggio a non permettere l'immedesimazione, in quanto lo spettatore non \u00e8 in grado di capire quali sentimenti e quali emozioni deve fare propri. Al contrario, la mancanza del controcampo e dell'oggettiva, a cui il pubblico \u00e8 abituato, rende straniante la situazione; inoltre lo sguardo diretto in camera dei personaggi che parlano col protagonista, finisce col mettere lo spettatore a disagio.\nTra i pochi altri film interamente girati in soggettiva, si pu\u00f2 ricordare \"La donna proibita\" (1997) di Philippe Harel e Arca russa (2002) di Aleksandr Sokurov. Nel 2005, il regista polacco Andrzej Bartkowiak ha usato la stessa tecnica per alcune scene di \"Doom\", il film tratto dall'omonimo videogioco in soggettiva della id Software."}
{"id": "1627337", "revid": "110157", "url": "https://it.wikipedia.org/wiki?curid=1627337", "title": "Punto pedale", "text": "In geometria, un punto pedale \u00e8 un punto del triangolo in cui si incontrano tre rette perpendicolari ai lati.\nIn realt\u00e0 qualsiasi punto del piano \u00e8 un punto \"pedale\" poich\u00e9 per ciascun punto passano una infinit\u00e0 di rette, ivi comprese le tre che possono intersecare perpendicolarmente il lato, o il suo prolungamento; quindi parlare di un punto pedale, assume un maggior senso se si intende un punto per il quale si realizzino contemporaneamente due propriet\u00e0:\nCos\u00ec \u00e8 corretto, per esempio, parlare di punto pedale per l'incentro, che \u00e8 equidistante da ogni lato, o per il circumcentro che \u00e8 il punto d'incontro degli assi di simmetria dei lati"}
{"id": "1627339", "revid": "124123", "url": "https://it.wikipedia.org/wiki?curid=1627339", "title": "Morti nel 1166", "text": ""}
{"id": "1627341", "revid": "37401", "url": "https://it.wikipedia.org/wiki?curid=1627341", "title": "Gravina (Puglia)", "text": ""}
{"id": "1627347", "revid": "1543377", "url": "https://it.wikipedia.org/wiki?curid=1627347", "title": "Montereggio (Farini)", "text": "Montereggio \u00e8 una frazione del comune italiano di Farini, in provincia di Piacenza. Si trova sull'Appennino ligure, in alta val Nure, a un'altezza di 691 , nella zona meridionale del territorio comunale, non lontano dal borgo medievale di Bardi e da Ferriere.\nGeografia fisica.\nMontereggio si trova nella valle del torrente Lardana, affluente del Nure, in una conca circondata dalle cime del monte Burrasca, del Groppo e della Roccia Cinque Dita.\nOrigini del nome.\nLa tradizione popolare fa derivare il nome Montereggio da un fatto accaduto nel tardo medioevo. Secondo la tradizione, sembra che un'importante personalit\u00e0 del tempo, forse una regina, trovandosi in difficolt\u00e0 durante un pellegrinaggio lungo la via Romea, trov\u00f2 accoglienza e riparo presso gli abitanti del posto. Come ringraziamento e a perpetuo ricordo della generosit\u00e0 degli abitanti, fu concesso l'uso dell'appellativo di \"Monte Regis\" o \"Mons Regis\".\nSecondo un'altra ipotesi, il nome Montereggio deriverebbe dalla concessione di un beneficio regale da parte del re longobardo Agilulfo all'abbazia di San Colombano di Bobbio che aveva fondato in questo luogo un presidio per l'assistenza ai pellegrini.\nStoria.\nLa zona di Montereggio fu abitata fin dall'epoca romana; a testimonianza del fatto sono stati ritrovate monete e reperti in cotto.\nA partire dal IV/V secolo sorse in localit\u00e0 Castello di Montereggio, ad opera dei monaci dell'abbazia di San Colombano di Bobbio, dietro concessione ricevuta da parte del re longobardo Agilulfo, la pieve dedicata ai santi Gervaso e Protaso, edificata in stile romanico, che era, in origine, affiancata ad un castello, poi andato distrutto, da cui deriva il toponimo.\nIl primo documento ufficiale in cui viene citato il paese \u00e8 un atto notarile del 1022 riguardo alla divisione del patrimonio tra i figli del nobile Plato de Platis: l'atto stabilisce che la zona di Montereggio fosse propriet\u00e0 del figlio Luxardo, capostipite della famiglia Lusardi. La zona fu, poi, di propriet\u00e0 delle famiglie Landi e Nicelli.\nNel 1805 Antonio Boccia la descrive cos\u00ec \nFra la fine dell'Ottocento e gli inizi del novecento molti abitanti della zona sono emigrati in Francia, dove, cos\u00ec come molti altri italiani venivano definiti \"macaroni\". Fran\u00e7ois Cavanna li descrive nella sua opera \"Les ritals\".\nIn et\u00e0 napoleonica Montereggio pagava i tributi al distretto di Compiano, alla famiglia Landi. Con l'istituzione dei comuni, divenne frazione del comune di Boccolo dei Tassi.\nNel 1926 Montereggio, con le limitrofe le localit\u00e0 di Le Moline, Castello, La Ca', Fornelli, Ca' dei Ratti, Piano dei Molini, Ca' dell'Oste, Peche, Orlandazzo, Manfredello, Sidoli e la dorsale ovest della costa della Strinata sino allo spartiacque, fino a quel momento parte del comune di Boccolo dei Tassi, che era stato distaccato dalla provincia di Piacenza ed aggregato alla provincia di Parma 3 anni prima, venne aggregato al comune di Farini d'Olmo.\nGeografia antropica.\nMontereggio \u00e8 la frazione maggiore, nelle sue vicinanze sono presenti le localit\u00e0 di Liscato, Casa Bracchi, Le Moline, Le Segh\u00e8, Le Pesche, Casa dell'oste, Il Poggiolo, Il Castello, La C\u00e0, C\u00e0 Ratti, Fornelli, Passo Pianazze, localit\u00e0 posta sullo spartiacque tra la val Nure e la val Ceno, al confine con la provincia di Parma, e Manfredello."}
{"id": "1627350", "revid": "232551", "url": "https://it.wikipedia.org/wiki?curid=1627350", "title": "Tolosati", "text": "I Tolosati furono un popolo celtico stanziato nel sud della Gallia.\nTerritorio.\nIl loro territorio era incluso, in prossimit\u00e0 del limite, nella provincia romana della Gallia Narbonense. Confinava a est con i Ruteni, a nord con i Lacturati, a ovest con gli Ausci, a sud con i Consorani e i Volci Tectosagi.\nCitazioni.\nVengono citati da Giulio Cesare nel passo del suo commentario in cui adduce, fra le cause scatenanti delle guerre galliche, la migrazione degli Elvezi.\nVengono ancora menzionati in occasione delle manovre che Lucterio il cadurco, su indicazione di Vercingetorige, andava compiendo presso altri popoli e della minacciata incursione verso la provincia narbonese: "}
{"id": "1627352", "revid": "115693517", "url": "https://it.wikipedia.org/wiki?curid=1627352", "title": "Fattore Tre", "text": "Fattore Tre (\"Factor Three\") \u00e8 un gruppo di personaggi dei fumetti, creato da Roy Thomas (testi) e Werner Roth (disegni), pubblicato dalla Marvel Comics. La sua prima apparizione \u00e8 in \"X-Men\" (prima serie) n. 28 (gennaio 1968).\nSono supercriminali, i cui nemici principali sono gli X-Men. Nella saga dedicata a questo gruppo fece la sua prima apparizione Banshee.\nStoria.\nFattore Tre \u00e8 stata una pericolosissima organizzazione criminale il cui scopo era quello di governare sull'umanit\u00e0. Per raggiungere questo obiettivo aveva preparato una complessa strategia. Alcuni suoi agenti, infatti, avrebbero dovuto provocare la terza guerra mondiale tramite l'uccisione di alcuni alti militari sovietici. Contemporaneamente altri membri dell'organizzazione avrebbero conquistato un'installazione militare statunitense da cui far partire delle testate atomiche dirette verso il territorio sovietico. La prevedibile reazione del blocco comunista avrebbe scatenato la guerra nucleare totale. Questo, infine, avrebbe portato alla distruzione reciproca delle due superpotenze e all'emersione di un terzo soggetto (il Fattore Tre appunto) che avrebbe governato sul mondo in nome della razza mutante.\nIn realt\u00e0 questo piano non era altro che un pretesto per la conquista della terra da parte di una razza aliena proveniente da Sirio che sarebbe intervenuta una volta che le grandi potenze militari si fossero reciprocamente annientate. Un alieno infatti si celava dietro l'identit\u00e0 del Signore dei Mutanti, leader e fondatore di Fattore Tre. Egli ha reclutato Changeling, un mutante la cui capacit\u00e0 era quella di replicare le fattezze di ogni persona, affidandogli il ruolo di vice capo del suo esercito mutante.\nChangeling procedette al reclutamento di alcuni arci-nemici degli X-Men: Svanitore, Blob, Mastermind e Unus. Inoltre Changeling contatt\u00f2 anche un pericoloso mercenario umano, Orco, assieme al quale riusc\u00ec a catturare Banshee. I due innestarono un esplosivo sulla fronte del mutante irlandese che sarebbe esploso se egli si fosse ribellato ai loro ordini.\nLa prima impresa del gruppo, a cui parteciparono Orco e Banshee, fu la tentata cattura del Professor X. Nonostante le difficolt\u00e0 create dal potere di Banshee gli X-Men (grazie anche all'aiuto determinante del Mimo) riuscirono a sconfiggere il duo avversario. Gli eroi mutanti, infatti, riuscirono a liberare Banshee, che d'ora in avanti sar\u00e0 un loro alleato, e ad assicurare Orco alla giustizia.\nPoco tempo dopo, per\u00f2, Fattore Tre riusc\u00ec nel suo intento approfittando dell'opera di Fenomeno: egli, infatti, col suo arrivo assorb\u00ec completamente l'attenzione degli X-Men che per sconfiggerlo lasciarono il Professor X (svenuto nello scontro) senza sorveglianza a casa. Qui venne rapito infine dagli agenti del gruppo criminale.\nGrazie all'aiuto di Banshee, per\u00f2, i supereroi mutanti riuscirono a localizzare il quartier generale nemico. Tuttavia il loro arrivo non giunse inaspettato: Changeling aveva infatti predisposto un contrattacco ad opera di alcuni droidi che riuscirono a catturare i cinque mutanti. Questi poi vennero sottoposti ad un processo-farsa con l'accusa di aver tradito le istanze della razza mutante. Il verdetto, emesso dallo stesso Signore dei Mutanti, fu di colpevolezza e i cinque eroi condannti alla pena capitale.\nPoco dopo, tuttavia, gli X-Men riuscirono a liberarsi poco prima di essere uccisi. Mentre Angelo, Bestia e Marvel Girl cercarono di bloccare Blob e Svanitore in Unione Sovietica, Ciclope e Uomo Ghiaccio si recarono alla base missilistica minacciata. I supereroi riuscirono nei loro piani e, una volta tornati alla base di Fattore Tre scoprirono la verit\u00e0. Changeling, infatti, nutrendo dei dubbi sul suo signore aveva liberato il Professor X e Banshee. Una volta venuti a conoscenza della reale situazione, anche gli stessi mutanti malvagi si unirono agli X-Men per combattere i numerosi droidi del Signore dei Mutanti.\nQuando questi stesso fu infine attaccato da Banshee e Unus capitol\u00f2: svel\u00f2 la sua vera identit\u00e0 e, dopo aver constatato il suo totale fallimento, si suicid\u00f2. Una volta sconfitto il nemico comune, tuttavia, i due gruppi di mutanti andarono ognuno per la sua strada, tranne Changeling che per alcuni mesi (sotto le sembianze del Professor X) si un\u00ec agli X-Men."}
{"id": "1627354", "revid": "124123", "url": "https://it.wikipedia.org/wiki?curid=1627354", "title": "Morti nel 1182", "text": ""}
{"id": "1627360", "revid": "124123", "url": "https://it.wikipedia.org/wiki?curid=1627360", "title": "Gabriel Le Bras", "text": "Professore di diritto e membro della \u00c9cole fran\u00e7aise de Rome (Scuola Francese di Roma, EFR: un istituto francese di ricerca storica, archeologica e di scienze sociali) per il biennio 1925-1926,\nLe Bras insegn\u00f2 all'Universit\u00e0 di Strasburgo, e, dal 1931 all'Universit\u00e0 di Parigi dove esercit\u00f2 con la cattedra di Storia del diritto canonico. Fu direttore della V sezione fino al 1965, poi della VI, alla \u00c9cole Pratique des Hautes \u00c9tudes (Scuola Pratica di Alti Studi) e preside della Facolt\u00e0 di diritto dell'Universit\u00e0 di Parigi. Inoltre fu professore all'Institut d'\u00e9tudes politiques de Paris (Istituto di Studi Politici di Parigi).\nSuccessore di Louis Canet, divenne, dal 1946 sino alla sua morte, consigliere del ministero degli Affari Stranieri con delega agli Affari Religiosi, e fu eletto membro dell\"'Acad\u00e9mie des sciences morales et politiques\" (Accademia di scienze morali e politiche) nel 1962. Fu, infine, Presidente dell'associazione degli storici delle facolt\u00e0 di diritto.\n\u00c8 considerato uno dei maggiori fondatori della Sociologia religiosa in Francia.\nPubblicazioni.\n(in cui l'autore dimostra come nel lavoro dei canonisti vengono elaborati numerosi principi che formeranno la trama del diritto amministrativo francese.\nSoprattutto gli studiosi moderni rivalutano le osservazioni dell'insigne giurista riconoscendo ai commenti il primo approccio critico sulla competenza ripartita dei compiti istituzionali)"}
{"id": "1627364", "revid": "124123", "url": "https://it.wikipedia.org/wiki?curid=1627364", "title": "Nati nel 1198", "text": ""}
{"id": "1627365", "revid": "729019", "url": "https://it.wikipedia.org/wiki?curid=1627365", "title": "Stazione di Lagonegro (FCL)", "text": "La stazione di Lagonegro, gestita dalle Ferrovie Calabro Lucane, aperta nel 1929 e chiusa all'esercizio ferroviario nel 1952 serviva, al pari dell'omonimo impianto statale, la citt\u00e0 di Lagonegro.\nDal punto di vista geografico-ferroviario l'impianto di Lagonegro FCL si trovava compenetrato e a nord rispetto a quello delle Ferrovie dello Stato, occupando la parte nord di un vasto piazzale ferroviario ottenuto grazie ad un grande sbancamento verso monte e ad un colossale muro di contenimento del terrapieno verso valle. In due impianti si trovavano quindi di fatto allineati con andamento est-ovest, il piazzale statale era a sud, mentre quello FCL era a nord. I due fabbricati viaggiatori erano praticamente affiancati tra loro, quello FS pi\u00f9 voluminoso si trovava a est di quello FCL. Le due stazioni erano servite dalla medesima strada carraia di accesso che scavalcava l'area del piazzale FCL dividendolo di fatto in due parti, una dedita al servizio viaggiatori, l'altra dedicata al servizio merci e ricovero materiale.\nPer le caratteristiche appena descritte, la complessa area ferroviaria delle stazioni di Lagonegro \u00e8 da sempre molto famosa nell'ambito dei cultori del modellismo ferroviario in quanto rappresenta un esempio reale di una situazione tipicamente \"da plastico\".\nStoria.\nInaugurata il 30 ottobre 1929, la stazione di Lagonegro era il capolinea della ferrovia a scartamento ridotto per Spezzano Albanese. Originariamente il progetto prevedeva che da questo punto, tramite li'interposizione di una terza rotaia per lo scartamento ridotto, la ferrovia si fosse innestata sulla ferrovia per Sicignano fino alla stazione di Atena dove si sarebbe unita alla ferrovia per Marsico Nuovo delle FCL gi\u00e0 in esercizio al fine di riunire la quest'ultima linea delle FCL alla restante parte della rete, ma tale progetto non venne mai completato.\nCon un traffico passeggeri sempre mediocre, la lontanza dalla citt\u00e0 e l'incapacit\u00e0 di sfruttamento dell'interscambio con la vicina ferrovia FS, la stazione venne chiusa nel 1952 a seguito di un movimento franoso che aveva interrotto il maestoso ponte in cemento armato posto proprio all'uscita della stessa in direzione di Spezzano. La linea fu chiusa tra Lagonegro e Rivello, mentre va ricordato che l'esercizio sulla tratta rimasta in servizio venne interrotto nel 1978.\nStrutture e impianti.\nLa stazione di Lagonegro dispone oggi di un fabbricato viaggiatori ancora visibile, anche se inagibile e quindi completamente chiuso: si nota ancora la pensilina in ferro che dava sui binari.\nI binari per il servizio passeggeri erano tre che da un lato si riunivano in un unico binario per proseguire verso Spezzano Albanese, dall'altro invece terminavano nello scalo merci e nella rimessa locomotive: sia il fabbricato merci che la rimessa sono ancora oggi visibili, mentre i binari sono stati asportati ed al suo posto sorge il capolinea degli autobus sostitutivi.\nMovimento.\nIl traffico passeggeri e quello merci \u00e8 stato sempre modesto: dalla stazione partivano esclusivamente treni per Spezzano Albanese.\nInterscambi.\nLa stazione dispone di:"}
{"id": "1627366", "revid": "66387", "url": "https://it.wikipedia.org/wiki?curid=1627366", "title": "Svergolamento", "text": ""}
{"id": "1627370", "revid": "144796", "url": "https://it.wikipedia.org/wiki?curid=1627370", "title": "Alessandro Kara\u0111or\u0111evi\u0107 (1924-2016)", "text": " \nBiografia.\nIn seguito all'esilio della sua famiglia stabilito dal governo jugoslavo di Tito, visse in esilio a Londra. Il 12 febbraio 1955 spos\u00f2 Maria Pia di Savoia, figlia di Umberto II di Savoia e di sua moglie Maria Jos\u00e8 di Savoia. Il matrimonio si svolse a Cascais in Portogallo, dove l'ex re d'Italia viveva in esilio. Tutti i loro figli sono nati a Boulogne-sur-Seine.\nAlessandro e Maria Pia ebbero quattro figli, due coppie di gemelli:\nAlessandro e Maria Pia divorziarono nel 1967.\nIl 2 novembre 1973 a Parigi il principe Alessandro spos\u00f2 la principessa Barbara del Liechtenstein. Da questo matrimonio \u00e8 nato un figlio:\nAlessandro fu uno dei quattro membri fondatori del Serbian Unity Congress e patrono del Centro per le ricerche sul monachesimo ortodosso. Ha vissuto a Parigi.\nAlessandro fu membro della Massoneria, iniziato in una loggia della Gran Loggia nazionale francese e membro di diverse logge della Gran Loggia unita d'Inghilterra, tra cui la \"Royal Sussex\" No 53 e l\"'Entente Cordiale\" No 9657; fu anche dignitario della Loggia \"Au Louis d'Argent\" di Parigi della GLNF.\nIl 17 febbraio 2008 il principe Alessandro rilasci\u00f2 una dichiarazione pubblica che condannava la proclamazione unilaterale dell'indipendenza del Kosovo."}
{"id": "1627372", "revid": "244212", "url": "https://it.wikipedia.org/wiki?curid=1627372", "title": "Giuseppe Zacchini", "text": "Biografia.\nGiuseppe Zacchini, nato a Pieve di Cento nel 1872, era figlio di un \"canapino\" locale. Si form\u00f2 a Firenze, dove frequent\u00f2 l'Accademia di Belle Arti, specializzandosi in scultura e acquisendo un singolare eclettismo che gli consentiva di spaziare dalle decorazioni neo-rinascimentali, allo stile floreale. Studi\u00f2 con accanimento le sculture quattro-cinquecentesche.\nSempre a Firenze lavor\u00f2 come ceramista per la Ditta Richard Ginori.\nGiuseppe Zacchini era stato il primo destinatario nel 1894 del sussidio del Pio Legato Melloni, destinato a giovani studenti, poi assegnato a Antonio Mosca (1870-1951), pittore nato a Pieve di Cento, durante l'assenza dello Zacchini da Pieve.\nGiuseppe Zacchini \u00e8 l'autore del busto di Andrea Costa (1851-1910), posto nella piazza centrale di Pieve di Cento, e del busto bronzeo del pievese Capitano del 9\u00ba Bersaglieri Alfonso Riguzzi (1841-1903) eroe di Macall\u00e8 (1896), posto sulla facciata del Municipio di Pieve di Cento accanto al busto bronzeo di Antonio Gramsci (1891-1937) opera dello scultore pievese Antonio Alberghini (1888-1979). Nel museo civico di Pieve di Cento sono conservate alcune sue sculture, fra cui un \"San Sebastiano\" in terracotta policroma.\n\u00c8 stato insegnante presso la scuola professionale di Pieve di Cento e ha lavorato alle dipendenze del comune di Pieve di Cento.\nEra in relazione di amicizia con il conterraneo pittore Antonio Mosca.\nFamiglia.\nGiuseppe Zacchini era sposato con Lea Rodondi da cui ebbe sette figli: Biagio, Olindo, Licinia, Antonina, Palmira, Antonino e Lina.\nRiconoscimenti.\nIl suo paese natale, Pieve di Cento, gli ha dedicato una sala nella locale Pinacoteca Civica dove si conserva anche un suo ritratto di scuola locale eseguito nel 1890/1910."}
{"id": "1627374", "revid": "254059", "url": "https://it.wikipedia.org/wiki?curid=1627374", "title": "Oberto Spinola", "text": "Biografia.\nInsieme a Oberto Doria, anch'egli della fazione ghibellina genovese come la famiglia Spinola, nel 1270 instaur\u00f2 una diarchia ventennale (la \"diarchia dei due Oberti\") per governare la Repubblica di Genova in qualit\u00e0 di consoli. Suo figlio Corrado combatt\u00e9 alla battaglia della Meloria che distrusse la potenza di Pisa.\nNel 1275 ricopr\u00ec l'incarico di capitano del popolo ad Asti ed \u00e8 possibile che abbia partecipato alla battaglia di Roccavione, combattuta nello stesso anno, che segn\u00f2 la definitiva sconfitta del partito guelfo-angioino nel sud del Piemonte. Di certo diresse i lavori per la costruzione del \"Sancti Damiani Oppidum\" (oggi San Damiano d'Asti), la \"villa nova\" fatta erigere dagli astigiani al posto della rivale e distrutta Astixio.\nInsieme all'altro diarca, nel 1291 fece edificare il primo nucleo del Palazzo Ducale di Genova."}
{"id": "1627375", "revid": "33689", "url": "https://it.wikipedia.org/wiki?curid=1627375", "title": "Tier 1 network", "text": ""}
{"id": "1627381", "revid": "198277", "url": "https://it.wikipedia.org/wiki?curid=1627381", "title": "Williams FW28", "text": "La Williams FW28 \u00e8 una monoposto costruita dal team Williams F1 per la stagione 2006. Prima monoposto della scuderia inglese dopo la separazione dalla BMW, era equipaggiata dal nuovo motore V8 progettato dalla Cosworth. I piloti schierati in questa stagione dalla scuderia inglese erano l'australiano Mark Webber, al suo secondo anno nella squadra, e l'esordiente Nico Rosberg, figlio dell'ex iridato Keke; Alexander Wurz ha svolto nel 2006 le funzioni di collaudatore.\nLivrea e sponsor.\nLa livrea cambia rispetto agli anni scorsi, il blu sopravanza il bianco che aveva caratterizzato le vetture Williams dal 2000 al 2005.\nCambiano anche gli sponsor che sono: la casa automobilistica indiana Tata Motors; la Royal Bank of Scotland (RBS); MobileCast; la produttrice di birra americana Budweiser; l'agenzia di stampa britannica Reuters; la compagnia petrolifera brasiliana Petrobras e il fornitore di pneumatici torna ad essere la Bridgestone.\nStagione 2006.\nNonostante un'iniziale competitivit\u00e0, dimostrata dal giro pi\u00f9 veloce ottenuto dal giovane Nico Rosberg nel Gran Premio inaugurale, problemi di affidabilit\u00e0 ed errori dei piloti portarono a ben venti ritiri durante la stagione, che si concluse con l'ottavo posto nel campionato con soli 11 punti, all'epoca record negativo per la Williams dalla sua entrata in F1. Anche la competitivit\u00e0 complessiva della vettura non fu comunque all'altezza, con l'eccezione dei Gran Premi di Australia e Monaco, durante i quali Webber lott\u00f2 almeno per un posto sul podio, finendo per\u00f2 la gara con un ritiro per rotture meccaniche in entrambe le occasioni. La scuderia chiuse la stagione senza podi per la prima volta dal 1977, anno dell'esordio.\nVersione B.\nVenne creata anche una versione \"B\" che serv\u00ec per testare il motore Toyota che sarebbe stato montato sulla vettura della stagione 2007."}
{"id": "1627388", "revid": "124123", "url": "https://it.wikipedia.org/wiki?curid=1627388", "title": "Morti nel 1238", "text": ""}
{"id": "1627389", "revid": "1543377", "url": "https://it.wikipedia.org/wiki?curid=1627389", "title": "Gravidanza gemellare", "text": "La gravidanza gemellare \u00e8 caratterizzata da un numero di feti superiore ad uno.\nSi parla di gravidanza gemellare o bigemina quando i feti sono due;\ndi gravidanza trigemina con tre feti; di gravidanza quadrigemina o pentagemina quando i feti sono quattro o cinque.\nEsistono dei fattori che danno una predisposizione allo sviluppo di una gravidanza gemellare:\nLa gravidanza pu\u00f2 essere \"dizigotica\" e quindi ci sono due uova fecondate da due spermatozoi diversi (a volte pu\u00f2 essere un coito differente e quindi si formano due gemelli da padri diversi) o \"monozigotica\" e quindi una cellula uovo fecondata da uno spermatozoo che poi va incontro a divisione successiva.\nSe la divisione dello zigote (cellula uovo fecondata) si ha entro 60 ore dalla fecondazione si avranno due placente e due sacchi amniotici. Si definisce quindi una gravidanza \"bicoriale biamniotica\".\nSe la divisione dell'embrione avviene tra il 4\u00ba e 8\u00ba giorno dalla fecondazione si avr\u00e0 una sola placenta: gravidanza \"monocoriale biamniotica\".\nSe la divisione avviene dopo l'8\u00ba giorno ma prima del 13\u00b0 si avr\u00e0 una sola placenta ed un solo sacco amniotico: gravidanza \"monocoriale monoamniotica\".\nSe la divisione si ha dopo il 13\u00ba giorno dalla fecondazione si formano i gemelli congiunti o siamesi.\nLa diagnosi di gravidanza multipla pu\u00f2 essere fatta con certezza a circa 7 settimane di gravidanza con l'esame ecografico.\nIn caso di gravidanza gemellare alcune condizioni aumentano di incidenza:"}
{"id": "1627390", "revid": "125176096", "url": "https://it.wikipedia.org/wiki?curid=1627390", "title": "The House of the Rising Sun", "text": "The House of the Rising Sun, a volte chiamata Rising Sun Blues, \u00e8 una canzone tradizionale, che racconta di una vita andata male a New Orleans; molte versioni esortano anche un fratello o genitori e figli a evitare lo stesso destino. La versione commerciale di maggior successo, registrata nel 1964 dal gruppo rock britannico The Animals, fu una hit inglese che raggiunse il primo posto delle classifiche inglesi, statunitensi e francesi. A questa versione viene spesso attribuito il merito di essere stata la \"prima hit folk rock\" ripresa dal folk tradizionale.\nStoria.\nOrigini e prime versioni.\nCome tutti i brani di musica tradizionale, anche per \"The House of the Rising Sun\" l'autore \u00e8 sconosciuto. Secondo molti musicologi il brano si basa sulla tradizione delle Broadside ballad, e tematicamente ha una certa somiglianza con la ballata del XVI secolo intitolata \"The Unfortunate Rake\". Secondo Alan Lomax, autore nel 1941 della raccolta di canzoni \"Our Singing Country\", \"Rising Sun\" \u00e8 stato usato come il nome di una casa di tolleranza in due canzoni inglesi tradizionali, ed era anche un nome utilizzato per i pub inglesi. Secondo Lomax la melodia era presa da una ballata tradizionale inglese, probabilmente \"Matty Groves\" risalente al seicento, ma un confronto eseguito da Bertrand Bronson non ha mostrato una chiara relazione tra le due canzoni. La canzone sarebbe poi passata dall'Inghilterra a New Orleans tramite esecutori bianchi del sud. Vance Randolph propose invece l'alternativa dell'origine francese, per cui il \"sole nascente\" sarebbe riferito all'uso decorativo delle insegne a raggiera risalenti al tempo di Luigi XIV, e la canzone sarebbe passata nel nuovo continente tramite la colonizzazione francese delle Americhe\n\"House of Rising Sun\" si dice che fosse conosciuto dai minatori nel 1905. La pi\u00f9 antica versione fu quella pubblicata da Robert Winslow Gordon nel 1925, in una colonna \"Old Songs That Men Have Sung\" nella rivista Adventure. Il testo di quella versione iniziava cos\u00ec: \"There is a house in New Orleans, it's called the Rising Sun/It's been the ruin of many a poor girl/Great God, and I for one\".\nLa pi\u00f9 antica registrazione nota con il titolo \"Rising Sun Blues\", \u00e8 dei musicisti appalachi Clarence \"Tom\" Ashley e Gwen Foster, che la registrarono il 6 settembre 1933 per la Vocalion (02576). Ashley disse di averlo imparato da suo nonno, Enoch Ashley. Roy Acuff, un \"amico della prima ora ed apprendista\" di Ashley, lo apprese e lo registr\u00f2 come \"Rising Sun\" il 3 novembre 1938. Diverse registrazioni di blues precedenti di canzoni con titoli simili non avrebbero relazione con il brano, come ad esempio \"Rising Sun Blues\" (1927) di Ivy Smith e \"The Risin 'Sun\" (1928) di Texas Alexander.\nLa canzone era tra quelle raccolte dal folklorista Alan Lomax, che, insieme a suo padre, era un curatore dell'Archivio di Archive Folk Song per la Library of Congress. In una spedizione con sua moglie nel Kentucky orientale, Lomax ha allestito il suo apparecchio di registrazione a Middlesboro, Kentucky, nella casa del cantante e attivista Tilman Cadle. Nel 1937, registr\u00f2 una performance di Georgia Turner, la figlia sedicenne di un minatore locale. Lo chiamava \"The Rising Sun Blues\". Lomax in seguito registr\u00f2 una versione diversa cantata da Bert Martin e una terza cantata da Daw Henson, entrambi cantanti del Kentucky orientale. Nel suo libro di canzoni del 1941 Our Singing Country, Lomax attribuisce i testi a Turner, con riferimento alla versione di Martin.\nPrime uscite folk e blues.\nLead Belly ha registrato la canzone con il titolo \"In New Orleans (House of the Rising Sun)\" e appare sull'album \"Leadbelly Vol. 3 (1939\u20131947)\" (2005).\nNel 1941, Woody Guthrie registr\u00f2 una sua versione. Keynote Records ne pubblic\u00f2 uno di Josh White nel 1942, e Decca Records ne pubblic\u00f2 una nel 1942 con la musica di White e la voce eseguita da Libby Holman. Holman e White collaborarono anche a una pubblicazione del 1950 della Mercury Records. A White \u00e8 anche attribuito il merito di aver scritto nuove parole e musica che sono state successivamente rese popolari nelle versioni realizzate da molti altri artisti. White impar\u00f2 la canzone da un \"cantante bianco hillbilly\", che avrebbe potuto essere Ashley, nella Carolina del Nord nel 1923-1924. Lead Belly registr\u00f2 due versioni della canzone, nel febbraio 1944 e nell'ottobre 1948, rispettivamente \"In New Orleans\" e \"The House of the Rising Sun\"; quest'ultima \u00e8 stata registrata in sessioni che sono state successivamente utilizzate nell'album \"Lead Belly's Last Sessions\" (1994, Smithsonian Folkways).\nNel 1957, Glenn Yarbrough registr\u00f2 la canzone per la Elektra Records. La canzone \u00e8 anche attribuita a Ronnie Gilbert in un album di The Weavers pubblicato alla fine degli anni '40 o all'inizio degli anni '50. Pete Seeger pubblic\u00f2 una versione su Folkways Records nel 1958, che fu ripubblicata da Smithsonian Folkways nel 2009. Andy Griffith ha registrato la canzone nel suo album del 1959 \"Andy Griffith Shouts the Blues and Old Timey Songs\". Nel 1960, Miriam Makeba ha registrato la canzone sul suo omonimo album RCA.\nJoan Baez lo ha registrato nel 1960 sul suo omonimo album di debutto; ha eseguito la canzone in concerto per tutta la sua carriera. Nina Simone ha registrato la sua prima versione per l'album dal vivo \"Nina at the Village Gate\" nel 1962. In seguito Simone ha rifatto di nuovo la canzone nel suo album in studio del 1967 \"Nina Simone Sings The Blues\". Tim Hardin lo ha cantato su \"This is Tim Hardin\", registrato nel 1964 ma non pubblicato fino al 1967. The Chambers Brothers ha registrato una versione su \"Feelin 'the Blues\", pubblicata su Vault Records (1970).\nL'arrangiamento di Van Ronk.\nAlla fine del 1961, Bob Dylan registr\u00f2 la canzone per il suo album di debutto, pubblicato nel marzo del 1962. Quella canzone non \u00e8 accreditata a nessun autore, ma le note di copertina indicano che Dylan impar\u00f2 questa versione della canzone da Dave Van Ronk. In un'intervista per il documentario \"\", Van Ronk ha dichiarato che intendeva registrare la canzone e che Dylan ha copiato la sua versione. Van Ronk lo registr\u00f2 subito dopo per l'album \"Just Dave Van Ronk\".\nVersione degli Animals.\nUn'intervista con Eric Burdon ha rivelato di aver ascoltato per la prima volta la canzone in un club di Newcastle, in Inghilterra, dove fu cantata dal cantante folk del Northumberland Johnny Handle. Gli Animals erano in tourn\u00e9e con Chuck Berry e l'hanno scelto perch\u00e9 volevano cantare qualcosa di distintivo.\nLa versione degli Animals traspone la narrazione della canzone dal punto di vista di una donna condotta in una vita di degrado a quella di un uomo il cui padre era stato trasformato in un giocatore d'azzardo e ubriacone, piuttosto che l'uomo dolce delle versioni precedenti.\nGli Animals avevano iniziato a presentare la loro versione di \"House of the Rising Sun\" durante il tour con Chuck Berry, usandolo come numero di chiusura per differenziarsi dai concerti che chiudevano sempre con brani rock dritti. Il brano vedeva un'ottima reazione del pubblico, convincendo cos\u00ec l'inizialmente riluttante produttore Mickie Most sul potenziale della canzone, e tra le fermate del tour il gruppo si ferm\u00f2 in un piccolo studio di registrazione presso il Kingsway di Londra per registrarla.\nRegistrazioni e stampe.\nLa canzone fu registrata in una sola ripresa il 18 maggio 1964, e inizia con l\u2019ormai celebre arpeggio di accordi di Hilton Valentine. In seguito, lo stesso dichiar\u00f2 di aver preso la sequenza di accordi di Dylan e averla arrangiata come arpeggio. La voce solista di Burdon inizia con una specie di \"ululato\", \"voce sentimentale\", e come \"... profondo e ruvido come le citt\u00e0 del carbone inglese di Newcastle che lo generarono\". Infine, la parte pulsante dell'organo Vox Continental di Alan Price completa il suono. Burdon in seguito disse: \"Stavamo cercando una canzone che attirasse l'attenzione della gente\".\nIl registrato di \"House of the Rising Sun\" dur\u00f2 quattro minuti e mezzo, un tempo troppo lungo per un singolo pop dell'epoca. Il produttore Most, che inizialmente non voleva registrare la canzone, dichiar\u00f2 che: \"Tutto era nel posto giusto... Ci sono voluti solo 15 minuti e questo permette di non rimetterci sulla produzione\". Poi si ricredette e concesse un intero singolo, dicendo: \"Siamo nell'epoca del microsolco, lo pubblicheremo\".\nNegli Stati Uniti, tuttavia, il singolo originale (MGM 13264) era una versione di 2:58. La ristampa MGM Golden Circle (KGC 179) presentava la versione inedita di 4:29, sebbene l'etichetta discografica indicasse il tempo di riproduzione modificato di 2:58. La versione modificata fu inclusa nell'album di debutto omonimo statunitense del 1964, mentre la versione completa fu successivamente inclusa nel loro album di greatest Hits pi\u00f9 famoso degli Stati Uniti del 1966, \"The Best of the Animals\". Tuttavia, la primissima uscita americana della versione integrale fu su un album del 1965 di vari gruppi intitolato \"Mickie Most Presents British Go-Go\" (MGM SE-4306), la cui copertina, sotto riportava \"House of the Rising\" Sun\", come la \"Versione originale non tagliata\". Gli americani poterono anche ascoltare la versione completa nel film \"Go Go Mania\" nella primavera del 1965.\n\"House of the Rising Sun\" non fu incluso in nessuno degli album britannici del gruppo, ma fu ristampato come singolo due volte nei decenni successivi, raggiungendo il 25\u00ba posto delle classifiche nel 1972 e l'11\u00b0 nel 1982, con una registrazione che utilizzava il famoso organo Wittelsbach.\nLa versione degli Animals \u00e8 stata suonata su una metrica di 6/8, a differenza del 4/4 della maggior parte delle versioni precedenti. Non essendoci spazio sufficiente per nominare tutti e cinque i membri della band sull'etichetta discografica, Alan Price fu l\u2019unico ad essere accreditato come organizzatore del brano, essendo il primo in ordine alfabetico. Questo fatto caus\u00f2 dissidi tra i membri della band.\nLa ricezione del pubblico e degli \"addetti ai lavori\".\n\"House of the Rising Sun\" fu un successo transatlantico: dopo aver raggiunto la vetta della Official Singles Chart del Regno Unito nel luglio del 1964, super\u00f2 la classifica dei singoli pop degli Stati Uniti due mesi dopo, il 5 settembre 1964, dove rimase per tre settimane, divenendo il primo numero uno della British invasion non collegato ai Beatles. Fu il successo del gruppo in entrambi i paesi e divenne la loro canzone simbolo. La canzone fu anche un successo in molti altri paesi, tra cui l'Irlanda, dove raggiunse il n. 10 e lasci\u00f2 le classifiche una settimana dopo.\nSecondo John Steel, Bob Dylan gli disse che quando sent\u00ec per la prima volta la versione di The Animals sulla sua autoradio, si ferm\u00f2 ad ascoltare, \"salt\u00f2 fuori dalla sua macchina\" e \"sbatt\u00e9 sul cofano\". Fu quella l'ispirazione che lo port\u00f2 ad un sound elettrico. Dave Van Ronk sostiene che la versione di The Animals - come la versione precedente di Dylan - era basata sul suo arrangiamento della canzone.\nDave Marsh dscrisse l'impatto di The Animals su \"The House of the Rising Sun\" come \"... la prima hit folk-rock\", che suona \"... come se avessero collegato l'antica melodia a un filo elettrico\". Lo scrittore Ralph McLean della BBC fu d'accordo sul fatto che \"Fu senza dubbio il primo brano folk rock\", definendolo \"un singolo rivoluzionario\", dopo del quale \"il volto della musica moderna cambi\u00f2 per sempre\".\nLa versione della canzone degli Animals \u00e8 oggi riconosciuta come uno dei classici della musica pop britannica. Lo scrittore Lester Bangs lo ha definito \"un brillante riarrangiamento\" e \"una nuova interpretazione standard di una vecchia composizione standard\". Il \" Rolling Stone \" la ha posizionato al numero 122 nella lista de i 500 migliori brani musicali secondo Rolling Stone. \u00c8 anche una delle 500 canzoni del Rock and Roll Hall of Fame che hanno definito il Rock and Roll. Il RIAA lo classific\u00f2 al numero 240 nella loro lista di \"canzoni del secolo\". Nel 1999 ha ricevuto il Grammy Hall of Fame Award. \u00c8 da tempo diventato un punto fermo di oldies e classic rock da radio. Un sondaggio del 2005 Channel 5 lo ha classificato come il quarto brano preferito della Gran Bretagna.\nVersione dei Frijid Pink.\nNel 1969, la band di Detroit Frijid Pink registr\u00f2 una versione psichedelica di \"House of the Rising Sun\", che divenne un successo internazionale nel 1970. La loro versione \u00e8 in 4/4 (come Van Ronk e le versioni precedenti, diversamente dalla versione in 6/8 usata dagli Animals) ed \u00e8 trasportata nel suo evolvere, dalla chitarra distorta di Gary Ray Thompson con effetti fuzz e wah-wah, in contrasto con la frenetica batteria di Richard Stevers.\nSecondo Stevers, la registrazione di Frijid Pink di \"House of the Rising Sun\" fu una improvvisata durante una sessione di registrazione presso i Tera Shirma Recording Studios. Stevers in seguito suon\u00f2 frammenti delle tracce di quella sessione per Paul Cannon, il direttore musicale della principale stazione radio rock di Detroit, la WKNR; i due si conoscevano, poich\u00e9 Cannon era il padre della ragazza di Stevers. Stevers ha ricordato che \"\"abbiamo esaminato tutto e [e Cannon] non disse molto. Poi \"House [of the Rising Sun]\" \u00e8 iniziato e l'ho spento immediatamente perch\u00e9 non era qualcosa in cui volevo davvero credere\". Tuttavia, Cannon si incurios\u00ec e fece in modo che Stevers suonasse il brano completo per lui, poi consigli\u00f2 a Stevers: \"Di 'a Parrot [l'etichetta di Frijid Pink] di lasciare \"God Gave Me You\" (il singolo di allora del gruppo) e andare con questo\"\".\nIl debutto di \"House of the Rising Sun\" dei Frijid Pink li vide subito al numero 29 nella hit parade del WKNR del 6 gennaio 1970, e fece breccia a livello nazionale dopo circa sette settimane, durante le quali il brano \u00e8 stato rilanciato alla radio tre volte, con un debutto al numero 73 sulla Hot 100 della Billboard del 27 febbraio 1970 (numero 97 Canada 1970/01/31) con una successiva salita di tre settimane ai primi 30 in rotta verso un picco Hot 100 del numero sette il 4 aprile 1970. La certificazione del singolo di Frijid Pink \"House of the Rising Sun\" come disco d'oro per vendite interne di un milione di copie fu riportato nella pubblicazione di Billboard del 30 maggio 1970.\nIl singolo di Frijid Pink \"House of the Rising Sun\" diede alla canzone ancor maggiore diffusione, con un 3\u00ba posto nelle classifiche austriache, un 6\u00b0 nel Belgio fiammingo, un 3\u00b0 in Canada e Danimarca, un 1\u00ba posto per due settimane in Germania, e poi Grecia, Irlanda (numero 7), Israele (numero 4), Paesi Bassi (numero 3), Norvegia (sette 7 al numero uno), Polonia (numero 2), Svezia (numero 6), Svizzera (numero 2) e Regno Unito (numero 4). Il singolo \u00e8 stato anche in classifica in Australia (numero 14), Francia (numero 36) e Italia (numero 54).\nLe versioni italiane: \"Non dite a mia madre\" e \"La casa del sole\".\nRiki Maiocchi.\nNel 1964, ben prima di fondare I Camaleonti, Riki Maiocchi, esponente del beat italiano, pubblic\u00f2 con la band Riky Maiocchi e i Mods il suo secondo singolo 7\" contenente la prima versione italiana di \"The House of the Rising Sun\" intitolata \"Non dite a mia madre (The House Of The Rising Sun)\" (il lato B vedeva poi una cover di \"P.S. I Love You\"). Il testo era scritto da Luigi Menegazzi e venne totalmente riambientato rispetto sia alla versione di Dylan che a quella degli Animals, trasformandola ora in una canzone che tratta chiaramente di un prigioniero nel braccio della morte, in attesa che venga eseguita la condanna. La canzone fu per\u00f2 censurata perch\u00e9 considerata una presunta istigazione al suicidio. La Columbia dovette quindi ritirarla dal mercato.\nSempre la Columbia fece poi re-incidere il brano a Riki Maiocchi e i Mods nella nuova versione con il testo riscritto da Mogol e Vito Pallavicini, e conosciuta con il nuovo titolo \"La casa del sole\" (1965). Purtroppo questa nuova versione vide le stampe troppo tardi. Lo stesso brano, con lo stesso testo, era infatti stato gi\u00e0 pubblicato da Los Marcellos Ferial, una band italiana di musica pop che allora si inseriva nel filone di gran moda della musica latino-americana e caraibica. Nonostante le vendite discrete della versione di Maiocchi, nel 1965 fu questa la versione che impazz\u00f2 nelle classifiche nazionali.\nLos Marcellos Ferial.\n\"La casa del sole\" dei Los Marcellos Ferial, con il testo di Mogol e Vito Pallavicini, stravolge completamente il senso della canzone, trasformandola in una storia d'amore.\nAltre versioni italiane.\nNel 1965 Luigi Chiocca con i Cantori Moderni di Alessandroni e l'orchestra diretta da Robby Poitevin hanno eseguito una cover del brano (Mogol - Vito Pallavicini - Alan Price) (Arc, AN 4042) inserita nella compilation \"Arc collection - Tutti i successi originali\" del 2001 (Arc, 74321860072(10)).\nAnche Guido Relly ha cantato la versione in italiana per l'album del 2015 \"Guido Relly voce e orchestra 1965\" (RCA Records, B01DHO3X04).\nNel 2008, i Pooh hanno inserito \"La casa del sole\" nel loro album \"Beat ReGeneration\".\nVersione di Johnny Hallyday in francese.\nLa canzone \u00e8 stata rifatta in francese da Johnny Hallyday con il titolo di \"Le P\u00e9nitencier\" e fu pubblicata nell'ottobre del 1964. Il brano rimase per una settimana al numero uno della classifica delle vendite dei singoli in Francia (dal 17 al 23 ottobre). In Vallonia (Belgio francese), il suo singolo rimase in classifica per 28 settimane, raggiungendo anche il numero uno.\nDurante il suo tour negli USA del 2014, \"Le P\u00e9nitencier\" fu uno dei brani in scaletta.\nVersione dei Los Speakers in spagnolo.\nLa band colombiana Los Speakers rifece la canzone con il titolo \"La Casa del Sol Naciente\", nel loro album del 1965. Il brano dava anche il titolo al disco."}
{"id": "1627394", "revid": "124035992", "url": "https://it.wikipedia.org/wiki?curid=1627394", "title": "Lucienne Camille", "text": "Biografia.\nOrfana di padre all'et\u00e0 di dieci anni, crescendo si trov\u00f2 a gestire una bellezza e una prosperosit\u00e0 fuori dal comune. \nDopo aver svolto vari mestieri, fra cui la ballerina e la spogliarellista in vari locali notturni, apparve in numerosi episodi della serie televisiva \"Up Pompei\", (1969-1971), per cui ricevette anche una candidatura ai premi BAFTA.\nNegli anni successivi apparve in alcuni film ai confini del porno, con l'unica eccezione di \"La mazurka del barone, della santa e del fico fiorone\" (1975) e di \"Bordella\", (1975), entrambi diretti da Pupi Avati.\nDopo queste partecipazioni e alcune apparizioni in alcuni serial televisivi, all'inizio degli anni settanta, scarseggiate le offerte di lavoro, pass\u00f2 definitivamente al cinema pornografico, dove \u00e8 conosciuta come Lucienne.\nDisgustata dal cinema e dai mass media, si ritir\u00f2 all'inizio degli anni ottanta scomparendo totalmente. La sua ultima apparizione pubblica fu registrata alla notte degli Oscar del 2005.\n\u00c8 morta all'inizio del 2006 a causa della leucemia."}
{"id": "1627400", "revid": "96582", "url": "https://it.wikipedia.org/wiki?curid=1627400", "title": "Giovanni Masiello", "text": "Carriera.\nGiocatore.\nClub.\nHa militato in Serie A nelle file di Lazio, , Torino e , collezionando complessivamente 60 presenze e 2 reti in massima serie. Dei 4 campionati di A disputati, solo quello nel Torino (1972-1973) non si \u00e8 concluso con la retrocessione\nHa inoltre totalizzato 158 presenze e 1 rete in Serie B, categoria nella quale ha ottenuto due promozioni in A (col Mantova nella stagione 1970-1971 e con la Ternana nel 1973-1974).\nNazionale.\nNel 1967 viene convocato nella Nazionale Giovanile che disputa i Giochi del Mediterraneo di Tunisi, scendendo in campo in tre occasioni.\nAllenatore.\nAllen\u00f2 la Ternana nella stagione 1985-1986, quando fu ingaggiato a campionato in corso in sostituzione di Alberto Mari."}
{"id": "1627401", "revid": "767487", "url": "https://it.wikipedia.org/wiki?curid=1627401", "title": "Paura.com", "text": "Paura.com (\"FeardotCom\") \u00e8 un film del 2002 diretto da William Malone.\nTrama.\nQuattro persone vengono misteriosamente rinvenute morte a New York e l'unico collegamento fra le quattro vittime \u00e8 il fatto che tutti nelle ultime 48 ore si sono collegate al sito internet \"paura.com\", una pagina in cui \u00e8 possibile assistere a torture ed omicidi e che sviluppa nella realt\u00e0 le paure pi\u00f9 profonde di chi guarda il sito. Il detective Mike Reilly, in coppia con l'agente Terry Houston, indagano sul caso, ma finiscono per rimanere a loro volta coinvolti nella maledizione del sito \"paura.com\"."}
{"id": "1627408", "revid": "149587", "url": "https://it.wikipedia.org/wiki?curid=1627408", "title": "Montereggio (Piacenza)", "text": ""}
{"id": "1627410", "revid": "1494169", "url": "https://it.wikipedia.org/wiki?curid=1627410", "title": "Montereggio", "text": ""}
{"id": "1627412", "revid": "767487", "url": "https://it.wikipedia.org/wiki?curid=1627412", "title": "Gundula Janowitz", "text": "Ha studiato presso il Conservatorio di Graz. Nel 1960 ha fatto il suo debutto operistico come Barbarina ne \"Le nozze di Figaro\" di Mozart alla Staatsoper di Vienna, in cui in seguito \u00e8 divenuta una presenza fissa fino al 1990 con 682 recite complessive, e ha cantato al Festival di Bayreuth tra il 1960 e il 1963 e al Festival di Salisburgo dal 1963. Tra il 1963 e il 1966 ha cantato presso l'Opera di Francoforte sul Meno, quindi alla Deutsche Oper Berlin. Nel 1964 sempre ne Le nozze di Figaro a Vienna interpreta Cherubino e nel 1968 la Contessa Almaviva. Quello della Contessa Almaviva sar\u00e0 il ruolo da lei maggiormente rappresentato allo Staatsoper, con settantuno recite.\nDelle sue apparizioni al Festival di Glyndebourne rimane testimonianza della sua sensazionale Ilia nell\"'Idomeneo\" di Mozart diretto da John Pritchard nel 1964 (grazie alla presenza di Luciano Pavarotti, splendido nel ruolo di Idamante, la scena II del terzo atto di questa esecuzione, per la contemporanea presenza di due timbri vocali tra i pi\u00f9 luminosi del ventesimo secolo, \u00e8 una di quelle pagine operistiche che ogni appassionato di lirica deve assolutamente conoscere).\nNel 1965 \u00e8 Erzengel Gabriel/Eve nel concerto nel Gro\u00dfes Festspielhaus di Salisburgo con \"La Creazione\" di Franz Joseph Haydn.\nIl soprano ha cantato all'Osterfestspiele di Salisburgo di Herbert von Karajan negli anni 1967-1968, nel 1967 ha cantato in concerto al Teatro La Fenice di Venezia e in seguito fece il suo debutto al Metropolitan Opera di New York come Sieglinde (\"La Valchiria\" di Wagner) nel novembre 1967.\nNel 1970 \u00e8 la contessa Rosina nella ripresa nel Kleines Festspielhaus di Salisburgo di \"Le nozze di Figaro\" di W.A. Mozart.\nNel 1971 \u00e8 Marschallin nella prima rappresentazione radiofonica nell'Auditorium RAI di Napoli di \"Der Rosenkavalier\" (\"Il cavaliere della rosa\") di Richard Strauss.\nNel 1972 canta il Requiem di Mozart alla Chiesa di San Giorgio sull'Isola di San Giorgio Maggiore per La Fenice.\nNel 1974 torna al Teatro La Fenice per un recital di lieder di Schubert e Wolf.\nNel 1976 \u00e8 Donna Anna in Don Giovanni al Royal Opera House di Londra.\nNel 1977 tiene un concerto di lieder con musiche di Richard Strauss e Franz Liszt al Teatro La Fenice e al Grand Th\u00e9\u00e2tre di Ginevra. Nello stesso anno \u00e8 ancora a Venezia che esegue i Vier letzte Lieder di Richard Strauss.\nNel 1978 \u00e8 Leonora in Fidelio al Teatro alla Scala di Milano.\nNel 1980 \u00e8 Ariadne/Primadonna nella ripresa nel Kleines Festspielhaus di Salisburgo di \"Ariadne auf Naxos\" di Richard Strauss.\nNel 1981 \u00e8 ancora Donna Anna in Don Giovanni al Royal Opera House di Londra.\nNel 1982 canta in concerto al Teatro La Fenice.\nNel 1984 tiene un recital nel Teatro nel Teatro Ducale di Parma con musiche di Franz Schubert.\nNel 1987 tiene una serata di lieder all'Auditorio S. Leone Magno di Roma.\nNel 1990-1991 Gundula Janowitz \u00e8 stata direttrice del Teatro di Graz-Steiermark.\nIl suo nome \u00e8 legato soprattutto al repertorio mozartiano: \u00e8 annoverata tra le migliori interpreti della Contessa di Almaviva nelle \"Nozze di Figaro\" (la sua esecuzione del duetto 'dei pini' con la sua grande amica nonch\u00e9 collega Edith Mathis nell'edizione diretta da Karl B\u00f6hm \u00e8 stata inserita nel film \"Le ali della libert\u00e0\" di Frank Darabont) e di Donna Anna nel \"Don Giovanni\"; ha cantato anche Fiordiligi nel \"Cos\u00ec fan tutte\". La sua Pamina ne \"Il flauto magico\" diretto da Otto Klemperer si pone come vertice a tutt'oggi insuperato del ruolo.\nIl suo repertorio comprende Wagner (Elsa nel \"Lohengrin\", Eva ne \"I maestri cantori di Norimberga\" e Sieglinde ne \"La Valchiria\") e Richard Strauss (Ariadne nell\"'Arianna a Nasso\", Arabella nell'opera omonima, la Contessa in \"Intermezzo\"). Del repertorio tedesco \u00e8 stata eccellente interprete anche di Leonore nel \"Fidelio\" di Beethoven e di Agathe ne \"Il franco cacciatore\" di Weber.\nLa sua incisione dei \"Vier letzte Lieder\" di R. Strauss sotto la direzione di Herbert von Karajan \u00e8 una pietra miliare della storia della discografia (ascoltabile qui).\nHa partecipato anche ad esecuzioni storiche di partiture del grande repertorio sinfonico-corale: \"Il Messia\" (H\u00e4ndel), le due Passioni e la \"Messa in si minore\" (Bach), il \"Requiem\" (Mozart), \"La creazione\" e \"Le stagioni\" (Haydn), la \"Messa solenne\" e la Nona sinfonia (Beethoven), il \"Requiem tedesco\" (Brahms).\nIn Italia, nonostante abbia cantato anche alla Scala di Milano e alla RAI, \u00e8 nota soprattutto attraverso le incisioni effettuate con la Deutsche Grammophon. Nonostante abbia spesso effettuato alcune incursioni in opere di Giuseppe Verdi quali \"Simon Boccanegra\" e \"Don Carlo\" la Janowitz non ha particolarmente incontrato il favore del pubblico italiano."}
{"id": "1627413", "revid": "525063", "url": "https://it.wikipedia.org/wiki?curid=1627413", "title": "Saone-et-Loire", "text": ""}
{"id": "1627416", "revid": "525063", "url": "https://it.wikipedia.org/wiki?curid=1627416", "title": "Saone et Loire", "text": ""}
{"id": "1627418", "revid": "287204", "url": "https://it.wikipedia.org/wiki?curid=1627418", "title": "Perigueux", "text": ""}
{"id": "1627421", "revid": "22475", "url": "https://it.wikipedia.org/wiki?curid=1627421", "title": "San Marco (satelliti artificiali)", "text": "San Marco \u00e8 il nome di cinque satelliti artificiali italiani messi in orbita in successione dal 1964 al 1988 nell'ambito del Progetto San Marco, ideato dal professor Luigi Broglio e nato ufficialmente nel 1962, con la firma di un accordo di cooperazione spaziale tra Italia e Stati Uniti. Tutti e cinque i satelliti utilizzarono per il lancio vettori Scout forniti gratuitamente dagli Stati Uniti. Tutti sono ormai 'decaduti' dalla loro orbita e rientrati nell'atmosfera terrestre, distruggendosi.\nSan Marco A.\nIl primo satellite San Marco, denominato anche \"San Marco 1\", fu lanciato il 15 dicembre 1964. Avendo provveduto a lanciare autonomamente con personale italiano il razzo statunitense, l'Italia \u00e8 stata la quinta nazione, dopo URSS, USA, Regno Unito e Canada ad aver effettuato un lancio orbitale. Il San Marco A fu lanciato dal poligono statunitense di Wallops Island, in Virginia.\nSan Marco B.\nIl lancio del secondo satellite San Marco (detto anche San Marco 2) avvenne nel 1967 e, come per i successivi, ebbe luogo dal poligono di lancio italiano, anch'esso denominato San Marco (oggi Centro Spaziale Luigi Broglio), ubicato nell'oceano Indiano, in acque internazionali, al largo delle coste del Kenya a 2\u00b0 56\u2032 a sud dell'equatore, composto da piattaforme oceaniche fissate sul fondo dell'oceano: piattaforma di assemblaggio e lancio del razzo Scout (Piattaforma San Marco); piattaforma di controllo per le operazioni di lancio e messa in orbita (Piattaforma Santa Rita); una piccola piattaforma dove erano sistemati i radar; stazione di telemisura a terra e altre infrastrutture anch'esse sulla terraferma, in territorio keniota.\nSan Marco C-1.\nDenominato anche 'San Marco 3', fu lanciato nell'aprile del 1971.\nSan Marco C-2.\nDenominato anche 'San Marco 4', fu lanciato nel febbraio del 1974.\nSan Marco D/L.\nL'ultimo satellite della serie fu lanciato nel marzo del 1988.\nObiettivi scientifici.\nTra i valori scientifici che i satelliti San Marco consentirono di misurare sono: la densit\u00e0 dell'aria ad alte quote, in modo continuo e con la massima precisione mediante la famosa Bilancia Broglio, un dispositivo ideato dallo scienziato Luigi Broglio; la temperatura e pressione dell'atmosfera; la composizione della stessa atmosfera attraverso uno spettrometro di massa; il profilo della densit\u00e0 elettronica della ionosfera; la temperatura degli elettroni; la localizzazione di irregolarit\u00e0 ionosferica; la concentrazione degli ioni e degli elettroni; l'analisi delle particelle ionizzate e delle loro velocit\u00e0; il monitoraggio della radiazione solare; lo studio dei fenomeni dell'alta atmosfera e la loro influenza sul clima della Terra."}
{"id": "1627423", "revid": "167080", "url": "https://it.wikipedia.org/wiki?curid=1627423", "title": "Saint-Paulien (Haute-Loire)", "text": ""}
{"id": "1627426", "revid": "767487", "url": "https://it.wikipedia.org/wiki?curid=1627426", "title": "Tropa de Elite - Gli squadroni della morte", "text": "Tropa de Elite - Gli squadroni della morte (\"Tropa de Elite\") \u00e8 un film brasiliano del 2007 diretto da Jos\u00e9 Padilha.\nLa pellicola racconta la storia di alcuni membri del BOPE, un celebre battaglione per le Operazioni Speciali della Polizia Militare dello Stato di Rio de Janeiro.\nAl centro di numerose critiche, ancora prima di essere ufficialmente lanciato, essendo stato il primo film brasiliano a uscire sul mercato pirata e su internet mesi prima di arrivare nelle sale, il film si \u00e8 aggiudicato l'Orso d'oro per il miglior film al Festival di Berlino del 2008. Il film muove ai consumatori di droga una critica dura e cruda, ritenendoli come i veri responsabili della crescita del traffico di droga e della violenza nelle favelas. La critica ha suscitato un grande dibattito in tutti i media brasiliani, soprattutto per le scene di torture praticate dalla polizia brasiliana che hanno generato diversi interrogativi nell'opinione pubblica, visto che gli stessi aguzzini erano nella realt\u00e0 considerati degli eroi nella lotta contro il crimine. A prescindere dalle critiche molti brasiliani, forse anche grazie alla pellicola, hanno iniziato a rivalutare l'immagine del BOPE, da \"squadrone della morte\" a unit\u00e0 speciale in prima linea nella lotta alla criminalit\u00e0 organizzata ed alla corruzione che imperversano a Rio de Janeiro.\nTrama.\nIl film inizia con immagini di una festa, sponsorizzata da trafficanti di droga che controllano la favela \"Babilonia\" a Rio de Janeiro, nel 1997. Fuoricampo si sente la voce del Capitano del BOPE Roberto Nascimento (Wagner Moura), che sar\u00e0 anche uno dei protagonisti della pellicola. Il capitano spiega che a Rio vi sono centinaia di favelas e che in maggioranza sono controllate da bande di narcotrafficanti; per proteggere i loro affari dalle organizzazioni criminali rivali e dalle forze dell'ordine i trafficanti hanno creato milizie paramilitari equipaggiate con armi da guerra, corrompono numerosi poliziotti e non hanno problemi ad uccidere brutalmente agenti o civili che cerchino di fermarli. I poliziotti onesti non hanno addestramento ed equipaggiamento adeguati per operare nelle favelas, vere e proprie zone di guerra, pertanto le forze dell'ordine hanno costituito unit\u00e0 speciali per operare nel contesto della guerriglia urbana e una di queste \u00e8 il BOPE (che appartiene alla Policia Militar de Rio). Conosciuti con il soprannome di \"caveira\" (il teschio), perch\u00e9 quando intervengono i soldati del BOPE il sangue inizia a scorrere, ma il loro intervento \u00e8 necessario per salvare le vite di agenti o civili caduti in imboscate dei criminali. Infatti nella favela Babilonia si scatena presto una sparatoria che mette fine ai festeggiamenti. Un gruppo di agenti, tra cui il corrotto Maggiore Oliveira (Marcelo Valle), e dei criminali si stanno incontrando e discutendo sul pagamento di una tangente, quando ad un certo punto due reclute, Andr\u00e9 Matias (Andr\u00e9 Ramiro) e Neto Gouveia (Caio Junqueira), arrivano e si mettono a spiarli. Neto ha un fucile di precisione e poco prima che spari, il capitano del BOPE spiega che tutti i poliziotti sono chiamati a fare una scelta: arrendersi al crimine, farsi corrompere o dichiarare guerra ai trafficanti. Come Nascimento aveva fatto undici anni prima, anche i due giovani agenti hanno deciso di fare la guerra, infatti Neto spara contro un trafficante, uccidendolo e provocando una sparatoria. I criminali prendono di mira sia la pattuglia del Maggiore Oliveira sia Neto e Matias; sarebbero certamente stati tutti uccisi, se la squadra Alpha del BOPE, quella di Nascimiento, non fosse prontamente intervenuta, uccidendo alcuni criminali e salvando i colleghi.\nLa narrazione si sposta a sei mesi prima, mostrando Nascimento e sua moglie Rosane (Maria Ribeiro) durante la sua gravidanza del loro primo figlio Rafa. Comprendendo che non sar\u00e0 possibile essere contemporaneamente padre e membro del BOPE, Nascimento prende la decisione di dimettersi, ma non prima di aver trovato un successore ideale al suo ruolo di capitano. Nel frattempo viene annunciato che Papa Giovanni Paolo II \u00e8 in procinto di arrivare a Rio de Janeiro in visita pastorale, e che intende dormire nella residenza dell'Arcivescovo, proprio accanto alla favela di Morro dos Prazeres. Per questa ragione il BOPE dovr\u00e0 effettuare nella stessa favela una vera e propria operazione di \"pulizia\". Nascimento \u00e8 contrario a tutto questo, ma per ordini dei suoi superiori \u00e8 obbligato a dare seguito al compito ricevuto.\nNel frattempo Neto e Matias sono diventati poliziotti. Sono onesti e cercano di evitare di rimanere coinvolti in episodi di corruzione che vede spesso protagonista le forze di polizia brasiliane, ma sono subito disillusi dai loro superiori corrotti. Amici di vecchia data, condividono un piccolo appartamento. Oltre a essere un poliziotto, Matias studia nella \"\"migliore Universit\u00e0 di Legge di Rio\", come ci viene detto dal narratore Nascimento, dove i suoi compagni di corso sono ragazzini \"giovani e viziati\"\", che vedono la polizia come forza repressiva, e hanno l'abitudine di consumare marijuana e altre droghe. Matias si fa amici Roberta (Fernanda de Freitas), Edu (Paulo Viela) e Maria (Fernanda Machado). Tutti e tre lavorano in una ONG che si prende cura dei bambini delle favelas. Roberta \u00e8 la fidanzata di Rodrigues, un politico che sponsorizza la ONG. Edu, inoltre, lavora per Baiano (F\u00e1bio Lago), il signore della droga locale, facendo da \"cavallaro\" per le sue consegne di marijuana nell'universit\u00e0, garantendo al contempo all'ONG la protezione di Baiano. Nessuno degli amici di Matias sa che lavora come poliziotto. Neto, invece, \u00e8 stanco di lavorare all'officina della polizia, ma non riesce a ottenere un trasferimento in un altro dipartimento. In compagnia del suo superiore, il Capitano Fabio (Milhem Cortaz), comprende le logiche dietro all'imperante corruzione nella polizia.\nCon l'intento di riparare pi\u00f9 auto alla volta, Neto progetta di rubare i soldi delle mazzette che il capitano Oliveira raccoglie, chiedendo aiuto a Matias e Fabio. Fabio rifiuta, poich\u00e9 pensa di non ottenerne un guadagno personale, e quindi Matias e Neto rubano le mazzette, venendo scoperti dal capitano, che tuttavia \u00e8 convinto che i due stessero solo obbedendo agli ordini di Fabio, cos\u00ec progetta di mandarlo a morire in una favela. Matias e Neto comprendono i piani di Oliveira e corrono in difesa di Fabio: per salvarlo uccidono un narcotrafficante e da qui inizia lo scontro a fuoco tra polizia e narcotrafficanti con cui era iniziata la narrazione del film, in cui il BOPE \u00e8 chiamato a risolvere la situazione. Impressionati dall'eroico intervento del BOPE, Matias, Neto e Fabio desiderano farne parte e si iscrivono al corso di addestramento. Matias, per\u00f2, \u00e8 stato fotografato dai giornalisti accanto al cadavere di un narcotrafficante, amico di Baiano, il quale minaccia Maria accusandola di aver portato un poliziotto nella favela, nonostante la ragazza sostenga di essere stata all'oscuro della professione del compagno.\nIl corso di addestramento del BOPE \u00e8 estremamente duro: i cadetti sono sottoposti a umiliazioni e prove durissime, per mettere alla prova la loro forza di volont\u00e0. Fabio si ritira proprio in questa parte del corso. La seconda parte del corso \u00e8 pi\u00f9 leggera, e ai cadetti vengono spiegate le varie tecniche di infiltrazione nella favela. Nascimento, poi, porta i cadetti in una favela per un addestramento sul campo. Al termine del corso Matias torna a studiare all'universit\u00e0, dove, pur venendo rifiutato da tutti i suoi amici, riesce comunque a ordinare a Edu di parlare con Romerito, un bambino della favela con problemi di vista, per regalargli un paio di occhiali. Edu, sotto l'effetto della cocaina, rivela a Baiano il piano di Matias, e il boss decide quindi di aspettare Matias ai piedi della favela e di ucciderlo. Tuttavia Matias chiamato per un colloquio di lavoro, per cui Neto si offre di andare al suo posto. Neto consegna gli occhiali a Romerito, ma viene attaccato e colpito dagli uomini di Baiano, che, vedendo lo stemma del BOPE tatuato sul braccio di Neto, ordina ai suoi uomini di portarlo immediatamente in ospedale, poich\u00e9 uccidere un uomo del BOPE significa \"\"segnare la propria condanna a morte\". Pi\u00f9 tardi, per vendicarsi dell'aver portato un uomo del BOPE nella favela, Baiano uccide gli innocenti Roberta e Rodrigues, lui bruciato vivo.\nL'intervento medico si rivela vano, e Neto muore in ospedale. Maria chiede perdono a Matias, il quale rifiuta le scuse, perch\u00e9 a suo modo di vedere Maria, che consuma droga e scende a patti con i narcotrafficanti in modo da poter mantenere la sua ONG nella favela, \u00e8 una parte del sistema che egli cerca di combattere. Al funerale di Neto Maria rivela a Matias, per farsi perdonare, che la fidanzata di Baiano potrebbe conoscere il nascondiglio di quest'ultimo; Matias promette a Maria che non faranno male alla ragazza, ma in realt\u00e0 mente: i membri del BOPE, compreso Matias stesso, la torturano per farsi rivelare il nascondiglio. Dopo una serie di sparatorie, torture e inseguimenti, Baiano viene catturato e disarmato dal BOPE, con Nascimento che ordina a Matias di ucciderlo. Nell'ultima sequenza Baiano implora Matias di sparagli al petto, e non al volto, per \"non rovinare la veglia\"\", ma il ragazzo non ha alcuna piet\u00e0 per l'assassino del suo amico fraterno, e il film si chiude con il rumore dello sparo.\nProduzione.\nIl cineasta Jos\u00e9 Padilha, dopo il successo del premiato \"\u00d4nibus 174\", voleva realizzare un altro documentario, basato sul best seller \"Elite da Tropa\", libro dell'antropologo Luiz Eduardo Soares e degli ufficiali del BOPE Andr\u00e9 Batista e Rodrigo Pimental che raccontano storie vere della corporazione. Quando si rese conto che sarebbe stato impossibile trovare poliziotti che accettassero di parlare sinceramente sui fatti descritti nel libro, ha lasciato perdere la forma del documentario. Cos\u00ec \u00e8 nato \"Tropa de Elite\", una storia ispirata dal libro. Nella squadra di produzione, si \u00e8 distinto Daniel Rezende, candidato all'Oscar per il montaggio di \"City of God\", e Br\u00e1ulio Mantovani, candidato all'Oscar per la sceneggiatura dello stesso film.\nGrazie al grande successo di pubblico, venne prodotto un secondo film, \"Tropa de Elite 2 - Il nemico \u00e8 un altro\" (\"Tropa de Elite 2: o Inimigo agora \u00c9 Outro\"), uscito a ottobre 2010 in Brasile, mentre in Italia \u00e8 stato distribuito in DVD tra la fine del 2011 e l'inizio del 2012.\nDistribuzione.\nIl film fu oggetto di pirateria, mesi prima di essere lanciato, essendo stato venduto illegalmente in tutto il Brasile e distribuito liberamente su Internet, in siti come YouTube. Ironicamente, gran parte della pubblicit\u00e0 del film \u00e8 derivata dalle indagini sulla pirateria. I responsabili furono trovati: tre impiegati del produttore di sottotitoli Drei Marc, che realizzava i sottotitoli in inglese per il lancio negli Stati Uniti, avevano iniziato una distribuzione illegale. Arrestati con tale accusa, i tre ammisero che le copie furono immesse sul mercato di proposito per pubblicizzare il film. L'indagine \u00e8 partita da un'accusa di uno degli attori del film, Alexandre Mofatti, interprete del Capitano Carvalho. Secondo il regista Jos\u00e9 Padilha, la versione pirata non pu\u00f2 essere considerata vera, perch\u00e9 non finita.\nL'attore Caio Junqueira ha dichiarato che, pur convinto che la pirateria fosse un problema, si rendeva conto che \u00e8 stato per merito dei pirati \"che questo lavoro \u00e8 arrivato al pubblico della TV\". Una ricerca dell'Istituto Brasiliano di Opinione e Ricerca \"Ibope\" ha stimato che pi\u00f9 di 11 milioni di brasiliani abbiano visto il film in forma illegale, senza comunque interferire con il suo successo al botteghino, dato che il film \u00e8 giunto al primo posto nelle classifiche di incasso. \"Tropa de Elite\" ha raggiunto una delle migliori medie di spettatori per sala dell'anno, con pi\u00f9 di 1.000 nella prima settimana, bench\u00e9 la distribuzione fosse limitata ai soli stati di Rio de Janeiro e San Paolo.\nSeguito.\nNel 2010 \u00e8 stato realizzato un vero seguito del film, sotto il titolo di \"Tropa de Elite 2 - Il nemico \u00e8 un altro\" (\"Tropa de Elite 2: o Inimigo agora \u00c9 Outro\").\nSeguiti apocrifi.\nPer le strade di Rio sono usciti poco dopo i film \"Tropa de Elite 2\", \"Tropa de Elite 3\" e \"Tropa de Elite 4\", spacciati per seguiti del film. In realt\u00e0 \"Tropa de Elite 2\" \u00e8 il documentario \"Not\u00edcias de uma Guerra Particular\" del cineasta Jo\u00e3o Moreira Salles, \"Tropa de Elite 3\" \u00e8 soltanto una raccolta di video di operazioni in favelas, e \"Tropa de Elite 4\" \u00e8 il film \"Quase Dois Irm\u00e3os\" di L\u00facia Murat."}
{"id": "1627428", "revid": "729019", "url": "https://it.wikipedia.org/wiki?curid=1627428", "title": "Muscolo piramidale", "text": "Il muscolo piramidale \u00e8 un piccolo muscolo posizionato nella parte inferiore del muscolo retto dell'addome, e si trova nella sua stessa guaina. Si prolunga in basso dalla linea alba, allargandosi e legandosi alla superficie superiore anteriore della sinfisi del pube. \u00c8 assente su 1/6 degli individui.\n\u00c8 innervato dal nervo sottocostale (T12) e la sua contrazione tende la linea alba."}
{"id": "1627430", "revid": "767487", "url": "https://it.wikipedia.org/wiki?curid=1627430", "title": "Next Position Please", "text": "Next Position Please \u00e8 il settimo album in studio della rock band Cheap Trick, pubblicato nel 1983."}
{"id": "1627431", "revid": "1005847", "url": "https://it.wikipedia.org/wiki?curid=1627431", "title": "Provincia di Ferre\u00f1afe", "text": "La provincia di Ferre\u00f1afe \u00e8 una delle tre province della regione di Lambayeque, nel Per\u00f9.\nIstituita il 17 febbraio 1951 ha come capoluogo la citt\u00e0 di Ferre\u00f1afe.\nProvincie confinanti.\nConfina a nord e a ovest con la provincia di Lambayeque; a est con la regione di Cajamarca; e a sud con la provincia di Chiclayo.\nGeografia antropica.\nSuddivisioni amministrative.\n\u00c8 divisa in sei distretti:"}
{"id": "1627433", "revid": "119319004", "url": "https://it.wikipedia.org/wiki?curid=1627433", "title": "Mutignano", "text": "Mutignano \u00e8 una frazione del comune di Pineto, in provincia di Teramo. Fino al 1930 il paese era il centro amministrativo dell'area dell'odierna Pineto. Mutignano sorge su una collina a circa 3km dal mare Adriatico.\nStoria.\nLe prime testimonianze del paese risalirebbero al 958. Mutignano ricadeva nella diocesi di Penne, ed era soggetto all'abbazia di San Giovanni in Venere. Nel 1140 contava 48 famiglie, raddoppiate gi\u00e0 nel 1193.\nIl 1 aprile 1251 il paese fu trasferito sotto la diocesi di Atri. Nel XIV e XV secolo il piccolo paese fu interessato da flussi migratori che portarono nuovi residenti slavi ed albanesi dall'altra sponda dell'adriatico, in fuga dall'avanzata ottomana nei balcani.\nMutignano rimase alle dipendenze del capitolo della cattedrale di Atri fino al 1809, quando venne istituita la sua parrocchia autonoma.\nNella seconda met\u00e0 del XIX secolo la frazione super\u00f2 duemila residenti. Con l'apertura della stazione della ferrovia Adriatica nella zona costiera nel 1863, inizi\u00f2 la forte crescita di Villa Filiani, nucleo originario dell'attuale Pineto. Il 30 maggio 1930, in seguito al rapido popolamento della zona costiera, la sede comunale venne spostata a Pineto, con Mutignano che ne divenne frazione.\nMonumenti.\nLa chiesa di san Silvestro,risalente al XII secolo, \u00e8 la principale del paese. Di stile romanico, venne realizzata in laterizio con il campanile incastonato al centro della facciata. Il campanile, con basamento a scarpa e cuspide ottagonale, presenta analogie con lo stile rinascimentale delle torri del duomo di Teramo e della basilica di Santa Maria Assunta di Atri. Alla base del campanile si apre un portale a tutto sesto che immette all'interno della chiesa. I battenti del portale vennero donati dal duca di Atri Giosia Acquaviva.\nL'interno \u00e8 a navata unica con cappelle laterali e soffitto a capriate lignee. \nDi interesse una pala quattrocentesca di san Silvestro presso l'altare, di Andrea De Litio, che rappresenta al centro papa Silvestro con alla sua sinistra alcune fasi dei miracoli e a destra una disputa teologica e il battesimo dell'imperatore Costantino. Fra le altre opere custodite all\u2019interno della chiesa vi sono un affresco quattrocentesco raffigurante la madonna con il bambino e i santi protettori, una croce di Nicola da Guardiagrele, un crocifisso in marmo ed una tela seicentesca con la madonna ed il bambino.\nLungo corso Umberto I si trova una chiesa metodista, costruita nel 1932 da alcune famiglie locali. Essa pot\u00e9 entrare effettivamente in funzione solo dal 1944, dopo la fine della dittatura fascista, e rimase aperta come luogo di culto fino al 1996.\nSempre lungo il corso \u00e8 presente la chiesa a navata unica di sant\u2019Antonio. La chiesa originaria fu costruita in epoca medievale e fu affidata all'ordine dei Frati francescani. Dopo il loro abbandono, la chiesa si degrad\u00f2 finch\u00e9 nel 1729 fu ricostruita a spese del duca Troiano Acquaviva d'Aragona. Oggi la chiesa \u00e8 utilizzata come auditorium. All\u2019interno si conservano i decori in stucco e tele settecenteschi raffiguranti la \"Madonna del Carmine con le anime del purgatorio\" e la \"Madonna tra i santi\".\nLa chiesa sorge prima dell\u2019ingresso del paese, provenendo da Pineto. L'edificio a croce greca, oggi inagibile, fu eretto nel 1408. \nIl parco, ridisegnato ed inaugurato il 24 marzo 2019, si estende in circa 2500 metri quadrati di vegetazione e sentieri naturali"}
{"id": "1627437", "revid": "729019", "url": "https://it.wikipedia.org/wiki?curid=1627437", "title": "Muscolo quadrato dei lombi", "text": "Il muscolo quadrato dei lombi origina in varie zone: dal legamento ileo lombare della cresta iliaca e da parte della stessa cresta iliaca, dal margine inferiore della 12\u00aa costa e dall'apice del processo costiforme delle prime 4 vertebre lombari e talvolta anche da T12. Su di esso si poggia il legamento arcuato laterale del diaframma. \nA seconda dei punti d'origine e inserzione il muscolo quadrato dei lombi si divide idealmente in due fasci: anteriore (origine: processi costiformi delle vertebre lombari dalla 2\u00aa alla 5\u00aa; inserzione: 12\u00aa costa) e posteriore (origine: labbro interno della cresta iliaca e legamento ileo-lombare; inserzione: processi costiformi delle vertebre lombari dalla 1\u00aa alla 4\u00aa).\n\u00c8 innervato dal ramo ventrale del 12\u00b0 nervo spinale toracico e dai rami anteriori dei primi 2-3 nervi lombari.\nLe sue azioni sono: fissare la 12\u00aa costa, aiutare l'espirazione; se la pelvi \u00e8 rilassata pu\u00f2 piegare il tronco sul suo lato, se agisce insieme al suo controlaterale pu\u00f2 estendere il tronco."}
{"id": "1627438", "revid": "290351", "url": "https://it.wikipedia.org/wiki?curid=1627438", "title": "Don Johnson", "text": "Biografia.\nDi origini inglesi, scozzesi e tedesche, vive i primi anni della sua vita, con i genitori a Wichita, nel Kansas. Ma dopo il loro divorzio, quando ha sei anni, torna con la madre nel Missouri. Ben presto cominciano i guai: a dodici anni le prime beghe giudiziarie, che gli fanno conoscere a pi\u00f9 riprese il riformatorio. Con qualche difficolt\u00e0 si diploma, terminando gli studi della High School a Wichita nel 1967. Lo stesso anno esordisce sul grande schermo, in \"Goodmorning and Goodbye\".\nPer anni ottiene soltanto parti in film di serie B che escono solo negli Stati Uniti, perlopi\u00f9 direttamente in VHS, unite a veloci apparizioni in serie TV. Tra queste da sottolineare i \"cameo\" nella serie \"Kung Fu\", nell'episodio \"Lo spirito guida\", e ne \"La famiglia Bradford\", nell'episodio \"Provaci ancora Tommy\". Partecipa anche ad una puntata della celebre serie \"Le strade di San Francisco\", puntata intitolata \"Testa calda\".\nMiami Vice.\nDopo anni di ruoli marginali, nel 1984 arriva la svolta professionale, quando viene ingaggiato per interpretare il \"detective\" Sonny Crockett nella serie TV \"Miami Vice\". Lavora in coppia con Ricardo Tubbs, interpretato da Philip Michael Thomas.\nIl telefilm va avanti per 5 stagioni, fino al 1989, e d\u00e0 a Don Johnson, impegnato anche nella regia di quattro episodi, fama e successo mondiale.\nIl \"look\" che caratterizza il detective Sonny Crockett lascia il segno nella moda degli anni ottanta, facendo proliferare la diffusione delle tinte a pastello, occhiali Ray-Ban e mocassini senza calzini.\nE sul piano recitativo tutte le capacit\u00e0 dell'attore vengono messe in scena nel corso della serie, tanto che l'industria cinematografica arriva ad interessarsi a lui negli anni successivi alla serie.\nNel 1988 recita nella commedia sentimentale \"Ancora insieme\", al fianco di Susan Sarandon, Jeff Daniels ed Elizabeth Perkins, nel ruolo di un capocantiere in crisi matrimoniale ed esistenziale, poi nel 1989 \u00e8 lo sceriffo della Contea di Los Angeles Jerry Beck, nel film \"Dead Bang - A colpo sicuro\" di John Frankenheimer.\nAnni novanta.\nNei primi anni novanta le cose vanno a gonfie vele per Johnson, che interpreta ruoli di vario tipo in film di ottima produzione. Tra questi il ruolo del misterioso Harry Maddox in \"The Hot Spot - Il posto caldo\" per la regia di Dennis Hopper al fianco di Jennifer Connelly e Virginia Madsen.\nLavora a due progetti con la moglie Melanie Griffith, ossia i film \"La strada per il paradiso\" (1991) e \"Nata ieri\" (1993), al fianco di Mickey Rourke in \"Harley Davidson &amp; Marlboro Man\" (1991), e nel \"thriller\" di Sidney Lumet \"Per legittima accusa\", al fianco di Rebecca De Mornay.\nIntorno al 1994 l'attore entra in un periodo di crisi personale, seguito della separazione da Melanie Griffith e dell'abuso di alcool e droghe che lo porta a frequentare in svariate occasioni le comunit\u00e0 di recupero. Questo periodo termina poi nel 1996, quando l'attore torna al lavoro con una nuova serie TV, \"Nash Bridges\". Nel corso di questa serie Johnson trova anche tempo per partecipare ai film \"Tin Cup\" (1996) e \"Goodbye Lover\" (1998).\nAnni duemila.\nDopo \"Nash Bridges\" la carriera di Johnson sar\u00e0 soggetta al declino causato da problemi legali e finanziari. Bisogna aspettare il 2007 per rivederlo in azione, nel film commedia \"Moondance Alexander\", nel quale interpreta uno stalliere. Tra il 2007 e il 2008 Don lavora anche in Italia, nei film \"Bastardi\" di Federico Del Zoppo e Andres Alce Meldonado e \"Torno a vivere da solo\" di Jerry Cal\u00e0, ed \u00e8 vittima della trasmissione televisiva \"Scherzi a parte\" nel 2009. Tra gli altri lavori da segnalare il cameo ne \"La fontana dell'amore\" (2009), e la partecipazione al film di Robert Rodriguez \"Machete\" (2010).\nNel 2012 veste i panni di Big Daddy nel \"western\" di Quentin Tarantino \"Django Unchained\". Dal 2014 interpreta il Texas Ranger Earl McGraw nella serie televisiva \"Dal tramonto all'alba - La serie\", diretta da Robert Rodriguez. Nel 2015 torna a recitare sul piccolo schermo nel ruolo del magnate del petrolio Hap Briggs, nella \"soap opera\" \"Blood &amp; Oil\", di cui \u00e8 anche produttore esecutivo. Nel 2019 ottiene il ruolo del villain Judd Crawford, nella miniserie televisiva \"Watchmen\", ideata da Damon Lindelof per HBO.\nMusica.\nNel 1986 ha inciso il suo primo album solista: \"Heartbeat\", il suo secondo lavoro arriva nel 1989 con l'album \"Let It Roll\". Nel 1988 Don ha inoltre inciso un duetto con Barbra Streisand dal titolo \"Till I Loved You\".\nNon \u00e8 da confondere con il Don Johnson che verso la fine degli anni sessanta fa parte di una \"band\" psychedelic rock chiamata Horses. La \"band\" incide un omonimo disco per la casa discografica White Whale nel 1969, che verr\u00e0 successivamente ripubblicato per la Gear Fab nel 2004 e per la Rev-Ola nel 2005.\nVita privata.\nDopo essere stato legato a Pamela Des Barres, ha sposato due volte Melanie Griffith (dal 1975 al 1976 e dal 1989 al 1996), con la quale ha avuto la figlia Dakota Johnson, e nel 1999 si \u00e8 sposato in terze nozze con Kelley Phleger.\nDoppiatori italiani.\nNelle versioni in italiano dei suoi film, Don Johnson \u00e8 stato doppiato da:"}
{"id": "1627439", "revid": "729019", "url": "https://it.wikipedia.org/wiki?curid=1627439", "title": "Muscolo elevatore dell'ano", "text": "Il muscolo elevatore dell'ano si divide in 3 parti: pubococcigeo, puborettale ed ileococcigeo. La porzione pubo-coccigea origina dalla faccia interna del pube e si estende posteriormente verso il coccige e sul quale si inserisce incontrando prima la sua controlaterale.\nDescrizione.\nLa parte puborettale origina, come quella pubococcigea, dalla faccia interna del pube ma inizialmente non \u00e8 divisibile da quest'ultima e se ne distacca solo successivamente. La parte puborettale \u00e8 molto pi\u00f9 spessa della pubococcigea, la pubo rettale va ad incontrarsi con la controlaterale formando cos\u00ec lo iato rettale e contribuendo a formare il legamento ano-coccigeo.\nLa componente ileococcigea si origina dall'arco tendineo del muscolo otturatore interno e si porta medialmente formando un rafe con il muscolo controlaterale per poi inserirsi al coccige. Il rafe fa parte del legamento ano coccigeo.\nLe tre parti si coprono della fascia del diaframma pelvico, la parte superiore \u00e8 in contatto con la prostata, la vescica, la vagina, l'utero, il peritoneo, la faccia inferiore \u00e8 in rapporto con il connettivo lasso.\n\u00c8 innervato da S2 ed S3, anteriormente dal nervo pudendo, la parte postero laterale da diramazioni del plesso sacrale. Le tre parti sostengono gli organi viscerali, aumentano la pressione intraddominale, aumentano la continenza, ed \u00e8 attivo nella respirazione tranquilla."}
{"id": "1627440", "revid": "124123", "url": "https://it.wikipedia.org/wiki?curid=1627440", "title": "Nati nel 135", "text": ""}
{"id": "1627442", "revid": "149485", "url": "https://it.wikipedia.org/wiki?curid=1627442", "title": "Placentia (Canada)", "text": "Placentia (in francese \"Plaisance\"), \u00e8 una piccola citt\u00e0 canadese costituita dall'unione dei villaggi di Jerseyside, Townside, Freshwater, Dunville e Argentia.\nGeografia fisica.\n\u00c8 posta nella baia omonima, nella penisola sud-occidentale della penisola di Avalon, nell'isola di Terranova, provincia di Terranova e Labrador.\nStoria.\nFondata da pescatori baschi all'inizio del XVI secolo, venne popolata in seguito da pescatori francesi. Il nome deriva dalla citt\u00e0 spagnola di Plasencia. Nel 1655 la Francia, che controllava pi\u00f9 della met\u00e0 di Terranova, fece di Placentia la capitale delle colonie francesi di Terranova. La vicinanza delle colonie inglesi nella penisola di Avalon port\u00f2 spesso a veri e propri atti di guerra che vennero risolti col Trattato di Utrecht (11 aprile 1713) in base al quale Terranova venne assegnata all'Inghilterra, ma alla Francia venne assegnato il monopolio della pesca. Nel 1870 divenne sede di una prefettura apostolica, che fu soppressa nel 1891. Nel 1904, in seguito al trattato anglo-francese noto come \"Entente cordiale\", i privilegi della Francia cessarono e nel 1917 Terranova divenne un \"dominion\" britannico. Nel settembre 1940 gli Stati Uniti d'America ottennero dall'UK la concessione di numerose basi aeree e navali, fra cui una base nella localit\u00e0 \"Argentia\" di Placentia, per un periodo di novantanove anni rinnovabili. \u00c8 iniziato da allora per Placentia uno sviluppo economico tumultuoso, molto rallentato tuttavia negli ultimi anni."}
{"id": "1627443", "revid": "1543377", "url": "https://it.wikipedia.org/wiki?curid=1627443", "title": "Invasione anno zero", "text": "Invasione anno zero (\"Worldwar: In the Balance\") \u00e8 un romanzo di fantascienza ucronica di Harry Turtledove del 1994 che costituisce la prima parte del \"Ciclo dell'invasione\" (\"Worldwar\").\nTrama.\nNel tardo 1941, mentre sulla Terra imperversa la Seconda guerra mondiale, una flotta di astronavi da un pianeta alieno arriva per conquistare il mondo. Entrambe le fazioni sono prese alla sprovvista: gli umani devono creare una difficile alleanza tra loro dimenticando il conflitto in corso mentre gli alieni, che chiamano loro stessi come La Razza, scoprono che il loro nemico \u00e8 molto pi\u00f9 aggressivo e tecnologicamente avanzato di quanto credevano.\nDopo l'arrivo nel Sistema Solare, il personale strettamente essenziale della Flotta di conquista era stato risvegliato dal Sonno Freddo dopo un viaggio di venti anni da Tau Ceti II. Il Signore di Flotta Atvar \u00e8 impegnato a terminare i preparativi finali per l'invasione della Terra, aspettandosi una rapida vittoria sugli esseri primitivi che popolano il Pianeta. \u00c8 interrotto da un ufficiale delle comunicazioni che gli annuncia che segnali radio sono emessi dalla Terra. Atvar rifiuta di credere alla notizia, visto che le ultime notizie, ottenute da una sonda che ha visitato la Terra nel XII secolo, indicano che gli abitanti sono una specie preindustriale.\nLa Flotta di Conquista raggiunge l'orbita terrestre nel dicembre del 1941 ed inizia a sondare il Pianeta. Sono stupiti di trovare che nel lasso di tempo di soli 800 anni, gli abitanti si sono evoluti da una primitiva societ\u00e0 agricola ad una civilt\u00e0 industriale. La tecnologia della Razza \u00e8 cambiata profondamente solo in pi\u00f9 di 50.000 anni ed altre specie intelligenti conosciute sono similmente lente nell'evoluzione.\nDopo sei mesi di raccolta di informazioni, nel maggio del 1942 Atvar si consulta con Kirel, il Signore di Nave dell'ammiraglia, Imperatore Hetto 127\u00b0, della Flotta di Conquista. Le truppe sono state risvegliate dal sonno freddo e sono pronte ad intraprendere le operazioni militari. \u00c8 tuttavia nei poteri di Atvar di rinunciare all'invasione. Non volendo rinunciare all'attacco e presentarsi dall'Imperatore con il suo fallimento, Atvar ordina che l'assalto abbia inizio. In breve La Razza fa detonare alcune bombe atomiche nell'Atmosfera terrestre per annientare le comunicazioni umane. L'attacco ha cos\u00ec inizio.\nNella notte del 30 maggio, solamente poche ore dopo aver fatto detonare la bomba atomica, le forze della Razza attaccano gli aeroporti umani ed i veicoli di terra attorno alle zone di atterraggio. La Razza, nel frattempo, stabilisce delle basi in ogni continente, eccetto che nell'Antartide.\nIl Sud America e l'Africa sono sopraffatte quasi immediatamente. Le basi di atterraggio in Florida, Illinois, Idaho e New York causano ondate di panico e caos negli Stati Uniti. Le forze della Razza stabiliscono una base in Polonia, tagliando la Germania fuori dal grosso delle sue forze nell'Unione Sovietica che cercano di rimettersi in marcia verso Ovest per ricongiungersi con la Madrepatria. Le Forze Aeree Inglesi sono spazzate via dalle basi aliene in Spagna e Francia. L'Unione Sovietica deve avere a che fare con fortezze nemiche in Ucraina, Mongolia e Siberia. Dovunque, l'umanit\u00e0 \u00e8 costretta ad indietreggiare di fronte a nemici che sembrano inarrestabili.\nMentre le Ostilit\u00e0 tra Asse ed Alleati finiscono quasi immediatamente, questo \u00e8 un risultato di un bisogno militare piuttosto che un segno di genuina cooperazione. Con le forze della Razza che cercano di portare le Armate umane alla sottomissione, nessuna risorsa pu\u00f2 essere sprecata per le rivalit\u00e0 tra le varie nazioni.\nLa realt\u00e0 sconvolgente del nuovo bilanciamento della forza \u00e8 enfatizzata dal fatto che, nei primi giorni della battaglia, solo la Germania Nazista \u00e8 capace di affrontare gli alieni con qualche possibilit\u00e0 di successo. Poich\u00e9 la Germania \u00e8 stata in guerra pi\u00f9 a lungo che tutte le altre maggiori potenze e poich\u00e9 ha una specifica economia di guerra, questa \u00e8 semplicemente la conseguenza pi\u00f9 logica. Ma gli Americani sono nauseati dall'idea di combattere sullo stesso fronte di Hitler, mentre i Sovietici non sono sicuri di potersi fidare dei tedeschi, anche in caso di un attacco alieno.\nDopo l'assalto iniziale, le truppe della Razza hanno una battuta di arresto. Non \u00e8 tanto la resistenza umana che li trattiene dall'avanzare, quanto la loro tendenza a vagliare le opzioni prima di agire. L'umanit\u00e0 approfitta di questo contrattempo per organizzare contrattacchi localizzati, che falliscono quasi completamente. Grazie a questa sconfitta, comunque, l'umanit\u00e0 scopre che La Razza manca di iniziativa tattica e che pu\u00f2 essere facilmente portata a cadere in trappola. La loro tecnologia avanzata, tuttavia, rende difficile approfittare di questa debolezza. La Razza scopre anche che le detonazioni atomiche orbitali hanno avuto scarsi effetti sulle forze militari umane. Si pensava che l'impulso elettro magnetico potesse annullare qualsiasi tecnologia avanzata che gli umani avessero avuto, ma presto hanno capito che gli umani non possedevano ancora i chip di computer di silicio. Quasi tutta l'elettronica umana, come le radio, usa le valvole, che sono meno efficienti ma pi\u00f9 resistenti all'interferenza elettromagnetica.\nHitler si avvantaggia ordinando ad un'unit\u00e0 di artiglieria in Ucraina di attaccare una base aliena usando un cannone montato su rotaie. La batteria tedesca riesce a distruggere due astronavi della Razza (la Imperatore Sohrheb 67\u00b0 e la Imperatore Jossano 56\u00b0), di cui una porta l'arsenale atomico della Razza. L'esplosione che ne risulta, manda pezzi di uranio in una vasta area circostante. I partigiani Sovietici si accorgono della cura con la quale la razza si accinge a recuperare lo strano materiale.\nDa un'altra parte, in Ucraina, il Maggiore Heinreich J\u00e4ger si appresta a distruggere un carrarmato alieno, ma al costo della sua intera compagnia di Panzer. Scappando dalla battaglia, incappa nel Tenente Ludmila Gorbunova che lo riporta in volo nell'aeroporto dove lei \u00e8 di servizio. Da l\u00ec, J\u00e4ger \u00e8 mandato a Mosca dove passa alcune settimane come ospite del governo Sovietico - n\u00e9 come prigioniero ufficiale n\u00e9 come alleato. Alla fine, gli si chiede di prendere parte ad un'azione combinata Russo-tedesca in Ucraina finalizzata al recupero di parte dell'uranio.\nLa banda creata per l'occasione da partigiani sovietici e da soldati tedeschi sbandati, trafuga un carico di uranio che la Razza cerca di recuperare dopo l'esplosione delle astronavi. Seguendo poi gli accordi concordati, si divide il carico in due parti che seguono due strade differenti. A J\u00e4ger \u00e8 dato un cavallo ed \u00e8 costretto ad attraversare la steppa Ucraina e passare attraverso il territorio polacco, occupato dai rettili, per giungere in Germania con il prezioso metallo. Da qualche parte tra le citt\u00e0 di Chernobyl e Hrubiesz\u00f3w, alcuni partigiani ebrei gli tendono un'imboscata. Sebbene nominalmente alleati della Razza, riconoscono il giogo con cui essa vuole imbrigliare all'umanit\u00e0. I partigiani prendono met\u00e0 dell'uranio in possesso di J\u00e4ger e gli permettono di tornare in Germania. I partigiani ebrei mandano l'uranio in loro possesso in Inghilterra da dove \u00e8 imbarcato alla volta degli Stati Uniti.\nDopo il suo arrivo in Germania, J\u00e4ger \u00e8 promosso Colonnello in una cerimonia tenuta a Berchtesgaden, il rifugio bavarese di Hitler. Mentre J\u00e4ger si gode il meritato riposo, arriva Molotov per consultarsi con Hitler sulla condotta della guerra. L'ambasciatore sovietico \u00e8 portato in volo in Bavaria dalla Tenente Ludmila Gorbunova, per la sorpresa di J\u00e4ger. Il rapporto tra Heinrich e Ludmila si rafforza durante il poco tempo passato assieme.\nPer cercare di ridurre la resistenza umana, Atvar ordina di usare armi atomiche su Washington D.C. e Berlino, sperando che questo possa persuadere gli americani ed i tedeschi ad arrendersi.\nBerlino \u00e8 la prima citt\u00e0 ad essere colpita, in parte come rappresaglia per la distruzione delle astronavi della Razza in Ucraina. Mentre Atvar si rifiuta di portare il disastro nucleare su tutto il territorio umano, principalmente perch\u00e9 il pianeta ha cos\u00ec poca terra rispetto ai mari, vede la dimostrazione di potenza come necessaria poich\u00e9 la Germania schiera la pi\u00f9 forte armata umana. La Razza ha meno scrupoli nel bombardare Washington D.C. perch\u00e9 \u00e8 un centro amministrativo e delle comunicazioni, con poche industrie e risorse commerciali. Inoltre Atvar sa che il fallout radioattivo verr\u00e0 per la maggior parte riversato in mare, con poche conseguenze sulla terra. Invece di rompere la resistenza umana, gli attacchi rafforzano le intenzioni delle nazioni a combattere sempre pi\u00f9 forte ed aumentano la loro determinazione nello sviluppare armi atomiche.\nNel frattempo, negli Stati Uniti, Jens Larssen \u00e8 costretto a viaggiare fino a White Sulphur Springs, nella Virginia Occidentale dove il governo degli Stati Uniti ha una capitale temporanea dopo aver perso Washington D.C.. Larssen comunica al Capo di Stato Maggiore, generale George C. Marshall, che l'esercito statunitense deve difendere Chicago a tutti i costi poich\u00e9 ai \"Metallurgical Laboratory\" dell'Universit\u00e0 si cerca di carpire il segreto dell'atomo, che pu\u00f2 essere l'unico mezzo dell'umanit\u00e0 di sconfiggere la Razza. Marshall assicura che tenere Chicago \u00e8 il punto chiave della strategia dell'esercito statunitense, e cos\u00ec Larssen si rimette sulla sua strada di ritorno per l'Universit\u00e0 di Chicago.\nSulla strada del ritorno, Larssen scopre che la Razza ha conquistato la maggior parte dell'Ohio e dell'Indiana. Con cautela passa attraverso le linee nemiche finch\u00e9 non si imbatte nelle truppe statunitensi. Spiega loro che \u00e8 un fisico impegnato in affari importanti per ordine del governo. Dopo molti interrogatori, a Larssen \u00e8 concesso un incontro con il generale George S. Patton che gli comunica che l'esercito \u00e8 impegnato in una grande azione per tenere fuori la Razza da Chicago. Poich\u00e9 Larssen \u00e8 di cos\u00ec vitale importanza per le sorti della guerra, e a causa dei pericoli che possono accadere, Patton si rifiuta di farlo continuare verso Chicago fino a che l'esercito non ha reso difendibile la citt\u00e0.\nQuando l'inverno del 1942 inizia, gli attacchi della Razza perdono di forza. Sono completamente impreparati al tipo di tempo invernale che trovano sulla Terra. Sul loro pianeta madre, la neve \u00e8 estremamente rara al di fuori dei laboratori scientifici, e la maggior parte dei loro territori sono deserti sabbiosi. Non appena la prima tempesta di neve colpisce l'Illinois, un gruppo di caccia e bombardieri, tenuto in serbo per situazioni critiche, si getta sulle posizioni della Razza nell'Indiana Occidentale e nel Wisconsin Meridionale. Segue un massiccio fuoco d'artiglieria. Per ultimo, la fanteria statunitense ed i gruppi di carrarmati sotto il comando di Patton nell'Est e del generale Omar Bradley nel Nord, si muovono verso il loro obbiettivo: Bloomington, nell'Illinois. Sebbene i carrarmati Sherman degli umani ed i caccia P-51 Mustang non siano all'altezza di quelli della Razza, le forze aliene sono travolte dal grande numero di avversari e dalle condizioni atmosferiche cos\u00ec rigide, tanto che devono ritirarsi. Le truppe statunitensi si muovono fino ad accerchiare alcune formazioni della Razza pi\u00f9 lente e distruggerle. L'umanit\u00e0 ottiene il suo primo grande successo contro la minaccia venuta dalle stelle\nQuando la controffensiva umana ha successo nel liberare la maggior parte dell'Illinois Settentrionale, il Signore di Flotta Atvar e Kirel il Signore di Nave dell'Ammiraglia, riflettono sui progressi della guerra. Quando l'invasione era iniziata, erano convinti che la loro superiorit\u00e0 tecnologica avrebbe garantito loro una vittoria anche a dispetto dell'esteso potere industriale umano. Mentre si erano impegnati a sottomettere Sud America, Africa ed Australia, la Razza deve ancora affrontare la resistenza del Nord America, Europa ed Asia sei mesi dopo che l'attacco \u00e8 iniziato. Visto che gli attacchi non si fermano, le armi pi\u00f9 avanzate della Razza, come missili teleguidati, razzi anti-panzer, carrarmati, caccia ed elicotteri, sono distrutti in grande numero. Mentre le armi pi\u00f9 semplici, come fucili, proiettili, cariche per l'artiglieria e mortai, possono essere prodotte nelle industrie umane catturate, e ci\u00f2 porta il divario tra la tecnologia aliena e quella umana a colmarsi. Atvar \u00e8 informato dagli addetti alla sicurezza che i veicoli umani funzionano usando il petrolio per il carburante e che colpendo le raffinerie si pu\u00f2 diminuire la loro efficienza in combattimento. Atvar ordina un attacco aereo sulle raffinerie di Ploie\u0219ti in Romania, ma il raid ottiene un successo limitato.\nQuando il 1942 \u00e8 in procinto di finire e Patton e Bradley conducono le loro forze su Bloomington, Jens Larssen arriva a Chicago giusto per scoprire la citt\u00e0 in rovina. Si apre una strada tra le macerie, incontrando una popolazione civile quasi alla disperazione, e si dirige all'Universit\u00e0 di Chicago. L\u00ec, Larssen \u00e8 informato dal custode che il metallurgical laboratory ha evacuato il campus e si \u00e8 spostato a Denver. Cos\u00ec come la guerra, anche il viaggio di Larssen deve andare avanti.\nPersonaggi.\nTutti i personaggi del romanzo sono legati uno all'altro da un filo conduttore di conoscenze in comune."}
{"id": "1627451", "revid": "1131971", "url": "https://it.wikipedia.org/wiki?curid=1627451", "title": "EViews", "text": "EViews (Econometric Views) \u00e8 un pacchetto statistico per Windows, usato principalmente per analisi econometrica. \u00c8 sviluppato da Quantitative Micro Software (QMS). La versione 1.0 \u00e8 stata distribuita nel marzo 1994 ed ha sostituito MicroTSP. La versione corrente \u00e8 la 8.1, disponibile dal 25 novembre 2014.\nEViews pu\u00f2 essere usato per analisi statistica generale ed analisi econometriche, quali analisi di dati panel, serie temporali (per la stima e la previsione) o sezionali. EViews combina le tecnologie del foglio elettronico e database relazionali con le routine classiche dei software statistici usando una GUI in Windows."}
{"id": "1627453", "revid": "53508", "url": "https://it.wikipedia.org/wiki?curid=1627453", "title": "Dialoghi (Confucio)", "text": "I Dialoghi (, ), sono una raccolta di pensieri e di frammenti di dialoghi del pensatore e filosofo cinese Confucio e dei suoi discepoli. Il titolo cinese significa letteralmente \"discussione sulle parole [di Confucio]\". Talvolta, specialmente nei trattati pi\u00f9 datati, l'opera \u00e8 presentata come \"Analecta di Confucio\", sebbene la traduzione \"analecta\" sia sbagliata e fuorviante, poich\u00e9 i Dialoghi non fanno affatto parte di tale stile letterario.\nScritti durante il Periodo delle primavere e degli autunni e il Periodo dei regni combattenti (ca. 479 a.C. - 221 a.C.), i \"Dialoghi\" sono considerate tra le opere pi\u00f9 rappresentative del pensiero confuciano, ed hanno tuttora una grande influenza sulla cultura cinese e dell'Asia orientale.\nStoria e versioni.\nI \"Dialoghi\" furono probabilmente scritti in un periodo di 30-50 anni. Iniziato durante il Periodo delle primavere e degli autunni, il lavoro di raccolta e di organizzazione degli insegnamenti confuciani fu forse terminato durante il Periodo dei regni combattenti, sebbene non si conosca una precisa data di pubblicazione dell'opera completa, n\u00e9 alcuna informazione su chi ne sia l'autore. In Cina l'opera \u00e8 stata da molti attribuita a Confucio stesso, ma le indagini filologiche ad oggi non permettono di risalire ad una fonte certa, anche a causa del devastante rogo dei libri del 213 a.C. ad opera del Primo Imperatore Qin Shi Huang.\nI capitoli dei \"Dialoghi\" sono raggruppati per temi, ma non sviluppano un discorso strutturato. La sequenza dei capitoli appare del tutto casuale, accostando temi che non sono in alcun modo collegati fra loro. Alcuni temi centrali si ripetono in vari capitoli, talvolta nella stessa formulazione e talvolta con lievi variazioni. Questo ha indotto a pensare che il libro non sia stato scritto da un solo autore, ma sia l'opera collettiva di pi\u00f9 persone. I curatori finali dei \"Dialoghi\", ad ogni modo, erano probabilmente discepoli di Zengzi, uno dei pi\u00f9 influenti allievi di Confucio.\nAll'epoca della dinastia Han esistevano tre versioni di \"Dialoghi\": quelli di \"Lu\" (cinese trad.: \u9b6f\u8ad6\u8a9e; cinese sempl.: \u9c81\u8bba\u8bed; pinyin: L\u01d4 L\u00f9ny\u01d4), quelli di \"Qi\" (cinese trad.: \u9f4a\u8ad6\u8a9e; cinese sempl.: \u9f50\u8bba\u8bed; pinyin: Q\u00ed L\u00f9ny\u01d4) e gli \"Antichi testi dei Dialoghi\" (cinese trad.: \u53e4\u6587\u8ad6\u8a9e; cinese sempl.: \u53e4\u6587\u8bba\u8bed; pinyin: G\u01d4w\u00e9n L\u00f9ny\u01d4). Le versioni \"Lu\" e \"Qi\" erano molto simili, ma la versione di Qi comprendeva due capitoli supplementari, \"W\u00e8n w\u00e1ng\" (cinese trad.: \u554f\u738b; cinese sempl.: \u95ee\u738b) e \"Zh\u012bdao\" (cinese: \u77e5\u9053), oltre ai venti capitoli comuni alle tre versioni. La versione degli antichi testi divideva il capitolo Z\u01d0zh\u0101ng (cinese trad.: \u5b50\u5f35; cinese sempl.: \u5b50\u5f20) in due, e l'ordine dei capitoli e del testo era in gran parte diverso dalle altre due versioni.\nVerso la fine della dinastia Han occidentale, Zhang Yu, un precettore dell'imperatore Cheng, combin\u00f2 le versioni \"Lu\" e\"Qi\" dei \"Dialoghi\" mantenendo per\u00f2 il numero dei capitoli della versione \"Lu\". La versione di Zhang divent\u00f2 nota come \"Dialoghi del marchese Zhang\", ed \u00e8 la versione pi\u00f9 nota al giorno d'oggi.\nUna versione pi\u00f9 tarda dei \"Dialoghi\" scritta su strisce di bamb\u00f9 prima del 55 a.C., fu scoperta nel 1973 a Dingzhou (Dingxian) nella provincia dello Hebei, ed \u00e8 stata pubblicata nel 1997. Questa versione, sebbene frammentaria, potrebbe contribuire a gettare nuova luce sulla tradizione testuale dei \"Dialoghi\" nelle future edizioni critiche.\nInfluenza.\nDai tempi di Confucio, i \"Dialoghi\" hanno fortemente influenzato la filosofia e i valori etici della Cina e, pi\u00f9 tardi, degli altri paesi dell'Asia orientale. Insieme alle altre opere che costituiscono i Quattro Libri, insegnavano le principali virt\u00f9 confuciane: il decoro (cinese trad.:\u79ae; cinese sempl.: \u793c; pinyin: l\u01d0), la giustizia (cinese trad.: \u7fa9; cinese sempl.: \u4e49; pinyin: y\u00ec), la lealt\u00e0 (cinese: \u5fe0; pinyin: zh\u014dng) e la piet\u00e0 filiale (cinese: \u5b5d; pinyin: xi\u00e0o).\nPer circa due millenni, i \"Dialoghi\" sono stati un testo fondamentale negli studi di ogni letterato cinese, indispensabile alla sua formazione morale. Gli esami imperiali, aboliti dal grande piano di riforme del 1905-1908 ad opera degli ultimi Qing, attribuivano grande importanza allo studio dei testi confuciani, che dovevano essere conosciuti a perfezione dai candidati.\nQuando i missionari gesuiti entrarono in contatto con la realt\u00e0 cinese, alla fine del XVI secolo, si interessarono subito ai testi confuciani, ed in particolare ai \"Dialoghi\", testo che fu tradotto in parte in latino a partire dall'inizio del XVII secolo. Oggi il testo \u00e8 stato tradotto in moltissime lingue.\nIl capitolo 10, che contiene dettagli sulla vita quotidiana di Confucio, ha destato l'interesse di Voltaire e di Ezra Pound, che hanno sottolineato la dimensione umana del filosofo. Simon Leys, che ha recentemente tradotto i \"Dialoghi\" in inglese e in francese, ha affermato che l'opera costituisce il primo esempio di un libro che descrive la vita di un personaggio storico. Analogamente, Elias Canetti ha definito i \"Dialoghi\" come il pi\u00f9 antico ritratto intellettuale e spirituale di un uomo (\"Das Gewissen der Worte\", 1975)."}
{"id": "1627454", "revid": "180559", "url": "https://it.wikipedia.org/wiki?curid=1627454", "title": "Pallanuoto ai Giochi della XXVI Olimpiade", "text": "Il ventiduesimo torneo olimpico di pallanuoto si \u00e8 svolto nel corso delle Olimpiadi di Atlanta, dal 20 al 28 luglio 1996 nelle piscine del Georgia Tech Aquatic Center.\nLa formula della manifestazione era relativamente simile a quella delle precedenti edizioni di Seul e Barcellona, con la differenza che alla lotta per le medaglie hanno avuto accesso le prime quattro dei gironi preliminari anzich\u00e9 le prime due, come avvenuto in passato. Hanno preso parte al torneo ben undici formazioni europee su dodici.\nLa Spagna ha colto il suo primo alloro olimpico battendo in finale la debuttante Croazia. Il bronzo \u00e8 andato ai campioni uscenti dell'Italia che hanno superato l'Ungheria all'overtime."}
{"id": "1627459", "revid": "2108263", "url": "https://it.wikipedia.org/wiki?curid=1627459", "title": "Sovrani del Baden", "text": "Il Baden fu uno stato del Sacro Romano Impero e successivamente uno degli stati di frontiera di primaria importanza dell'Impero. Esso consisteva nei territori lungo la riva destra del Reno, di fronte all'Alsazia ed al Palatinato.\n7\nIl territorio si svilupp\u00f2 attorno alla Brisgovia, una contea medioevale del Ducato di Svevia. Si conosce ad oggi una lunga e continua serie di conti locali sino al 962, appartenenti alla Casa di Z\u00e4hringen. Nel 1061, i conti acquisirono inoltre il titolo addizionale di marchesi di Verona, che mantennero anche dopo la perdita della citt\u00e0. Nel 1112, venne usato per la prima volta il titolo di margravio di Baden.\nSino alle soglie dell'et\u00e0 moderna, il Baden era diviso in due parti distinte: una retta dai cattolici margravi di Baden-Baden, e l'altra retta dai protestanti margravi di Baden-Durlach. Nel 1771, la linea principale di Baden-Baden si estinse e tutte le terre del Baden passarono alla linea di Baden-Durlach.\nDurante l'era napoleonica, nella riorganizzazione imperiale del 1803, il Baden ottenne numerosi territori e il margravio il titolo di principe-elettore del Sacro Romano Impero. Questa dignit\u00e0 venne persa solo tre anni dopo, alla fine dell'Impero, nell'agosto del 1806, otto mesi dopo la sconfitta della Battaglia di Austerlitz. In cambio, i margravi ottennero il titolo di granduchi di Baden, oltre ad altri territori. Il Granducato, mantenendo praticamente immutati i confini del 1806, continu\u00f2 ad esistere sino alla caduta dell'Impero tedesco nel 1918, quando divenne uno stato della repubblica federale tedesca di Weimar.\nQuesto \u00e8 l'elenco dei regnanti del Baden dalla contea originaria sino alla deposizione della famiglia nel 1918.\nPrima divisione del Baden (1190-1503).\nMargravi di Baden-Hochberg (1190-1290).\nNel 1290 Enrico II divide i suoi possedimenti fra i due figli: Rodolfo I riceve Sausenberg, mentre Enrico III continua la linea di Hochberg.\nMargravi di Baden-Sausenberg (1290-1503).\nSausenberg ritorna a Baden-Baden.\nMargravi di Baden-Hochberg (1290-1418).\nHochberg ritorna a Baden-Baden. Sar\u00e0 ricreato nel 1482 per Alberto, figlio di Carlo I di Baden-Baden, e, alla morte di questi nel 1488, di nuovo riunito al Baden-Baden.\nMargravi di Baden-Baden (prima creazione 1190-1335).\nNel 1291 Ermanno VII, co-reggente con i fratelli, divide le terre di famiglia: i due figli, Federico II ed Ermanno VIII ricevono, rispettivamente Eberstein e Pforzheim, mentre il resto delle terre continua a essere governato da Ermanno VII e dai suoi fratelli\nMargravi del Baden-Baden (1291-1335).\nNel 1335 con la morte di Rodolfo Hesso di Baden-Baden, titolo e territori passano a Rodolfo IV di Baden-Pforzheim. Alla morte di questi, Baden-Pforzheim passa al secondogenito Rodolfo V, mentre il primogenito Federico III ottiene Baden-Baden. I due territori sono definitivamente riuniti alla morte del primo, nel 1361.\nMargravi di Baden-Eberstein (1291-1353).\nAlla morte di Ermanno IX Eberstein viene riunita a Baden-Baden (seconda creazione).\nSeconda divisione del Baden (1515-1771).\nCon l'estinzione della linea di Sausenberg (1503), il Baden \u00e8 riunito sotto Cristoforo I di Baden-Baden. Alla sua abdicazione (1515) i figli effettuano una nuova suddivisione dei territori: il primogenito Bernardo III continua la linea di Baden-Baden (linea bernardina), il secondogenito Filippo I riceve Baden-Sponheim e il terzogenito Ernesto I il Baden-Durlach (linea ernestina).\nMargravi di Baden-Sponheim (1515-1533).\nSponheim \u00e8 riunita a Baden-Baden.\nMargravi di Baden-Baden (II) (Seconda creazione, 1515-1771).\nNel 1594 Ernesto Federico di Baden-Durlach occupa il Baden-Baden, facendosene nominare amministratore; alla sua morte, nel 1604, gli succede il fratello Giorgio Federico, che nel 1621 rinuncia al governo del Baden-Baden, restituendolo al primogenito di Edoardo Fortunato, Guglielmo.\nCon la morte di Augusto Giorgio si estingue la linea bernardina; Baden-Baden \u00e8 riunito a Baden-Durlach.\nMargravi di Baden-Rodemarchern (Prima creazione, 1536-1620).\nRodermachern e Rodenheim tornano a Baden-Baden.\nMargravi di Baden-Rodemachern (Seconda creazione, 1620-1665).\nRodermachern torna a Baden-Baden.\nMargravi di Baden-Rodenheim (1575-1620).\nNel 1596 \u00e8 unito a Rodemarchern.\nMargravi di Baden-Durlach (1515-1771).\nAlla morte di Carlo II il Baden-Durlach, subentra una reggenza fino al 1584, dopo di che i territori sono suddivisi fra i tre figli: il primogenito Ernesto Federico riceve Durlach, il secondogenito Giacomo II Hochberg e il terzogenito Giorgio Federico Sausenberg. Il primo muore senza eredi, l'unico figlio del secondo, Ernesto Giacomo, muore neonato e quindi il terzo fratello riunisce nuovamente tutti i territori.\nNel 1771 Carlo IV Federico eredita Baden-Baden e diviene margravio di tutto il Baden."}
{"id": "1627462", "revid": "767487", "url": "https://it.wikipedia.org/wiki?curid=1627462", "title": "Standing on the Edge", "text": "Standing on the Edge \u00e8 l'ottavo album in studio della rock band Cheap Trick, pubblicato nel 1985. Alla produzione torna Jack Douglas, che aveva lanciato la band e prodotto il primo album."}
{"id": "1627463", "revid": "3732", "url": "https://it.wikipedia.org/wiki?curid=1627463", "title": "Carlo Zucchini", "text": "Biografia.\nEra figlio del conte avvocato Vincenzo Zucchini, patrizio di Faenza, e della nobile forlivese Eleonora Fronticelli Baldelli.\nNel dicembre del 1891 fond\u00f2, con altri cattolici faentini, il \"Circolo cattolico faentino\", aderente alla \"Societ\u00e0 della giovent\u00f9 cattolica italiana\" (poi Azione Cattolica). Il 5 luglio 1893 fond\u00f2 inoltre la \"Societ\u00e0 di mutuo soccorso fra gli operai cattolici\", di cui fu presidente fino alla morte. Personalit\u00e0 dall'attivismo instancabile, fu presidente per vari anni della Congregazione di carit\u00e0 e nel 1895 condusse i cattolici alla conquista del municipio della sua citt\u00e0. Nel 1896 fu membro del comitato che promosse la fondazione del Credito Romagnolo, indi socio fondatore. Nel 1899 fond\u00f2 con altri amici il periodico settimanale \u00abIl Piccolo\u00bb, organo locale dell'Azione Cattolica, tuttora esistente. Nel 1905 fond\u00f2 la \"Casa del popolo\", sede delle associazioni cattoliche faentine, di cui fu presidente fino alla morte.\nInsieme al conte Giovanni Acquaderni fu tra i fondatori del quotidiano cattolico bolognese \u00abL'Avvenire\u00bb (dal 1902 \u00abL'Avvenire d'Italia\u00bb). Fu presidente del XIX congresso nazionale dell'Opera dei congressi (la maggiore associazione di laici cattolici in Italia), tenutosi a Bologna dal 10 al 13 novembre 1903. Nel 1904 fu tra i promotori, insieme a Filippo Meda, dell'\u00abUnione Nazionale fra gli Elettori Cattolici Amministrativi Italiani\u00bb, allo scopo di uniformare il comportamento dei cattolici in campo amministrativo e preparare un'organizzazione elettorale.\nNonostante varie richieste provenienti dalle principali citt\u00e0 romagnole, decise di rimanere a Faenza. Fond\u00f2 la Cooperativa Casa del Popolo e la Federazione dei contadini. Nel 1908 organizz\u00f2 il Congresso interregionale delle casse rurali e societ\u00e0 cooperative delle province emiliane, romagnole e toscane (Faenza, 12 settembre). Fu eletto nel Consiglio provinciale di Ravenna, carica che mantenne fino alla morte. Nel 1909 e nel 1913 rifiut\u00f2 l'offerta di una candidatura alla Camera del Regno.\nNel 1915 papa Benedetto XV lo nomin\u00f2 presidente dell'\u00abUnione economico-sociale\u00bb (organismo nato in seno all'Opera dei Congressi e ad essa sopravvissuto), che era stata diretta fino ad allora dal conte Stanislao Medolago Albani, esponente cattolico bergamasco. Zucchini ne trasfer\u00ec la presidenza a Faenza.\nNel marzo 1918 si pose come garante presso le autorit\u00e0 ecclesiastiche della nascita del primo sindacato nazionale d'ispirazione cristiana, la Confederazione italiana dei lavoratori (CIL), ad opera del genovese Giovanni Battista Valente, che lo stesso Zucchini aveva chiamato tre anni prima a Faenza come suo segretario. Nel settembre 1918 partecip\u00f2 a Roma alla costituzione della Confederazione cooperative italiane, che inizi\u00f2 ad operare dall'aprile del 1921 (I Congresso), e partecip\u00f2 quindi alla fondazione della \u00abFederazione nazionale mutualit\u00e0 ed assicurazioni sociali\u00bb, nata per raggruppare le societ\u00e0 di mutuo soccorso. Con la sua azione contribu\u00ec alla creazione di tre grandi blocchi operativi, funzionalmente connessi tra loro: il sindacato dei lavoratori, le cooperative, la mutualit\u00e0.\nMembro dell'assemblea costituente del Partito Popolare (1919), ospit\u00f2 a Faenza don Luigi Sturzo nei giorni precedenti le assise di fondazione. Per la prima volta accett\u00f2 di concorrere alle elezioni politiche, venendo eletto con 15.927 voti. Durante la vita pubblica lott\u00f2 politicamente dapprima contro i socialisti e poi contro i fascisti di Mussolini. Fu rieletto nel 1921. Con l'avvento della dittatura fascista, non si present\u00f2 candidato alle elezioni del 1924, decidendo cos\u00ec di ritirarsi dalla politica attiva.\nMor\u00ec nella sua villa di Veppo (La Spezia) il 14 novembre 1928.\nOnorificenze.\nPer i molti servigi resi alla Chiesa Papa Leone XIII lo nomin\u00f2 nel 1895 Cavaliere dell'ordine di San Gregorio Magno e gli confer\u00ec nel 1901 la Croce pro Ecclesia et Pontifice. Papa Pio X lo nomin\u00f2 nel 1903 cameriere segreto di cappa e spada di Sua Santit\u00e0 e papa Benedetto XV lo nomin\u00f2 nel 1916 commendatore dell'ordine di San Gregorio Magno."}
{"id": "1627467", "revid": "110157", "url": "https://it.wikipedia.org/wiki?curid=1627467", "title": "Pallanuoto ai Giochi della XXV Olimpiade", "text": "Quello disputato nel corso delle Olimpiadi di Barcellona \u00e8 stato il ventunesimo torneo olimpico di pallanuoto. Le gare si sono disputate nelle Piscine Bernat Picornell, all'interno del Parco Olimpico di Montju\u00efc, dal 1\u00b0 al 9 agosto 1992.\nLa formula del torneo \u00e8 stata la stessa della precedente edizione di Seul. I campioni olimpici uscenti e campioni mondiali in carica della , esclusa per sanzioni ONU, sono stati sostituiti dalla , prima delle escluse del preolimpico.\nLa finale per la medaglia d'oro ha visto prevalere l', che ha conquistato il suo terzo titolo olimpico a 32 anni di distanza dal successo di Roma '60, battendo gli spagnoli padroni di casa."}
{"id": "1627484", "revid": "725642", "url": "https://it.wikipedia.org/wiki?curid=1627484", "title": "Petting", "text": "Petting \u00e8 un termine che indica un insieme di pratiche ed effusioni (\"coccole\") di natura sessuale, come baci appassionati (\"necking\") e carezze erotiche, ma che non includono un rapporto sessuale completo, in quanto esso comporta l'astinenza dal rapporto sessuale; pu\u00f2 essere da alcuni inteso come metodo di contraccezione, ma in realt\u00e0 esso non ha nulla a che vedere con la contraccezione vera e propria, giacch\u00e9 la fecondazione ne \u00e8 esclusa a priori per definizione. In molte situazioni comuni, il \"petting\" ha come obiettivo principale la conservazione della verginit\u00e0.\nIn alcuni casi, con l'espressione heavy petting (\"petting pesante\" o \"spinto\") si intende riferirsi alle pratiche di \"petting\" con contenuto erotico particolarmente forte; possono rientrare fra le pratiche di \"heavy petting\" la masturbazione reciproca e il sesso orale.\nDescrizione.\nSebbene in linea di principio si possano definire \"petting\" anche le effusioni preliminari a un rapporto sessuale, il termine \u00e8 pi\u00f9 frequentemente utilizzato per descrivere un tipo di relazione erotica che include svariati atti sessuali con esclusione della penetrazione vera e propria.\nIl verbo inglese \"to pet\", da cui \"petting\", indica, all'origine, il gesto con cui un essere umano \"coccola\" un cane o un gatto (\"pets\", animali domestici), per esempio accarezzandone il pelo. Per estensione, il verbo si applica anche al reciproco accarezzarsi e abbracciarsi fra esseri umani, non necessariamente in modo sensuale.\nReligione.\nMolte religioni condannano alcune di queste pratiche se sono compiute fra persone non sposate: la Chiesa cattolica, nel documento \"Orientamenti educativi sull'amore umano\", afferma che:\nLa Chiesa Cattolica ha sempre affermato, tuttavia, che \u00e8 comunque necessario valutare attentamente ogni singolo caso. Per questo, soprattutto fino agli anni '70, in ambito cattolico c'\u00e8 stata un'ampia fioritura di trattati di teologia morale pratica per fornire indicazioni pratiche ai fedeli. Per esempio si afferma:\nPi\u00f9 recentemente, e pi\u00f9 sinteticamente, durante la Giornata mondiale della giovent\u00f9 del 1997 a Parigi, Papa Giovanni Paolo II a una domanda postagli da un ragazzo su \u00abCosa \u00e8 giusto e cosa \u00e8 sbagliato nel fidanzamento?\u00bb diede il seguente criterio pratico:\nAltri teologi invece le considerano pi\u00f9 positivamente, ad esempio Karl Rahner in \"Sacramentum mundi\" afferma:"}
{"id": "1627485", "revid": "110157", "url": "https://it.wikipedia.org/wiki?curid=1627485", "title": "Pallanuoto ai Giochi della XXIV Olimpiade", "text": "Il ventesimo torneo olimpico di pallanuoto ha avuto luogo all'interno del programma delle Olimpiadi di Seul dal 21 settembre al 1\u00ba ottobre 1988 negli impianti del Jamsil Indoor Swimming Pool.\nLa formula del torneo prevedeva la divisione delle 12 partecipanti in due gironi all'italiana, al termine dei quali le prime due di ciascun girone si sono qualificate per le semifinali. Le squadre dal sesto al sesto posto hanno disputato dei gironi di classificazione.\nNella finale per il titolo la ha battuto gli , confermando le prime due posizioni di Los Angeles 1984 e conquistando il suo terzo oro olimpico. Nella finale per il bronzo l'Unione Sovietica ha vinto l'ultima medaglia della sua storia sconfiggendo la .\nFase finale.\nNei gironi di classificazione si ereditano i punteggi degli scontri diretti disputati nella prima fase."}
{"id": "1627491", "revid": "119052930", "url": "https://it.wikipedia.org/wiki?curid=1627491", "title": "Parco Sempione (singolo)", "text": "Parco Sempione \u00e8 il primo singolo estratto dall'album \"Studentessi\" di Elio e le Storie Tese.\nGioved\u00ec 7 febbraio 2008 \"Parco Sempione\" \u00e8 stato trasmesso in anteprima nazionale sulle frequenze di Radio Deejay, all'interno della trasmissione \"Deejay chiama Italia\" condotta da Linus e Nicola Savino. La canzone era gi\u00e0 stata proposta dalla band durante il tour estivo del 2007, compresa l'esibizione all'MTV Day in Piazza Duomo a Milano.\nIl testo.\nIl testo, scritto in italiano ma intervallato da frasi in milanese, si presenta come lo sfogo di un frequentatore del noto Parco Sempione che non riesce a dedicarsi alla piacevole lettura di un libro in quanto disturbato da un vicino \"suonatore di bonghi\" che percuote il suo strumento ininterrottamente e, soprattutto, fuori tempo. Nasce quindi una discussione, nella quale ognuno reclama la propria libert\u00e0 (quella di potersi dedicare alla lettura e quella di potersi esprimere con la musica), e in cui il primo personaggio minaccia di \"sfondare i bonghi\" al secondo, ritenendolo \"fricchettone forse drogato\".\nA questo punto il testo diventa decisamente pi\u00f9 serio e l'argomento della canzone si sposta, introducendo un terzo personaggio (anche se non esplicitato, si tratta dell'amministrazione della Regione Lombardia), che quasi a voler \"risolvere\" le scene descritte nella prima parte della canzone, preferisce \"eliminarle alla radice\", distruggendo il parco in cui si svolgono. \u00c8 a questo punto che il gruppo denuncia la vicenda del cosiddetto \"Bosco di Gioia\", realmente abbattuto per lasciare spazio a nuovi edifici della Regione; nell'ultima parte del testo viene fatto riferimento alle sedicimila firme raccolte per evitare l'abbattimento e allo sciopero della fame attuato da Rocco Tanica. Alla fine l'abbattimento \u00e8 avvenuto lo stesso, per di pi\u00f9 approfittando di un periodo di vacanza (ponte del 31 dicembre 2005), quando molta gente non era presente in citt\u00e0 per poter protestare. Il brano, che parte come una rappresentazione ironica di una situazione fastidiosa ma leggera, diventa quindi un'invettiva da parte del gruppo verso le persone che hanno voluto questo abbattimento, al punto che la canzone termina bruscamente con un pesante insulto a loro rivolto:\nLa versione destinata alle radio, intitolata \"Parco Sempione (versione Piazza del Cannone)\", non contiene tale finale. Tra l'altro nella copertina del CD sono rappresentate due formiche giganti - che sembrano in procinto di mangiare degli escrementi -, allusione alla figura del presidente (nel 2008) della Regione Lombardia, Roberto Formigoni: infatti all'inizio del video viene inquadrata una televisione sulla quale appare la scritta \"c=g\", lasciando intendere che i \"formiconi\" in realt\u00e0 sarebbero \"Formigoni\".\nVideoclip.\nIl singolo \u00e8 stato accompagnato da un videoclip realizzato dalla Shortcut Production, famosa per gli sketch surreali gi\u00e0 visti nelle trasmissioni \"Mai dire...\" e nell\"'All Music Show\". Tale video si presenta come una sorta di parodia di \"The Ring\"; alcuni componenti della Shortcut Production, ovvero Maccio Capatonda (Marcello Macchia) e Rupert Sciamenna (Franco Mari) compaiono come attori e la canzone viene interrotta in pi\u00f9 punti per inserire delle brevi scenette interne.\nAll'inizio del video (secondi 8, 11, 19) vi sono 3 parodie di messaggi subliminali, voluti e segnalati con variazioni di audio; si tratta di alcuni fotogrammi comprensibili solo al rallentatore. Nel finale del video l'ironia del gruppo si trasforma in vera e propria satira: viene presa di mira l'introduzione dell'Ecopass e il funzionario della Regione Lombardia (interpretato da Rupert Sciamenna) viene mostrato come una sorta di burattinaio, che dal suo ufficio ordina la distruzione del parco. Il video, oltre alla canzone, presenta un'appendice finale nella quale Elio incontra il suonatore di bonghi e fa la pace con lui.\nIl video fa riferimento alla versione integrale della canzone e quindi comprende l'insulto verso l'amministrazione della Regione Lombardia, nonch\u00e9 la coda finale presente anche nel cd, durante la quale vi \u00e8 il tempo per un'ultima gag, dove Elio incontra finalmente il suonatore di bonghi.\nIl videoclip ha una durata che supera abbondantemente la media dei tre-quattro minuti di cui constano quelli della maggior parte degli artisti per evitare che i loro video vengano tagliati, secondo la politica delle principali reti musicali; alcuni secondi iniziali non vengono accompagnati dalla musica trasformando il videoclip in una sorta di cortometraggio, ma nel finale si sente in sottofondo una parte di \"Ladyz\" canzone dei \"Crooklyn Clan\".\nTuttavia le reti All Music e Deejay TV, che trasmettevano il video in alta rotazione, non hanno operato alcuna censura del testo o tagli per ridurne la durata; il motivo di questa scelta \u00e8 probabilmente dovuto al rapporto di collaborazione tra Elio e le Storie Tese e Radio Deejay (che, come i due canali citati, fanno parte del Gruppo Editoriale L'Espresso), nonch\u00e9 quella tra l'All Music e la Shortcut Production, che, oltre ad aver realizzato l'All Music Show, produce anche gli spot promozionali della rete."}
{"id": "1627495", "revid": "767487", "url": "https://it.wikipedia.org/wiki?curid=1627495", "title": "Jon Brant", "text": "\u00c8 stato il bassista dei Cheap Trick tra il 1981 e il 1987. Subentr\u00f2 a Pete Comita, e rimase in seno alla band fino a che Tom Petersson decise di tornare con i suoi ex compagni. Ha collaborato con numerosi artisti."}
{"id": "1627498", "revid": "1437331", "url": "https://it.wikipedia.org/wiki?curid=1627498", "title": "Musica arabo-andalusa", "text": "La musica arabo-andalusa \u00e8 un genere di musica colta nata nella Spagna islamica e fiorita fra il IX ed il XV secolo durante la presenza musulmana nella penisola iberica. La musica arabo-andalusa si diffuse in Maghreb a causa dei forti legami culturali con la regione. In seguito alla \"Reconquista\", gran parte dei musulmani andalusi ed ebrei sefarditi abbandonarono in massa le loro terre natali, rifugiandosi nelle citt\u00e0 maghrebine e trasferendovi definitivamente le loro tradizioni musicali. In Marocco, la forma pi\u00f9 diffusa \u00e8 rappresentata dall'al-\u00c2la, nell'Algeria occidentale \u00e8 diffuso il gharn\u00e2t\u00ee, nell'Algeria centrale il san\u00e2a e in Tunisia e a Tripoli il ma'luf.\nStoria.\nOrigini.\nLa musica arabo-andalusa nacque nel Califfato di Cordova, ad Al-Andalus, nel IX secolo. Il musicista persiano Ziry\u00e2b che fu musicista di corte di Abd al-Rahman II a Cordova, \u00e8 normalmente accreditato di esserne stato il capostipite. Successivamente, il poeta, compositore e filosofo Ibn Bajja di Saragozza sembra abbia fuso insieme la musica di Ziryab con la musica classica occidentale dando vita ad un nuovo stile che si diffuse in Iberia e nel Maghreb. La musica classica andalusa si diffuse nel Maghreb attraverso secoli di interscambi culturali. Le dinastie degli Almoravidi, degli Almohadi e dei Merinidi dominarono sia al-Andalus che il Maghreb. Molti maestri cominciarono a stabilirsi in Maghreb secoli prima della caduta di Granada per mano degli spagnoli.\nIl trasferimento definitivo nel Maghreb.\nIn seguito alla \"Reconquista\", molti dei musulmani andalusi e degli ebrei sefarditi si trasferirono in massa nelle citt\u00e0 del Maghreb, portandovi le loro tradizioni musicali.\nLa scuola di Granada si stabil\u00ec a Tlemcen, Orano, Nedroma, Sidi Bel Abbes, Rabat, Oujda, T\u00e9touan, Tangeri e Chefchaouen; la scuola di Cordova a Mekn\u00e8s, Algeri, B\u00e9ja\u00efa, Mostaganem, Cherchell, Miliana, M\u00e9d\u00e9a, Blida e Kol\u00e9a, la scuola di Siviglia a F\u00e8s, Costantina, Skikda, Annaba, Souk Ahras, Tripoli, al-Qayrawan e Testour e la scuola di Valencia a Tunisi.\nEt\u00e0 moderna.\nTramandata per secoli da lunghe serie di maestri, nel 1799, il maestro \"tetouani\" Muhammad Ibn al-Hasan al-Hayik fu il primo a trascrivere e a raccogliere parte del repertorio musicale arabo-andaluso.\nTra la seconda met\u00e0 del XIX secolo e i primi decenni del XX secolo vennero effettuate raccolte sistematiche di trascrizioni musicali dei vari repertori.\nSistema musicale.\nLa musica arabo-andalusa, sebbene basata su regole molto rigide, \u00e8 stata tramandata oralmente da un maestro all'altro.\nI componimenti vengono chiamati n\u00fbba. Le n\u00fbba occidentali sono quelle che hanno mantenuto maggiormente la loro forma di epoca medievale, mentre le n\u00fbba orientali sono intrise di elementi mediorientali.\nStrumenti musicali.\nLe orchestre di musica classica andalusa usano i seguenti strumenti musicali: oud, rebab, darbouka, taarija, qanun e kamenjah. Pi\u00f9 recentemente sono stati introdotti strumenti come pianoforte, contrabbasso, violoncello, sassofoni e clarinetti, anche se l'impiego di questi ultimi non \u00e8 molto frequente."}
{"id": "1627501", "revid": "92723", "url": "https://it.wikipedia.org/wiki?curid=1627501", "title": "Rangatira", "text": "La Rangatira era una nave traghetto. Costruita nel 1972 per prestare servizio in Nuova Zelanda, tra il 1982 ed il 1983 fu utilizzata come nave appoggio in seguito alla Guerra delle Falkland. In seguito pass\u00f2 di mano ad armatori greci e italiani, prendendo i nomi di \"Queen M\" e \"Carlo R.\". Fu demolita nel 2005 con il nome di \"Alexander the Great\".\n\u00c8 stata l'ultima nave passeggeri esistente al mondo dotata di motori elettrici accoppiati con turbine a vapore.\nCaratteristiche.\nCostruita appositamente per il servizio tra Lyttelton e Wellington, la \"Rangatira\" era dotata di un sistema di propulsione turbo-elettrico, composto da due turbine a vapore accoppiate con due motori elettrici e due eliche. Questo impianto, bench\u00e9 permettesse una migliore manovrabilit\u00e0 (favorita anche dalle tre eliche trasversali di prua delle quali la nave era dotata) ed evitasse l'installazione di un costoso ed ingombrante riduttore, necessario nel caso di trasmissione meccanica tra le turbine a vapore e l'elica, causava consumi pi\u00f9 elevati rispetto alla soluzione classica.\nLa \"Rangatira\" fu probabilmente l'ultima nave passeggeri esistente caratterizzata da questa soluzione. Le unit\u00e0 da crociera costruite in seguito e caratterizzate da una propulsione turbo-elettrica, come la \"Queen Mary 2\", sono infatti dotate di turbine a gas.\nOriginariamente la nave poteva trasportare 768 passeggeri e 200 autovetture con un equipaggio di 123 persone.\nServizio.\nNuova Zelanda (1972 - 1976).\nLa nave fu costruita dai cantieri Swan Hunter Shipbuilders Ltd. di Newcastle per ordine della neozelandese Union Steam Ship Company, che necessitava di un nuovo traghetto passeggeri per la linea Lyttelton - Wellington dopo l'affondamento della \"Wahine\" nel 1968. La nuova unit\u00e0 fu varata nel giugno 1971 con il nome di \"Rangatira\", venne consegnata ai proprietari a gennaio 1972 e arriv\u00f2 a Wellington il 18 marzo, entrando in servizio dieci giorni pi\u00f9 tardi. A settembre la nave dovette essere fermata per dei problemi alla turbina di sinistra, tornando in servizio il mese successivo.\nIl 19 giugno 1973, durante le operazioni di ormeggio a Lyttelton, il traghetto urt\u00f2 il fondale, riportando danni al timone e all'elica di sinistra che lo tennero fuori servizio fino al 2 luglio. Il 30 ottobre dello stesso anno, mentre era in viaggio da Lyttelton a Wellington, la nave riport\u00f2 dei danni al cuscinetto reggispinta e a un rotore della turbina di dritta, venendo rimessa in servizio il 2 novembre.\nDotata di un sistema di propulsione turbo-elettrico, la \"Rangatira\" si rivel\u00f2 ben presto anti-economica, anche per via della riduzione del flusso di passeggeri sulla rotta che serviva, dovuto sia all'introduzione di un collegamento con traghetti ferroviari tra Picton e Wellington da parte della compagnia ferroviaria statale nel 1962, sia alla crescita e alla progressiva riduzione di costi del traffico aereo. Nel luglio 1974 il governo neozelandese si fece carico delle perdite, quantificate in 4 milioni di Dollari neozelandesi l'anno e ormai insostenibili per la Union Steam Ship Company, noleggiando la \"Rangatira\" per sei mesi e poi per altri dodici. A febbraio 1976 il governo rinnov\u00f2 nuovamente il noleggio in forma temporanea in attesa di trovare un'alternativa pi\u00f9 economica.\nLa nave part\u00ec per l'ultimo viaggio da Lyttelton il 14 settembre, arrivando a Wellington il giorno successivo e iniziando i preparativi per essere trasferita in Europa, dove sarebbe stata posta in disarmo in attesa di un compratore. Il trasferimento era stato deciso per facilitare la vendita della nave. Nei quattro anni di servizio in Nuova Zelanda la \"Rangatira\" aveva completato 2.096 viaggi tra Lyttelton e Wellington, trasportando 832.260 passeggeri e 139.656 veicoli, con una media di appena 397 passeggeri per viaggio. La nave part\u00ec da Wellington il 17 settembre, arrivando a Falmouth un mese pi\u00f9 tardi.\nNave appoggio (1976 - 1986).\nPosta in disarmo in attesa di un compratore, nel 1977 la \"Rangatira\" fu noleggiata ad una compagnia norvegese per essere utilizzata come nave-albergo per i lavoratori del cantiere navale di Loch Kishorn in Scozia, specializzato nella costruzione di piattaforme petrolifere. Terminato questo impiego, nel 1978 fu nuovamente noleggiata per quattro anni per essere impiegata come alloggio per i lavoratori a Sollum Voe nelle Isole Shetland, dove si stava costruendo un sito di smistamento del petrolio estratto nel Mare del Nord. La \"Rangatira\" fu sottoposta a lavori di ristrutturazione degli interni per rendere il soggiorno a bordo pi\u00f9 confortevole, arrivando a Sollum Voe il 2 ottobre 1978.\nCon il termine dei lavori e l'apertura ufficiale del terminal il 9 maggio 1981, la nave fu posta nuovamente in disarmo in attesa di un nuovo impiego. Dopo il fallimento di una trattativa con la compagnia petrolifera statale Pemex Oil per l'utilizzo della \"Rangatira\" come alloggio galleggiante non and\u00f2 a buon fine, fu presa in considerazione l'idea di tornare a utilizzare il traghetto sulla linea originaria, dopo averne aumentato le capacit\u00e0 di carico merci e aver installato delle poltrone da aereo in luogo delle cabine. In seguito furono avviate trattative con la Blue Star Line, che intendeva utilizzare la nave su una rotta che da Londra andava a Citt\u00e0 del Capo con scali a Sant'Elena e Ascensione. Quest'ultimo progetto prevedeva dei radicali lavori di trasformazione, durante i quali le turbine a vapore avrebbero dovuto essere sostituite da motori Diesel e le zone passeggeri sarebbero state completamente ristrutturate.\nTuttavia, nessuna di queste ipotesi si avver\u00f2 e la \"Rangatira\" rimase in disarmo fino allo scoppio della guerra delle Falkland, quando fu sottoposta ad un'ispezione del Ministero della Difesa britannico in vista di un possibile impiego come nave ospedale. Fu invece poi deciso di impiegare il traghetto come nave appoggio e trasporto truppe. La \"Rangatira\" fu quindi sottoposta a lavori di ristrutturazione per adeguarla allo scopo, che comportarono l'aumento del numero di posti letto a bordo (portati a 1.200) e l'installazione di una piattaforma per l'atterraggio di elicotteri a prua, oltre che dei macchinari necessari a permettere le operazioni di rifornimento in mare e l'installazione nel garage inferiore di 14 container refrigerati che contenessero provviste per sei mesi per i 1.200 uomini imbarcati. Partita da Southampton il 19 giugno 1982, arriv\u00f2 a Port Stanley l'11 luglio, rimanendovi fino al 26 settembre 1983. Tornata in Gran Bretagna il 18 ottobre, la \"Rangatira\" fu sottoposta a dei lavori di ristrutturazione, prima ai cantieri HMNB Devonport, dove furono rimosse le attrezzature originarie, e successivamente agli Harland &amp; Wolff di Belfast, dove furono risistemati gli interni. Terminati i lavori, il 30 marzo 1984 fu nuovamente posta in disarmo a Falmouth in attesa di un compratore.\nServizio nel Mediterraneo (1986 - 1995).\nNel 1986 fu acquistata dalla compagnia di navigazione greca Marlines. Rinominata \"Queen M\", entr\u00f2 in servizio nella stagione estiva 1987 su una lunga linea che da Ancona portava in Turchia passando per Patrasso ed Heraklion. Continu\u00f2 a essere impiegata stagionalmente su questa rotta fino al 1989, quando fu venduta insieme alla compagna di flotta \"Princess M\" alla compagnia italiana Alimar, di propriet\u00e0 dei Cantieri Navali Rodriquez.\nRinominata \"Carlo R\", la nave fu noleggiata per tre anni (dal 1990 al 1992) alla tunisina CoTuNav, che la utilizz\u00f2 nei collegamenti tra Tunisi e Genova o Marsiglia nella stagione estiva. Nel 1993 fu impiegata dalla Alimar per un collegamento tra Livorno, Trapani e Tunisi, mentre nel 1994 fu noleggiata alla greca Horizon Sea Lines, che la utilizz\u00f2 per un collegamento stagionale tra Ancona, Patrasso e la Turchia. Furono gli ultimi anni di servizio per il traghetto: dopo un breve noleggio da parte della Egnatia Ferries tra giugno e agosto 1995, durante il quale la nave fu utilizzata su una rotta tra Ancona e la Turchia con scali a Patrasso ed Heraklion, la \"Carlo R\" fu posta in disarmo a Napoli in seguito a difficolt\u00e0 economiche dei proprietari.\nDisarmo e fine (1995 - 2005).\nPosta sotto sequestro in seguito al fallimento della societ\u00e0 proprietaria e messa in vendita all'asta dal tribunale di Napoli, la nave rimase ferma nel porto di Napoli fino al 2001, quando fu acquistata dalla Oberon Cruises e rimorchiata in Montenegro con il progetto di trasformarla in una nave da crociera. Rinominata \"Alexander the Great\", la nave fu effettivamente sottoposta ad alcuni lavori di ristrutturazione, che per\u00f2 furono presto bloccati da difficolt\u00e0 economiche. Nel novembre 2004 il traghetto fu venduto per la demolizione nel cantiere di Alia\u011fa, dove arriv\u00f2 nel gennaio 2005.\nOrigine del nome.\nIl nome originale, \"Rangatira\", gi\u00e0 precedentemente assegnato a un altro traghetto della Union Steam Ship Company of New Zealand, \u00e8 una parola M\u0101ori che indica un capo."}
{"id": "1627502", "revid": "1048993", "url": "https://it.wikipedia.org/wiki?curid=1627502", "title": "Barbara Herrera", "text": "Biografia.\nFu impiegata da Federico Fellini in ruoli minori, come quello della suonatrice di violino in \"Prova d'orchestra\" (1978). Recit\u00f2 anche in \"Amarcord\" (1972) e in \"Ginger e Fred\" (1986). Sostenne parti in film come \"Il medico della mutua\" (1968) di Luigi Zampa o \"Quando c'era lui... caro lei!\" (1978) di Giancarlo Santi."}
{"id": "1627506", "revid": "21880", "url": "https://it.wikipedia.org/wiki?curid=1627506", "title": "Gugul", "text": ""}
{"id": "1627507", "revid": "21880", "url": "https://it.wikipedia.org/wiki?curid=1627507", "title": "Commiphora mukul", "text": ""}
{"id": "1627512", "revid": "339392", "url": "https://it.wikipedia.org/wiki?curid=1627512", "title": "Formula 1 Anno 1954", "text": ""}
{"id": "1627513", "revid": "339392", "url": "https://it.wikipedia.org/wiki?curid=1627513", "title": "Formula 1 Anno 1955", "text": ""}
{"id": "1627514", "revid": "339392", "url": "https://it.wikipedia.org/wiki?curid=1627514", "title": "Formula 1 Anno 1956", "text": ""}
{"id": "1627515", "revid": "287204", "url": "https://it.wikipedia.org/wiki?curid=1627515", "title": "Impacto", "text": "Impacto (in italiano: Impatto) \u00e8 il primo singolo estratto dal quinto album di Daddy Yankee, \"\", pubblicato via radio il 12 aprile 2007 in versione non remixata, mentre negli USA durante il maggio dello stesso anno in versione remixata.\nVersione Remix.\nIl remix \u00e8 uscito nel maggio 2007, \u00e8 stato prodotto con la partecipazione di Fergie, e ne \u00e8 stato girato anche un video."}
{"id": "1627516", "revid": "339392", "url": "https://it.wikipedia.org/wiki?curid=1627516", "title": "Formula 1 Anno 1957", "text": ""}
{"id": "1627517", "revid": "290023", "url": "https://it.wikipedia.org/wiki?curid=1627517", "title": "Claudio Villa (settimo album del 1957)", "text": "Claudio Villa (1957) \u00e8 il 7\u00ba album di Claudio Villa.\nIl disco.\nLa Vis Radio pubblica nel 1957 una lunga serie di 33 giri che riportano incisioni di Claudio Villa che tra il 1949 e il 1957 era sotto contratto con l'etichetta.\nLe canzoni incluse quindi in questo LP sono gi\u00e0 tutte conosciute e non vi sono inediti, tuttavia sono solo inedite su Long Playing. Le pi\u00f9 note sono: \"La luna del rio\" e \"Valzer dell'allegria\" alcune verranno reincise dal cantante romano.\nAnche questo LP di Villa fu pubblicato in formato 25\u00a0cm (pi\u00f9 piccolo dei normali dischi a 33 giri).\nTracce.\nLATO A\nLATO B"}
{"id": "1627519", "revid": "486946", "url": "https://it.wikipedia.org/wiki?curid=1627519", "title": "Formula 1 Anno 1981", "text": ""}
{"id": "1627520", "revid": "339392", "url": "https://it.wikipedia.org/wiki?curid=1627520", "title": "Formula 1 Anno 1958", "text": ""}
{"id": "1627521", "revid": "486946", "url": "https://it.wikipedia.org/wiki?curid=1627521", "title": "Formula 1 Anno 1959", "text": ""}
{"id": "1627522", "revid": "486946", "url": "https://it.wikipedia.org/wiki?curid=1627522", "title": "Formula 1 Anno 1980", "text": ""}
{"id": "1627523", "revid": "339392", "url": "https://it.wikipedia.org/wiki?curid=1627523", "title": "Formula 1 Anno 1960", "text": ""}
{"id": "1627524", "revid": "486946", "url": "https://it.wikipedia.org/wiki?curid=1627524", "title": "Formula 1 Anno 1979", "text": ""}
{"id": "1627525", "revid": "486946", "url": "https://it.wikipedia.org/wiki?curid=1627525", "title": "Formula 1 Anno 1978", "text": ""}
{"id": "1627527", "revid": "1812835", "url": "https://it.wikipedia.org/wiki?curid=1627527", "title": "Sena Jurinac", "text": "Biografia.\nNata in Bosnia, di origine austro-croata (il padre era un medico croato e la madre viennese), inizi\u00f2 gli studi presso l'Accademia di Musica di Zagabria dove mostr\u00f2 i primi segni di talento musicale, perfezionandosi poi con Marija Kostren\u010di\u0107, gi\u00e0 insegnante di Zinka Milanov. Debutt\u00f2 come Mim\u00ec a Zagabria nel 1942 e nel 44, a 23 anni, fu scritturata da Karl B\u00f6hm alla Opera di Vienna.\nDopo la seconda guerra mondiale si esib\u00ec a Londra con la compagnia di Vienna, cantando Dorabella in \"Cos\u00ec fan tutte\"; prese parte inoltre, con i complessi di Glyndebourne, al Festival di Edimburgo, dove il maestro Fritz Busch divenne il suo mentore e dove cant\u00f2 regolarmente per molti anni. Nel 1950 apparve ancora a Glyndebourne come Fiordiligi, interpretando anche Donna Anna e Donna Elvira in \"Don Giovanni\" e affermandosi rapidamente come uno dei pi\u00f9 ammirati esponenti del \"Wiener Ensemble\" (gruppo che comprendeva, tra gli altri, Irmgard Seefried, Elisabeth Schwarzkopf, Christa Ludwig, Lisa Della Casa, Anton Dermota, Erich Kunz).\nNel 1952 esord\u00ec alla Scala ne \"Il cavaliere della rosa\" e nel 1957 alla San Francisco Opera in \"Madama Butterfly\". Nel 1960 interpret\u00f2 Ottaviano nell'inaugurazione del rinnovato Festspielhaus di Salisburgo, spettacolo di cui \u00e8 stata prodotta una versione filmata. Nello stesso periodo inizi\u00f2 a cimentarsi, sotto la guida di Herbert von Karajan, anche in parti pi\u00f9 drammatiche e vocalmente impegnative: Desdemona in \"Otello\", Leonora ne \"La forza del destino\", Elisabetta in \"Don Carlo\", Tosca, Jen\u016ffa.\nCantante di fama internazionale, dette l'addio al palcoscenico nel ruolo di Marschallin alla Staatsoper di Vienna nel 1982.\nFu sposata con il basso-baritono Sesto Bruscantini dal 1953 al 56."}
{"id": "1627528", "revid": "486946", "url": "https://it.wikipedia.org/wiki?curid=1627528", "title": "Formula 1 Anno 1977", "text": ""}
{"id": "1627530", "revid": "486946", "url": "https://it.wikipedia.org/wiki?curid=1627530", "title": "Formula 1 Anno 1976", "text": ""}
{"id": "1627532", "revid": "486946", "url": "https://it.wikipedia.org/wiki?curid=1627532", "title": "Formula 1 Anno 1975", "text": ""}
{"id": "1627534", "revid": "486946", "url": "https://it.wikipedia.org/wiki?curid=1627534", "title": "Formula 1 Anno 1974", "text": ""}
{"id": "1627535", "revid": "486946", "url": "https://it.wikipedia.org/wiki?curid=1627535", "title": "Formula 1 Anno 1973", "text": ""}
{"id": "1627536", "revid": "486946", "url": "https://it.wikipedia.org/wiki?curid=1627536", "title": "Formula 1 Anno 1972", "text": ""}
{"id": "1627537", "revid": "486946", "url": "https://it.wikipedia.org/wiki?curid=1627537", "title": "Formula 1 Anno 1971", "text": ""}
{"id": "1627538", "revid": "486946", "url": "https://it.wikipedia.org/wiki?curid=1627538", "title": "Formula 1 Anno 1970", "text": ""}
{"id": "1627539", "revid": "486946", "url": "https://it.wikipedia.org/wiki?curid=1627539", "title": "Formula 1 Anno 1969", "text": ""}
{"id": "1627540", "revid": "486946", "url": "https://it.wikipedia.org/wiki?curid=1627540", "title": "Formula 1 Anno 1968", "text": ""}
{"id": "1627541", "revid": "486946", "url": "https://it.wikipedia.org/wiki?curid=1627541", "title": "Formula 1 Anno 1967", "text": ""}
{"id": "1627543", "revid": "486946", "url": "https://it.wikipedia.org/wiki?curid=1627543", "title": "Formula 1 Anno 1966", "text": ""}
{"id": "1627546", "revid": "339392", "url": "https://it.wikipedia.org/wiki?curid=1627546", "title": "Formula 1 Anno 1964", "text": ""}
{"id": "1627547", "revid": "767487", "url": "https://it.wikipedia.org/wiki?curid=1627547", "title": "Peach Fuzz", "text": "Peach Fuzz \u00e8 il sesto album in studio del gruppo Enuff Z'nuff, pubblicato dalla Big Deal Records nel 1996."}
{"id": "1627548", "revid": "486946", "url": "https://it.wikipedia.org/wiki?curid=1627548", "title": "Formula 1 Anno 1963", "text": ""}
{"id": "1627549", "revid": "124123", "url": "https://it.wikipedia.org/wiki?curid=1627549", "title": "Eporedorige", "text": "Dalla parte di Cesare.\nLa sua storia \u00e8 parallela a quella di Viridomaro. Secondo Cesare erano entrambi giovani ragazzi (\"adulescens\" \u00e8 la parola usata da Cesare), dotati di un forte prestigio. Le origini di Eporedorige erano di alto lignaggio, a differenza di quelle di Viridomaro che doveva la sua ascesa all'iniziativa di Cesare, consigliato da Diviziaco (Diviciaco).\nI due erano si contendevano il primato tra gli Edui: durante la controversia insorta tra Convictolitave e Coto, per l'assegnazione della magistratura, i due si ritrovarono su parti opposte.\nLa battaglia di Gergovia.\nIn prossimit\u00e0 dell'assedio di Gergovia, il suo concittadino Litavicco li vorrebbe far credere entrambi morti e, tra le lacrime, si d\u00e0 a spargere la voce di una loro esecuzione ad opera dei Romani; lo scopo \u00e8 quello di ottenere la defezione dei cavalieri edui che dovevano dare appoggio a Cesare. Eporedorige, che insieme a Viridomaro era stato integrato nella cavalleria di Cesare, viene a conoscenza del piano di Litavicco e lo rivela nella notte a Cesare, permettendogli di demistificare immediatamente l'inganno. \nDalla parte di Vercingetorige.\nMa la fedelt\u00e0 non durer\u00e0 a lungo: dopo lo scacco subito a Gergovia, Cesare assister\u00e0 alla defezione di entrambi. I due, allontanatisi dalle truppe di Cesare con l'intenzione di prevenire una ribellione nel territorio degli Edui, una volta giunti Noviodunum si schierano invece al fianco di Vercingetorige: massacrano la piccola guarnigione e i mercanti romani che vi si trovavano, si dividono le ricchezze della citt\u00e0 e la danno alle fiamme, non potendola mantenere n\u00e9 volendo lasciarla alla disponibilit\u00e0 di Cesare per gli approvvigionamenti delle sue milizie. Radunate alcune truppe, i due continueranno la tattica della terra bruciata destinata a lasciare indietro l'armata di Cesare.\nCesare attribuisce le loro azioni pi\u00f9 a un'ambizione personale che a un sincero ricongiungimento alla causa di Vercingetorige: nutrendo delle alte ambizioni, non si sarebbero sottomessi, se non controvoglia, all'autorit\u00e0 del capo arverne dei ribelli; ma \u00e8 anche da dire che la loro citt\u00e0 sembrava allora verso perso il rango e l'autorit\u00e0 che Cesare gli aveva conferito.\nIn soccorso di Vercingetorige ad Alesia.\nDopo l'inizio dell'assedio di Alesia, l'assemblea dei capi gallici ribelli sceglie un gruppo di capi per guidare l'esercito inviato in soccorso degli assediati: fra questi vi \u00e8 Eporedorige, insieme a Viridomaro, a Commio l'atrebatee a Vercassivellauno l'arverno. Si trovarono allora, secondo Cesare, alla testa di 8.000 cavalieri e 140.000 fanti radunati in territorio eduo. L'armata di soccorso era destinata a spezzare l'assedio, impresa nella quale non avr\u00e0 successo. Da quel momento si perdono le tracce di Eporedorige e Viridomaro."}
{"id": "1627550", "revid": "486946", "url": "https://it.wikipedia.org/wiki?curid=1627550", "title": "Formula 1 Anno 1962", "text": ""}
{"id": "1627551", "revid": "486946", "url": "https://it.wikipedia.org/wiki?curid=1627551", "title": "Formula 1 Anno 1961", "text": ""}
{"id": "1627552", "revid": "767487", "url": "https://it.wikipedia.org/wiki?curid=1627552", "title": "Configni (Acquasparta)", "text": "Configni \u00e8 una frazione del comune di Acquasparta (TR).\nIl piccolo borgo si trova a 380 ed a circa 2\u00a0km dal capoluogo: da esso si pu\u00f2 ammirare un vasto panorama che spazia sino a Todi.\nSecondo i dati del censimento Istat 2001, gli abitanti sono 89 (circa un centinaio secondo il sito del comune).\nStoria.\nCostruito in epoca medievale, \u00e8 abbellito dalla presenza dei resti di due piccole rocche, che furono occupate da una guarnigione: la Rocca di Montalbano. I territori erano originariamente di pertinenza dei monaci di Farfa, ma intorno al 1000 entr\u00f2 a far parte delle Terre Arnolfe. Tuttavia, in un documento del 1277 si trova che il paese prestava la sua fedelt\u00e0 a Narni, offrendo un cero per la festa di San Giovenale.\nPer un certo periodo appartenne alla Chiesa (1399) e a Tommaso Martani (1438).\nVenne poi occupato dagli Orsini (1629), che lo fortificarono, e torn\u00f2 poi a Narni su ordine di Clemente XI (1708).\nNel 1831, a marzo, l'ex-ufficiale napoleonico e rivoluzionario Sercognani combatt\u00e9 un'aspra battaglia contro le truppe pontificie.\nEconomia e manifestazioni.\nL'agricoltura \u00e8 praticata (olivo e vite), mentre oramai il castello \u00e8 occupato da residenze private.\nLa seconda domenica di settembre vi si svolge la festa della \"Madonna Addolorata\"; il patrono \u00e8 santo Stefano (26 dicembre)."}
{"id": "1627555", "revid": "46291", "url": "https://it.wikipedia.org/wiki?curid=1627555", "title": "Commiphora", "text": "Commiphora \u00e8 un genere di piante angiosperme dicotiledoni della famiglia Burseraceae. Include oltre 200 specie di alberi e arbusti, spesso spinosi, native di Africa, Arabia e del subcontinente indiano.\nTassonomia.\nIl genere comprende oltre 200 specie tra cui:\nUsi.\nDa molte di queste specie si estraggono fragranti resine usate per la produzione di incensi, profumi, e balsami, tra cui la mirra (da \"Commiphora myrrha\" Arn.) e il balsamo della Mecca (da \"C. gileadensis\")."}
{"id": "1627558", "revid": "767487", "url": "https://it.wikipedia.org/wiki?curid=1627558", "title": "Ilija Ivi\u0107", "text": "Carriera.\nGiocatore.\nDebutta da professionista nel 1988 con il Proleter Zrenjanin, dove resta per tre stagioni, fino a quanto non suscita l'interesse dei grandi club, primo fra tutti quello della , che lo ingaggia all'inizio della stagione 1991-1992 e con cui vince un campionato della RSF di Jugoslavia e la Coppa di Jugoslavia 1992-1993.\nNell'estate 1994 si trasferisce in Grecia, all'Olympiacos Pireo, di cui diventa una delle bandiere, segnando ben 64 reti e conquistando tre campionati greci e una Coppa di Grecia.\nNella stagione 1999-2000 viene ingaggiato dal , ma non riesce ad imporsi, tanto da ritornare in Grecia, all'Aris Salonicco dove gioca per due mezze stagioni. A met\u00e0 del campionato 2001-2002 si trasferisce poi all', con cui chiude la carriera vincendo la Coppa di Grecia.\nNazionale.\nHa debuttato nel 1998 in Nazionale in amichevole contro la Svizzera rilevando al 61\u00ba minuto Predrag Mijatovi\u0107, in quella che \u00e8 stata la sua unica gara in Nazionale.\nDirigente.\nEd \u00e8 proprio con l'AEK Atene che inizia la carriera di direttore sportivo, nel giugno 2004, nonostante i numerosi contrasti con l'allenatore spagnolo Lloren\u00e7 Serra Ferrer, prima di rassegnare le dimissioni nel febbraio 2007.\nRimane disoccupato per pochi mesi, e gi\u00e0 nel giugno 2007 viene assunto con lo stesso ruolo, che ricopre tuttora, dall'."}
{"id": "1627559", "revid": "287204", "url": "https://it.wikipedia.org/wiki?curid=1627559", "title": "Ilija Ivic", "text": ""}
{"id": "1627565", "revid": "124123", "url": "https://it.wikipedia.org/wiki?curid=1627565", "title": "Nati nel 154", "text": ""}
{"id": "1627567", "revid": "1543377", "url": "https://it.wikipedia.org/wiki?curid=1627567", "title": "Parisina Malatesta", "text": "Biografia.\nParisina aveva pochi giorni quando sua madre venne avvelenata dal padre Francesco III Ordelaffi e crebbe alla corte dello zio Carlo Malatesta a Rimini.\nAd appena quattordici anni spos\u00f2 a Ravenna il marchese di Ferrara Niccol\u00f2 III d'Este, vedovo anni prima di Gigliola da Carrara, ed entr\u00f2 in una citt\u00e0 funestata dalla peste.\nPrese alloggio nella torre dei Rigobelli nelle stanze sotto la biblioteca e riorganizz\u00f2 la sua nuova abitazione. Altra dimora di Parisina fu anche la cosiddetta Delizia di Consandolo, fatta costruire da Niccol\u00f2.\nParisina \u00e8 ricordata in particolare per la tragica vicenda che la port\u00f2 alla decapitazione.\nIn occasione di un viaggio, nel 1424, per far visita ai suoi familiari, Parisina fu accompagnata per volere del marito anche da Ugo d'Este, figlio di Niccol\u00f2 e di una sua favorita, Stella de' Tolomei. I due giovani ebbero modo di conoscersi meglio e gi\u00e0 a Ravenna divennero amanti. La relazione prosegu\u00ec di nascosto anche al ritorno a Ferrara: la coppia si incontrava nelle delizie di Belfiore, Fossadalbero e Quartesana..\nAltre fonti riportano, invece, che per sfuggire alla peste nel 1423, la marchesa si rifugi\u00f2 nel castello di Fossadalbero accompagnata dal figliastro e l\u00ec sarebbe nata la relazione.\nMesso in guardia da un'ancella, Niccol\u00f2 spi\u00f2 la moglie e il figlio scoprendo la tresca. Li fece allora rinchiudere nelle prigioni del castello estense, dove vennero fatti decapitare nel 1425.\nFonti storiche sulla vicenda di Parisina e Ugo.\nLa verit\u00e0 sulla storia dei due amanti non \u00e8 mai stata pienamente chiarita, soprattutto nei suoi dettagli. Il resoconto della tragica sorte di Parisina e Ugo \u00e8 fondamentalmente dovuto a quanto ne rifer\u00ec Antonio Frizzi nelle \"Memorie per la storia di Ferrara\", pubblicate per la prima volta nel 1791. Secondo lo storiografo, che dice di basarsi sulle precedenti \"Storie\" manoscritte e a stampa, il rapporto tra i due sventurati era all'inizio tutt'altro che cordiale: Parisina \u00ablo trattava poco amorevolmente\u00bb, e il padre \u00abne provava assai rincrescimento\u00bb. Tuttavia, le cose cambiarono all'improvviso: Parisina ottenne dal consorte il permesso per un viaggio, con la condizione che portasse Ugo con s\u00e9, in modo da ricucire il difficile rapporto. Durante il tragitto si sarebbero innamorati follemente.\nPass\u00f2 qualche tempo, durante il quale i due giovani predisponevano segreti incontri presso la corte estense, finch\u00e9 a un certo Zoese, \u00abfamiglio del Marchese\u00bb, una cameriera che era stata da Parisina \u00abbattuta\u00bb svel\u00f2 la tresca, vendicandosi per il trattamento subito. Frizzi continua affermando che il marchese, informato da Zoese, si accert\u00f2 del tradimento \u00abil 18 di Maggio da un pertugio fatto nella soffitta della stanza della moglie\u00bb. Fuori di s\u00e9, ordin\u00f2 un processo sommario con cui gli amanti furono condannati a morte. A nulla valse l'intercessione di alcuni influenti cortigiani. Il 21 maggio Ugo fu decapitato, e Parisina, mentre veniva condotta al patibolo, saputo che l'amato era morto, esclam\u00f2: \u00abAdesso n\u00e9 io vorrei pi\u00f9 vivere\u00bb, e \u00absi spogli\u00f2 colle proprie mani d'ogni ornamento, e si avvolse un drappo alla testa, e si prest\u00f2 al fatal colpo che compi\u00e9 la scena ferale\u00bb.\nAnche il modenese Aldobrandino Rangoni, gentiluomo ai servizi della marchesa, fu giustiziato lo stesso giorno, evidentemente perch\u00e9 al corrente della relazione clandestina. Frizzi narra che Niccol\u00f2 III si pent\u00ec della propria impulsivit\u00e0, piangendo per tutta la notte successiva e invocando il nome del figlio. In seguito, per\u00f2, ordin\u00f2 l'esecuzione di tutte le donne ferraresi che intrattenessero una relazione al di fuori del matrimonio.\nUna nota alla seconda edizione delle \"Memorie\" (1850), curata da Camillo Laderchi, avanza l'ipotesi che i due protagonisti del dramma si fossero conosciuti prima del matrimonio di lei, a Rimini, e fossero stati addirittura promessi sposi. Niccol\u00f2 III, giunto nella citt\u00e0, si sarebbe invaghito della fidanzata del figlio, strappandogliela e facendole credere che Ugo si fosse impegnato con un'altra donna. Tuttavia, a Ferrara i due giovani avrebbero chiarito la verit\u00e0, rinfocolando la passione di un tempo. Laderchi giustifica la sua versione con la diceria che le pagine mancanti del calendario della Biblioteca di San Francesco riportassero la storia in questa variante meno nota.\nUno studio critico pi\u00f9 recente \u00e8 stato compiuto da Angelo Solerti e pubblicato su \"Nuova Antologia\" nel 1893.\nDiscendenza.\nParisina ebbe due gemelle e un maschio:\nRiferimenti nella cultura di massa.\nLa storia di Parisina e Ugo, che ha fonti storiche relativamente esigue, ha potuto facilmente confondersi con il mito, dando origine a varie versioni letterarie sin dal XV secolo, costituendo l'oggetto della novella XLIV di Matteo Bandello, e confluendo anche, mutato il nome dei personaggi e il luogo dell'azione, nella quinta novella della seconda \"Cena\" del Lasca.\nNel XVII secolo Lope de Vega, ispirandosi alla novella di Bandello, fece della storia dei due sfortunati amanti il tema della tragedia \"El castigo sin venganza\".\nCon il Romanticismo la vicenda torn\u00f2 ad essere un'importante fonte d'ispirazione: George Byron ne venne a conoscenza leggendo i \"Miscellaneous Works\" di Edward Gibbon, e nel 1816 scrisse \"Parisina\", un poemetto in rima che ebbe numerose traduzioni italiane, tutte in versi sciolti, la pi\u00f9 importante delle quali \u00e8 sicuramente quella di Andrea Maffei.\nLa storia si spost\u00f2 quindi in ambito teatrale, nella versione di Luigi Cicconi, rappresentata al Teatro Carignano di Torino il 30 novembre 1832. L'anno successivo, alla Pergola di Firenze, andava in scena \"Parisina d'Este\", tragedia lirica di Gaetano Donizetti con libretto di Felice Romani. Nel 1835 anche Antonio Somma diede voce alle sventure dei due giovani, riscuotendo notevole successo con la sua tragedia.\nAnche all'inizio del XX secolo si riaccese il ricordo di Parisina e Ugo: al film del 1909 fece seguito l'opera di Pietro Mascagni, ispirata al poema byroniano e con le parole di Gabriele D'Annunzio. La \"prima\" fu rappresentata nel 1913 alla Scala di Milano.\nVi furono anche rappresentazioni in ambito pittorico, fra cui \"Parisina\" (1842), quadro del pittore inglese Thomas Jones Barker attualmente in una collezione privata e \"Il sogno di Parisina\" (1853) di Andrea Gastaldi esposto alla Pennsylvania Academy of the Fine Arts."}
{"id": "1627568", "revid": "1005847", "url": "https://it.wikipedia.org/wiki?curid=1627568", "title": "Provincia di Bol\u00edvar (Per\u00f9)", "text": "La provincia di Bol\u00edvar \u00e8 una delle 12 province della regione di La Libertad nel Per\u00f9.\nCapoluogo e data di fondazione.\nIl capoluogo \u00e8 Bol\u00edvar.\nLa provincia \u00e8 stata istituita il 20 novembre 1916, con il nome di \"Caxamarquilla\".\nSindaco (alcalde) : Aledo Alejandro Echeverria Valle\nProvincie confinanti.\nConfina a nord con la regione di Amazonas; a ovest con la provincia di S\u00e1nchez Carri\u00f3n e con la regione di Cajamarca; a est con la regione di San Mart\u00edn e a sud con la provincia di Pataz.\nGeografia antropica.\nSuddivisioni amministrative.\n\u00c8 divisa in sei distretti:"}
{"id": "1627570", "revid": "171881", "url": "https://it.wikipedia.org/wiki?curid=1627570", "title": "Laura Malatesta", "text": ""}
{"id": "1627571", "revid": "93556", "url": "https://it.wikipedia.org/wiki?curid=1627571", "title": "Classe Buratti", "text": "Le unit\u00e0 Classe Buratti fanno parte del naviglio della Guardia di Finanza categoria guardacoste, per le attivit\u00e0 di istituto nelle acque territoriali e in altura e sono destinate a sostituire l'intera classe Meattini, che, dagli anni settanta, costituivano l'ossatura della compagine costiera del Corpo.\nL'entrata in servizio di queste unit\u00e0 fa parte di un processo di riorganizzazione della compagine aeronavale del Corpo iniziato nel 2006, che ha visto il radicale rinnovamento dei mezzi navali in dotazione e l'avvicendamento delle numerose e ormai tecnicamente superate classi preesistenti, con unit\u00e0 superiori tecnologicamente, dai minori costi di gestione e ottime caratteristiche in tema di emissioni sonore e di scarichi, nonch\u00e9 migliori capacit\u00e0 di operative.\nLe unit\u00e0 attualmente in servizio sono:"}
{"id": "1627572", "revid": "171098", "url": "https://it.wikipedia.org/wiki?curid=1627572", "title": "New Hacker Dictionary", "text": ""}
{"id": "1627575", "revid": "729019", "url": "https://it.wikipedia.org/wiki?curid=1627575", "title": "Tor Sanguigna", "text": "La Tor Sanguigna \u00e8 una delle torri medievali di Roma. Situata nel rione Ponte a pochi metri da piazza Navona, gi\u00e0 nel medioevo il suo toponimo indicava tutta la zona circostante compresa tra l'attuale via Zanardelli, via dei Coronari e la chiesa di Sant'Agostino. Oggi la piazza antistante prende il suo nome dall'antica torre.\nLa Torre.\nCostruita in mattonatura in laterizio e blocchi di tufo, il suo ingresso originale, di cui restano tracce dell'arco, era orientato sull'attuale via Zanardelli, su cui si affacciano quattro finestre, disposte asimmetricamente. Sul lato rivolto verso piazza Navona la torre presenta solo due finestre ai primi due piani. Sotto la merlatura sono visibili gli anelli di pietra che fungevano da appoggio per le travi di legno dalle quali veniva lanciata la pece bollente sugli assalitori. Nel corso del tempo sono andati perduti i graffiti che adornavano la torre, nella quale dovevano essere inclusi anche fregi di preesistenti monumenti romani, come testimonia una piccola testa murata all'altezza del primo piano.\nStoria.\nRisalente forse alla prima torre edificata dalla famiglia Gemini prima dell'XI secolo, l'attuale torre \u00e8 quanto resta dell'antica roccaforte della potente famiglia romana dei Sanguigni, di cui fecero parte anche Papa Leone VI e alcuni Conservatori del Campidoglio, e che la abit\u00f2 almeno fino al XV secolo, estinguendosi nel XVIII secolo. Nel medioevo fu teatro di cruenti episodi ed esecuzioni capitali, come quella di Riccardo Sanguigni nel 1406, reo di essersi schierato con i Colonna e fatto perci\u00f2 decapitare da Paolo Orsini. A seguito di questi cruenti eventi la torre divenne l'emblema della zona, con le storie e le leggende medioevali di violenze, delitti e defenestrazioni ad essa collegate. Nel corso del XIX secolo la torre fu completamente inglobata nel contiguo palazzo passando nel 1860 alla famiglia Sagnotti. Oggi dell'antica torre sono visibili unicamente i due lati esterni, in seguito alla sopraelevazione di un piano del palazzo di cui fa ora parte."}
{"id": "1627576", "revid": "66387", "url": "https://it.wikipedia.org/wiki?curid=1627576", "title": "Consiglio Economico e Sociale delle Nazioni Unite", "text": ""}
{"id": "1627579", "revid": "1714743", "url": "https://it.wikipedia.org/wiki?curid=1627579", "title": "Federico II di Baden", "text": "Biografia.\nGiovinezza ed educazione.\nFederico II di Baden era figlio del granduca Federico I di Baden (1826-1907) e della granduchessa Luisa di Prussia (1838-1923). I suoi nonni paterni erano il granduca Leopoldo I di Baden (1790-1852) e la granduchessa Sofia Guglielmina (1801-1865), nata principessa di Svezia; quelli materni l'imperatore Guglielmo I di Germania (1797-1888) e l'imperatrice Augusta di Sassonia-Weimar (1811-1890).\nInizialmente educato da un tutore privato senza che avesse contatti con i suoi coetanei, successivamente Federico venne inviato al \"Friedrichs-Gymnasium\" di Karlsruhe con undici compagni cittadini di alto livello d'istruzione. Il risultato di questa politica di educazione fu che divenne un ragazzo timido e introverso, poco interessato al governo; pertanto la famiglia pens\u00f2 di inviarlo nel Reggimento di Granatieri n. 109 di stanza a Karlsruhe, che era al servizio della Prussia.\nNel 1875 fece un viaggio in Italia che lo port\u00f2 a toccare Roma e la Sicilia, per poi tornare in patria, dove si rec\u00f2 all'Universit\u00e0 di Heidelberg per studiare storia e diritto. Come studente dell'Universit\u00e0 di Heidelberg, Federico fu membro della Suevia Corps, un'organizzazione studentesca locale. Studi\u00f2 quindi a Bonn, dove fu compagno di studi del cugino, pi\u00f9 giovane di lui di due anni, Guglielmo di Prussia, futuro \"kaiser\" Guglielmo II. Dal 1878 al 1879 Federico studi\u00f2 a Friburgo, ma anche qui dimostr\u00f2 scarso interesse per gli studi accademici.\nCarriera politica.\nIl padre di Federico, sapendo che questo figlio svogliato un giorno avrebbe dovuto comunque ascendere al trono della sua casata, cerc\u00f2 di farlo interessare alla politica nominandolo membro della \"Badische St\u00e4ndeversammlung\" (la dieta del Baden) come principe della casa di Baden, ove rimase dal 1875 al 1906. Malgrado questo a Federico non riusc\u00ec di appassionarsi e prese parte solo occasionalmente ad alcune riunioni della Camera tra il 1875-1876 ed il 1903-1906.\nCarriera militare.\nNell'ottobre del 1880 Federico venne inserito dal padre nel 1\u00ba reggimento di guardie di Potsdam come soldato dell'esercito prussiano. Dopo il suo matrimonio, nel 1885 venne trasferito al reggimento di fanteria n. 113 di stanza a Friburgo in Brisgovia, per poi passare, dal 1891 al 1893, a Berlino e poi fare ritorno sino al 1897 a Friburgo. Nel 1897 Federico venne nominato dall'imperatore Guglielmo II comandante generale dell'VIII corpo d'armata a Coblenza, ove rimase sino al 1901. Durante il periodo a Coblenza ebbe come sottoposto anche Paul von Hindenburg. Federico venne quindi nominato generale e feldmaresciallo nel 1905 e infine decise di ritirarsi dal servizio attivo per motivi di salute, non prendendo quindi parte alla Prima guerra mondiale.\nMatrimonio.\nIl 20 settembre 1885 spos\u00f2 Hilda di Lussemburgo, figlia del granduca Adolfo di Lussemburgo e della principessa Adelaide Maria di Anhalt-Dessau, dalla quale per\u00f2 non ebbe figli. La coppia, a causa della propria riservatezza, non riusc\u00ec a riscuotere un grande consenso popolare.\nRegno.\nFederico divenne granduca il 28 settembre 1907, alla morte del padre, il granduca Federico I. Federico aveva gi\u00e0 assunto la reggenza tra il novembre 1881 e l'ottobre 1892, quando suo padre era ammalato di tifo. Una volta salito al trono, egli continu\u00f2 sostanzialmente la politica liberale del padre, promuovendo l'Universit\u00e0 di Mannheim e la Kunsthalle di Karlsruhe (1909), progettata dal padre e portata a termine sotto il suo regno dall'architetto Hans Thoma.\nSulla scia della rivoluzione tedesca, abdic\u00f2 il 22 novembre 1918. Nell'area del granducato si form\u00f2 quindi lo stato del Baden, che nel 1951/52 divenne parte dell'attuale Baden-W\u00fcrttemberg.\nUltimi anni e morte.\nFederico e la moglie Hilda, dopo la rinuncia al trono, vissero nel castello di Langenstein ospiti del conte Robert Duglas e nel 1920 si trasferirono a Friburgo. Negli anni seguenti la salute di Federico II peggior\u00f2, al punto tale che divenne quasi cieco. Mor\u00ec nel 1928 a Badenweiler, dove si recava sovente per delle cure. \u00c8 sepolto nella cappella sepolcrale granducale di Karlsruhe."}
{"id": "1627580", "revid": "66387", "url": "https://it.wikipedia.org/wiki?curid=1627580", "title": "Assemblea Generale delle Nazioni Unite", "text": ""}
{"id": "1627582", "revid": "768068", "url": "https://it.wikipedia.org/wiki?curid=1627582", "title": "Mirepoix (gastronomia)", "text": "Mirepoix \u00e8 il termine tecnico in lingua francese per indicare un battuto o una dadolata di taglia media () di verdure. Generalmente si riferisce ad un misto di cipolle, carote e sedano tagliati a piccoli cubetti che pu\u00f2 essere crudo, soffritto, saltato con un grasso o arrostito. Pu\u00f2 essere arricchito con prezzemolo e altri sapori o erbe aromatiche, come salvia, rosmarino o alloro.\nStoria.\nQuesta preparazione \u00e8 stata creata dal cuoco personale del Duca di L\u00e9vis-Mirepoix, attorno al XVII secolo.\nPreparazione.\nSi prendono le verdure e si tagliano con la mezzaluna e in genere poi si fanno soffriggere in un poco d'olio.\nCome grassi si possono usare anche il burro, la margarina o il lardo, la pancetta.\nUso.\nIl battuto \u00e8 la base di numerosi piatti come brodo, zuppe, minestre, spezzatino, pesce e salse.\nVarianti.\nSecondo la cucina francese ne esistono due versioni:"}
{"id": "1627584", "revid": "767487", "url": "https://it.wikipedia.org/wiki?curid=1627584", "title": "Countess M", "text": "La Countess M era una nave traghetto appartenuta con questo nome alla compagnia greca Marlines dal 1986 al 2000.\nServizio.\nCostruita nel 1967 con il nome di \"Leopard\", entr\u00f2 in servizio insieme alla gemella \"Dragon\" per la P&amp;O nel canale della Manica. Nel 1985 fu venduta alla rivale Townsend Thoresen, ma dopo un solo anno di servizio per questa compagnia fu messa in vendita ed acquistata, a giugno 1986, dalla greca Marlines. Prima di entrare in servizio in Grecia, il traghetto fu sottoposto a importanti lavori di ristrutturazione, durante i quali fu costruita una terrazza di prua dove fu collocata una piscina e a poppa furono aggiunte nuove sistemazioni per i passeggeri. Finiti i lavori la nave, rinominata \"Countess M\", entr\u00f2 in servizio tra Ancona, Igoumenitsa e Patrasso. \nLa \"Countess M\" rimase su questa linea, con poche variazioni, fino al 1994, quando lo scalo italiano fu spostato a Bari; l'anno successivo ritorn\u00f2 sulla linea da Ancona, passando nel 1996 ad un collegamento tra Pireo, Cipro e Israele, servizio non ripetuto l'anno successivo. Immessa di nuovo sulla linea tra Bari, Corf\u00f9 ed Igoumenitsa, ci rimase fino al 1998, anno nel quale la nave fu fermata nella Baia di Eleusi. Rinominata per breve tempo \"Sidon\" nel 2000, venne poi venduta alla Five Stars Lines, che la impieg\u00f2 nel collegamento tra Igoumenitsa e Brindisi con il nome di \"Dimitra A\". Nel 2001 e nel 2002 fu noleggiata alla Mega Star Lines per la stagione estiva, collegando Brindisi con il porto turco di \u00c7e\u015fme, prima con il nome di \"Mega I\" e poi come \"Talya I\".\nNel 2003, tuttavia, non entr\u00f2 in servizio; venduta a demolitori indiani, arriv\u00f2 sulle spiagge di Alang nel 2004."}
{"id": "1627585", "revid": "154326", "url": "https://it.wikipedia.org/wiki?curid=1627585", "title": "Federico I di Baden (1826-1907)", "text": ""}
{"id": "1627587", "revid": "767487", "url": "https://it.wikipedia.org/wiki?curid=1627587", "title": "Velimir Naumovi\u0107", "text": "Carriera.\nDebutta da professionista nel 1953 con la , dove resta per tre stagioni ottenendo la vittoria del campionato 1955-1956.\nCeduto all'HNK Rijeka disputa nove stagioni.\nAll'inizio della stagione 1965-1966 si trasferisce in Belgio allo con cui vince un campionato belga e due Coppe del Belgio.\nNel 1969 decide di chiudere la carriera in Francia, con il Rennes, vincendo la Coppa di Francia 1971."}
{"id": "1627590", "revid": "599013", "url": "https://it.wikipedia.org/wiki?curid=1627590", "title": "Claudio Anedda", "text": "Giocava come portiere. \u00c8 stato tre volte campione italiano juniores a Follonica e ha vinto una Coppa Italia e uno scudetto.\nCon la nazionale, ha vinto tre medaglie di bronzo agli europei juniores e ha preso parte a tre Mondiali (1976, 1978 e 1982) e quattro Europei."}
{"id": "1627591", "revid": "287204", "url": "https://it.wikipedia.org/wiki?curid=1627591", "title": "Velimir Naumovic", "text": ""}
{"id": "1627592", "revid": "767487", "url": "https://it.wikipedia.org/wiki?curid=1627592", "title": "Beatallica", "text": "I Beatallica sono una band heavy-metal fondata nel 2001 a Milwaukee, negli Stati Uniti.\nStoria.\nI loro brani sono solitamente composti da canzoni dei Beatles unite a pezzi dei Metallica (ad esempio, la canzone \"The Thing That Should Not Let It Be\" \u00e8 l'unione tra \"Let It Be\" dei Beatles e \"The Thing That Should Not Be\" dei Metallica), anche se a volte la base \u00e8 solo un pezzo dei Beatles, che viene ricomposto in stile Heavy metal e di cui viene riscritto il testo, sostituito da una parodia."}
{"id": "1627601", "revid": "124123", "url": "https://it.wikipedia.org/wiki?curid=1627601", "title": "Morti nel 160", "text": ""}
{"id": "1627604", "revid": "547034", "url": "https://it.wikipedia.org/wiki?curid=1627604", "title": "Permanganatometria", "text": "La permanganatometria \u00e8 una tecnica analitica che prevede una titolazione di ossidoriduzione che usa come reattivo il permanganato.\nNella permanganometria si usano come titolanti soluzioni standard di permanganato.\nIl KMnO4 \u00e8 un ossidante molto usato nell'analisi, sia per il suo forte potere ossidante, sia perch\u00e9 la sua forma ossidata \u00e8 fortemente colorata (viola intenso ), sia per il costo abbastanza contenuto del prodotto commerciale.\nIn ambiente acido si riduce a Mn 2+, incolore. \nIn ambiente neutro o debolmente alcalino il KMnO4 si riduce in MnO2, solido nero, a pH elevati a .\nIl KMnO4 si usa soprattutto in ambiente acido, dove la reazione di riduzione \u00e8 abbastanza rapida, stechiometrica e non richiede l'uso di indicatori, in quanto la stessa forma ossidata, colorata intensamente in rosso-viola, agisce da indicatore. Grazie a questa caratteristica, il KMnO4 appartiene a quella categoria di indicatori chiamati \"reagenti-indicatori\". Le titolazioni con soluzioni di permanganato devono essere eseguite, oltre che in ambiente acido, in soluzioni diluite e a temperatura ambiente. La titolazione pu\u00f2 avvenire anche in ambiente basico, solamente in seguito all'aggiunta di Ba2+, che porta alla precipitazione dello ione , instabile, come BaMnO4, stabile e inerte (non interferisce con la titolazione). Inoltre il KMnO4 non \u00e8 uno standard primario perch\u00e9 \u00e8 difficile da ottenere puro.\nSolitamente viene usato per titolare sostanze come Acqua ossigenata, Acido ossalico (O un suo sale), o talvolta anche con il Sale di Mohr. "}
{"id": "1627605", "revid": "1904508", "url": "https://it.wikipedia.org/wiki?curid=1627605", "title": "Luigi II di Baden", "text": "Biografia.\nInfanzia e ascesa.\nLuigi era figlio del Granduca Leopoldo di Baden e della Principessa Sofia Guglielmina di Svezia e succedette al padre alla morte di questi, il 24 aprile 1852. \nReggenza.\nNel 1856, suo fratello Federico divenne reggente in sua vece, dal momento che Luigi soffriva di una grave malattia mentale che non gli consentiva di governare autonomamente. Non si ricordano altri fatti rilevanti relativi al suo periodo di governo, dal momento che, proprio a causa della sua malattia, fu spesso assente dagli affari di stato.\nMorte.\nNon essendosi sposato e non avendo avuto figli, alla sua morte, nel 1858, gli fu proprio il fratello Federico a succedergli."}
{"id": "1627606", "revid": "729019", "url": "https://it.wikipedia.org/wiki?curid=1627606", "title": "Circonvoluzione", "text": "Per circonvoluzione si intendono aree della corteccia cerebrale delimitate da due solchi, mentre le scissure delimitano soprattutto i lobi cerebrali, separando i solchi di un lobo cerebrale da quelli di un altro lobo adiacente, oltre a delimitare qualche solco all'interno dello stesso lobo. Ad esempio la scissura calcarina delimita due giri (il cuneo e la lingula) all'interno della superficie mediale dello stesso lobo occipitale.\nOsservando la corteccia cerebrale si nota che la superficie non \u00e8 liscia ma \u00e8 come accartocciata su s\u00e9 stessa, il che permette di aumentare la superficie mantenendo relativamente contenuto il volume e la massa cerebrale. Le circonvoluzioni sono appunto le protuberanze tra i vari solchi."}
{"id": "1627611", "revid": "228587", "url": "https://it.wikipedia.org/wiki?curid=1627611", "title": "Centro di carena", "text": "Si definisce centro di carena il centro di gravit\u00e0 della massa fluida spostata dalla nave.\nIn questo punto sommerso, passa la retta d'azione lungo la quale agisce la spinta di Archimede.\nLa sua posizione, relativamente a quella del baricentro, \u00e8 determinante per l'equilibrio del corpo immerso."}
{"id": "1627613", "revid": "767487", "url": "https://it.wikipedia.org/wiki?curid=1627613", "title": "Stulpicani", "text": "Stulpicani \u00e8 un comune della Romania di 6.267 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 5 villaggi: Gemenea, Negrileasa, Sl\u0103tioara, Stulpicani, Vadu Negrilesei."}
{"id": "1627620", "revid": "66387", "url": "https://it.wikipedia.org/wiki?curid=1627620", "title": "Organizzazione Mondiale della Sanit\u00e0", "text": ""}
{"id": "1627626", "revid": "228587", "url": "https://it.wikipedia.org/wiki?curid=1627626", "title": "Enrico Reposi", "text": "Enrico Reposi fu in particolare un giornalista sportivo. Laureato in Economia e commercio collabor\u00f2 con le pi\u00f9 importanti testate giornalistiche sportive della prima met\u00e0 del Novecento, fino al 1959, anno della sua morte. Scrisse articoli sportivi con grande capacit\u00e0 comunicativa per le testate giornalistiche \"Stadio\", \"Tuttosport\", \"Gazzetta del Sud\", \"Mezzogiorno Sportivo\", \"Italsport\". Notevole e significativa fu - negli anni quaranta/cinquanta - per la sua formazione giornalistica l'amicizia con Nino Nutrizio, direttore del giornale \"La Notte\". Il suo carattere gioviale ed ironico lo aiut\u00f2 a scrivere anche servizi giornalistici dal taglio goliardico, in particolare come giornalista, di un genere dialettale di tradizione umoristico-satirico che affonda le radici nella poesia dialettale del Cinquecento. Tra i personaggi da lui creati figurano \u201cBartlam\u00e9 Lansav\u00e8gia\u201d (di cui ha scritto molte rubriche in dialetto alessandrino - per diversi anni - sul giornale di Alessandria \"Il Piccolo\") e una commedia, dallo stesso titolo, di cui esistono poche copie divulgate ad opera dell'Autore stesso. Collabor\u00f2 attivamente con i giornali satirici \"Il Matterello\" e \"Il Pungolo di Gagliaudo\" e con il giornale locale \"Il Piccolo\". Su queste testate scrisse le Lettere ad Enrico, parodia del romanzo Cuore di Edmondo De Amicis; sono gustosi scritti, spesso riguardanti gli avvenimenti di attualit\u00e0 cittadina, vergati sotto forma di paternalistiche corrispondenze al figlio, come appunto avviene sulle pagine del capolavoro deamicisiano. Oltre a numerosi componimenti in rima nel dialetto locale esiste una gustosa Storia di Gagliaudo. Molto importante risulta essere stata la collaborazione con il collega e giornalista Andrea Canestri, con il quale condivise l'attivit\u00e0 nelle redazioni de \"Il Pungolo di Gagliaudo\" e de \"Il Piccolo\". A distanza di anni risulta difficile l'attribuzione certa della paternit\u00e0 di rubriche dialettali come Burina e Michina o Tony Fiss, non essendo state firmate ogni volta dal relativo autore. Sono di certa attribuzione i servizi e le rubriche a firma \u201cEnrico\u201d, \u201cRicu\u201d, \u201cUkri\u201d e altri, in cui la firma fa riferimento al nome dell'Autore o ad anagrammi (es. Ocirne) pi\u00f9 o meno precisi.\nLa sua breve vita fu interessata dai grandi eventi della storia italiana che si dipanava durante la sua giovinezza. Lui, laureato, divenne tenente di Artiglieria avendo frequentato la Scuola Allievi Ufficiali di Moncalieri. Partecip\u00f2 alla Campagna di Russia e un piccolo diario \u00e8 la testimonianza di quella dura stagione. Dalle righe, scritte con bella grafia a matita, trapelano l'angoscia e l'incertezza di quei momenti ed un invidiabile ottimismo per infondere speranza in chi gli era vicino."}
{"id": "1627640", "revid": "66387", "url": "https://it.wikipedia.org/wiki?curid=1627640", "title": "Federazione Internazionale delle Societ\u00e0 di Croce Rossa e Mezzaluna Rossa", "text": ""}
{"id": "1627642", "revid": "75421", "url": "https://it.wikipedia.org/wiki?curid=1627642", "title": "Carico pagante", "text": ""}
{"id": "1627643", "revid": "767487", "url": "https://it.wikipedia.org/wiki?curid=1627643", "title": "Iron Will - Volont\u00e0 di vincere", "text": "Iron Will - Volont\u00e0 di vincere (\"Iron Will\") \u00e8 un film del 1994 diretto da Charles Haid.\nTrama.\nWill Stoneman perde il padre in un incidente sul ghiaccio durante il quale egli, con un gesto eroico, taglia la corda che lo lega ai suoi cani da slitta per permettere a loro e al figlio di salvarsi. La fattoria della sua famiglia, che gi\u00e0 stava attraversando delle difficolt\u00e0, va in rovina e Will, che era stato accettato al college che desiderava, vede ormai distrutti non solo i suoi sogni, ma anche il futuro della madre, che ormai non vede altra soluzione che vendere ogni suo possedimento per ripagare i debiti della fattoria.\nWill decide cos\u00ec di intraprendere una corsa di cani da slitta, sperando di poter vincere la posta in palio di ben 10.000 dollari, pi\u00f9 che sufficienti per salvare la fattoria, togliere ogni preoccupazione finanziaria alla madre e poter anche andare al college. Per far questo dovr\u00e0 portare con s\u00e9 i suoi cani da slitta e soprattutto Gus, il cane del padre; dopo una prima resistenza causata da un rapporto non idilliaco, Will si convince che la vittoria \u00e8 possibile solo grazie a Gus, nettamente il pi\u00f9 autorevole dei cani a sua disposizione. La madre rifiuta in quanto la corsa \u00e8 estremamente pericolosa, oltre 500 miglia tra bufere di neve con temperature di svariate decine di gradi sotto zero, montagne ripide, fiumi ghiacciati molto insidiosi. Will, tuttavia, si dimostra entusiasta e convinto di poterci riuscire grazie alla sua determinazione, cos\u00ec riesce infine a convincere la madre, la quale per\u00f2 gli chiede solo di tornare vivo. Will si fa preparare duramente dal migliore amico del padre, Ned Dodd, che, nel giro di un mese, lo allena severamente e gli d\u00e0 preziosi consigli: dormire meno degli altri, ogni notte un'ora di meno fino a non dormire pi\u00f9; correre pi\u00f9 degli altri; guardarsi le spalle dai rivali pi\u00f9 pericolosi e fidarsi dei cani per capire in chi credere o meno.\nGiunto in Canada, a Winnipeg, Will si presenta come partecipante, ma l'organizzatore e magnate delle ferrovie J.W. Harper, inizialmente rifiuta il suo ingresso perch\u00e9 il pagamento della rata di iscrizione \u00e8 arrivato in ritardo. Il giornalista americano Harry Kingsley paga la penale prevista per il pagamento tardivo e ne garantisce l'ingresso, Harper potrebbe rifiutare, ma accetta dopo che Kingsley minaccia di aizzargli contro i lettori statunitensi. Kingsley non ha alcun interesse che Will sopravviva, si augura solo che resista tanto a lungo da fargli guadagnare le prime pagine dei giornali e ottenere cos\u00ec una promozione, che gli varr\u00e0 un posto a Chicago, dove si trova la sede principale. Gli esperti partecipanti alla gara, invece, non prendono sul serio il ragazzo e lo accolgono bonariamente, convinti comunque che presto si sarebbe ritirato o sarebbe stato costretto ad arrendersi.\nWill comincia la corsa e, sorprendendo i presenti, guadagna subito il primo posto. Harper, che intende solo farlo correre per un giorno e poi squalificarlo con una scusa, in quanto non pu\u00f2 permettere che la probabile morte del giovane rovini la reputazione sua e degli altri sponsor, scommette con uno degli sponsor pi\u00f9 importanti, Angus McTeague, sul fatto che dopo la prima giornata non si sarebbe ritirato. Tra i due magnati c'\u00e8 gi\u00e0 in vigore inoltre un'altra scommessa di ben 10.000 dollari sulla squadra che vincer\u00e0. Will, tuttavia, non solo supera il primo giorno, ma rimane sempre in testa, dormendo sempre meno e correndo pi\u00f9 di tutti, guadagnandosi sempre pi\u00f9 l'inimicizia dello spietato concorrente svedese Borg Guillarson, il quale toglie di mezzo un avversario dopo l'altro con svariate scorrettezze, tra cui un altro guidatore americano che aveva preso le difese di Will dalle minacce dello stesso Borg.\nKingsley scrive articoli di elogio a Will, esaltandone gli ideali e i valori e cercando di renderlo un'icona, ma le prime pagine sono ancora lontane. Will, ad un tratto, trova un membro della squadra islandese, quella di McTeague, svenuto nella neve, caduto dalla slitta e febbricitante. Will cerca di aiutarlo e, malgrado il guidatore gli dica di non farsi carico di questa responsabilit\u00e0 e di lasciarlo morire, lo carica sulla slitta e fa una deviazione per arrivare sui binari del treno che trasporta gli sponsor e i giornalisti, permettendo cos\u00ec che egli venga soccorso, mentre lui riparte. I passeggeri del treno restano impressionati nello scoprire che Will ha salvato un rivale, per di pi\u00f9 sacrificando gran parte del vantaggio che aveva guadagnato nei giorni precedenti e rischiando egli stesso la vita. Harper, ammirato dal gesto, continua ad esitare nello squalificare Will e anzi accetta un'altra scommessa di McTeague di 5.000 dollari sul fatto che non avrebbe terminato la corsa. Kingsley, dal canto suo, approfitta che Will sia rimasto l'unico americano in gara e del suo atto altruistico per scrivere nuovi articoli sempre pi\u00f9 coinvolgenti e soprannominandolo \"Iron\" Will, in quanto dotato di una volont\u00e0 di ferro. Il popolo americano si appassiona sempre pi\u00f9 alla figura di questo giovane e Kingsley riesce ad arrivare alla tanto agognata prima pagina, alla quale ne seguiranno altre dopo che un suo collega, andato a trovare la madre di Will per avere nuove informazioni, gli comunica le motivazioni dietro la partecipazione di Will. Harper, scoperto ci\u00f2, arriva a considerare di destinare una parte del denaro della scommessa con McTeague alla madre di Will e spiega anche di non volerlo pi\u00f9 squalificare perch\u00e9 ha rivisto in lui la volont\u00e0 di inseguire i propri sogni malgrado le difficolt\u00e0 che lui stesso aveva da giovane, prima di diventare ricco e influente, e di non voler infrangere le speranze che il ragazzo gli ha fatto riscoprire. McTeague, d'altro canto, offre a Borg la met\u00e0 dell'eventuale vincita della scommessa con Harper se riuscir\u00e0 a fermare Will. Borg, cos\u00ec, fa assalire la slitta di Will dal suo cane pi\u00f9 feroce, che aggredisce Gus e lo ferisce gravemente. Will, disperato, pensa di porre fine alle sofferenze del suo cane sparandogli, ma poi cambia idea e cerca di medicarlo, riuscendo a bloccare il sanguinamento e a cicatrizzare in parte la ferita, per poi caricarlo sulla slitta per farlo riposare e riprende la corsa.\nGiunto all'accampamento dove concorrenti, sponsor e giornalisti possono dormire e rifocillarsi, aggredisce Borg prendendolo a pugni. Quest'ultimo lo minaccia con un coltello finch\u00e9 Will non estrae la pistola e gli intima di non avvicinarsi mai pi\u00f9 a lui e ai suoi cani, altrimenti l'avrebbe ucciso senza esitare. Borg tenta di aggredirlo alle spalle ma gli altri concorrenti lo fermano e lo minacciano silenziosamente, essendosi quest'ultimo guadagnato ormai anche il loro disprezzo. Anche Kinsgley riceve un pugno da parte di Will, che lo accusa, fondatamente, di essersi finto benevolo nei suoi confronti solo per sfruttare la sua immagine e vendere giornali. McTeague, dopo tale avvenimento, raggiunge Will nel suo alloggio e gli offre 3.000 dollari per ritirarsi dalla corsa, denaro pi\u00f9 che sufficiente a raggiungere comunque il proposito di Will di salvare la fattoria e continuare gli studi, e lo lascia a riflettere. Will, dopo aver dormito un paio d'ore, riprende la corsa per primo per l'ennesima volta e allontana rabbiosamente Kingsley, il quale \u00e8 rimasto scosso dalle parole del giovane sul suo cinismo. Will, lungo il tragitto, incontra una piccola folla nelle vicinanze di una cittadina che lo accoglie trionfalmente e dicendogli che per loro \u00e8 un eroe. Alcuni bambini gli consigliano su quale strada proseguire e attraversare un fiume ghiacciato, ma Will, fortemente traumatizzato dalla morte del padre sul ghiaccio infranto, si rifiuta (come aveva fatto nei giorni precedenti ogni volta trovatosi dinanzi ad un corso d'acqua o ad un lago) e preferisce attraversare un ponte ferroviario. Tuttavia sopraggiunge il treno e Will, correndo pi\u00f9 veloce che pu\u00f2, salva se stesso, seppur ferito, e i cani, ma la slitta \u00e8 gravemente danneggiata e pressoch\u00e9 inutilizzabile. Will, cos\u00ec, a fatica e molto infreddolito, trascina ci\u00f2 che resta della slitta insieme ai cani fino all'ultimo accampamento prima della corsa finale e chiede un medico per s\u00e9 e un fabbro per rimettere la slitta in condizioni utili a correre.\nWill, oltre che ferito, risente fortemente delle sempre meno ore di sonno concesse in precedenza e rischia di prendere un'influenza che lo costringerebbe a ritirarsi, mentre tutti i rivali sono in condizioni nettamente migliori di salute e di morale. McTeague tenta nuovamente di corrompere il ragazzo alzando l'offerta a 5.000 dollari, ma Will risponde che finir\u00e0 la corsa anche a costo di morire, dopodich\u00e9 si mostra Kingsley, che si era nascosto prima dell'ingresso dello sponsor, il quale prende le difese di Will, stavolta con sincerit\u00e0 e senza secondi fini, e minaccia McTeague di sbatterlo in prima pagina se dovesse tentare nuovamente di compromettere l'onore e la gara di Will. Il giovane ringrazia il giornalista per averlo aiutato e i due si riappacificano. Kingsley \u00e8 fortemente preoccupato per la salute di Will, il quale per\u00f2 gli chiede di svegliarlo dopo 2 ore di sonno. Kingsley segue le sue direttive e lo aiuta a rimettersi in piedi, Will \u00e8 infatti irremovibile e afferma di non farlo pi\u00f9 solo per s\u00e9 e per sua madre, ma anche per non deludere tutti coloro che hanno seguito la sua avventura, riposto in lui la loro fiducia e che vogliono vederlo trionfare. Non appena Will lascia l'accampamento, uno dei dipendenti di McTeague lo informa e questi sveglia tutti gli altri guidatori, i quali partono a propria volta, come previsto da Borg, in quanto ad un giorno dal traguardo sarebbe inevitabilmente stato il primo a partire a scatenare la ripartenza anche per tutti gli altri concorrenti.\nWill, tuttavia, \u00e8 profondamente stanco e le fatiche dell'ultimo giorno si rivelano eccessive, cos\u00ec, lungo il tragitto, viene prima superato dagli altri concorrenti rallentando sempre di pi\u00f9, per poi appoggiarsi alla slitta e crollare addormentato. A svegliarlo, sorprendentemente, \u00e8 Borg, il quale \u00e8 giunto, in qualche modo, a rispettare il fegato di Will nel continuare la corsa e nel tenergli testa, e gli rivela che per vincere ha una sola possibilit\u00e0, ovvero prendere una scorciatoia che porta dritta alla cittadina del traguardo, che tutti gli altri non hanno scelto di intraprendere in quanto troppo pericolosa. Will segue cos\u00ec Borg, e scopre che la scorciatoia \u00e8 attraversata da un fiume, ma il ghiaccio \u00e8 molto sottile in svariati punti, tanto che l'acqua in molte parti non ne \u00e8 nemmeno ricoperta, perci\u00f2 il rischio di cadere e perdere la vita \u00e8 molto alto. Borg parte senza esitare mentre Will deve nuovamente rivivere il trauma della morte paterna, tuttavia, incoraggiato anche da Gus che si \u00e8 ripreso quanto basta da proseguire la corsa e rimettersi in testa alla muta di cani, si decide finalmente ad affrontare le sue paure e ad attraversare il fiume. I cani di Borg, esausti, si fermano malgrado le continue frustate e quest'ultimo tenta di uccidere anche il suo cane pi\u00f9 autoritario, il quale per\u00f2 gli si rivolta contro e lo morde, scatenando anche gli altri che lo atterrano e iniziano ad azzannarlo. Borg urla terrorizzato e Will, passandogli vicino, spara un paio di colpi di pistola per spaventare i cani di Borg, i quali corrono via con la slitta lasciando il loro padrone ferito a terra, ma vivo. Al traguardo, la madre di Will, Maggie, e Ned incontrano di persona Kingsley e aspettando Will tra gli spalti. Le persone di vedetta annunciano che Will sta arrivando con oltre mezzo miglio di vantaggio sugli altri, scatenando l'euforia della folla, tuttavia Will, esausto, fatica anche solo a reggersi in piedi e la sua slitta si ribalta a poche decine di metri dal traguardo. Il secondo in gara lo sta per raggiungere e Ned, fischiando il motivetto che aveva inventato il padre di Will e che il ragazzo usava per spronare i cani ad andare pi\u00f9 veloci, tenta di spingere Will a trovare la forza di rialzarsi e anche il resto del pubblico lo imita fischiando la canzone. Will, facendo appello alle ultime forze rimaste, si rialza, rimette in sesto la slitta e corre gli ultimi metri. Will, con un ultimo sforzo, riesce a tagliare il traguardo per primo e la folla esulta per il successo del ragazzo. I compagni concorrenti arrivati dopo di lui lo aiutano a non cadere a terra e lo accompagnano dalla madre, che lo accoglie con un abbraccio colmo di felicit\u00e0. Tutto il pubblico applaude, incluso McTeague, anch'egli ammirato dalla forza di volont\u00e0 indomabile mostrata da \"Iron\" Will Stoneman.\nPersonaggi.\nWill Stonemen: interpretato da Mackenzie Astin. Giovane diciassettenne orfano di padre che decide di partecipare alla pi\u00f9 pericolosa corsa di cani da slitta per salvare la fattoria di famiglia e andare al college. Il suo coraggio e la sua infaticabile determinazione lo rendono presto un'icona per i propri connazionali americani col soprannome di \"Iron\" Will.\nHarry Kingsley: interpretato da Kevin Spacey. Cinico giornalista, mellifluo e ambizioso. Supporta Will solo per potersi guadagnare una promozione alla sede principale del suo giornale tentando di farlo diventare un eroe per i lettori, senza alcun interesse per la sopravvivenza del ragazzo. Messo dinanzi al suo squallido atteggiamento, finir\u00e0 con lo schierarsi sinceramente dalla parte di Will e a capire l'importanza dei giusti valori.\nJ.W. Harper: interpretato da David Ogden Stiers: magnate delle ferrovie e organizzatore della corsa di cani da slitta. Inizialmente accetta l'iscrizione di Will solo per evitare fastidi da parte di Kingsley, pensando di squalificarlo alla prima scusa buona, ma col passare del tempo giunge ad ammirare sinceramente la volont\u00e0 di Will, rivendendo in lui i sogni e le speranze della giovent\u00f9 che lui stesso condivideva prima di arricchirsi, e a puntare su di lui per la vittoria.\nAngus McTeague: interpretato da Brian Cox: uno degli sponsor principali della corsa e rivale di scommesse di J.W. Harper. Uno dei due antagonisti della storia. Competitivo e avido, prende in antipatia Will solo in virt\u00f9 di una scommessa persa con Harper e si adopera per tentare di fargli abbandonare la corsa in pi\u00f9 modi, sia promettendo denaro a Borg per fermarlo scorrettamente sia tentando di corrompere lo stesso Will per ritirarsi.\nBorg Guillarson: interpretato da George Gerdes: uno dei concorrenti della corsa. Insieme a McTeague \u00e8 l'antagonista della vicenda. Spietato, aggressivo e borioso, nonch\u00e9 violento con i suoi stessi cani che sprona a frustate, usa ogni trucco e scorrettezza per eliminare i suoi rivali e prende in forte antipatia Will per la sua testardaggine e convinzione, da lui ritenuta solo spocchia infantile."}
{"id": "1627645", "revid": "1318658", "url": "https://it.wikipedia.org/wiki?curid=1627645", "title": "Sucevi\u021ba", "text": "Sucevi\u021ba \u00e8 un comune della Romania di 2.750 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 2 villaggi: Sucevi\u021ba e Voievodeasa.\nLa strada per andare a Moldovi\u021ba attraversa un passo (Pasul Cium\u00e2rna) su cui c'\u00e8 un monumento a forma di mano (Palma) e da cui vi \u00e8 una vista meravigliosa.\nIl monastero di Sucevi\u021ba.\nIl monastero di Sucevi\u021ba venne costruito nel XVI secolo in uno stile che combina elementi bizantini e gotici con una forma che ricorda da vicino quella delle chiese lignee della Moldavia. Di particolare rilievo sono le decorazioni pittoriche sia esterne che interne della chiesa, che rappresentano numerosissime scene bibliche.\nLa chiesa \u00e8 stata dichiarata Patrimonio dell'umanit\u00e0 dell'UNESCO come parte del complesso delle Chiese della Moldavia."}
{"id": "1627646", "revid": "287204", "url": "https://it.wikipedia.org/wiki?curid=1627646", "title": "Sucevita", "text": ""}
{"id": "1627647", "revid": "767487", "url": "https://it.wikipedia.org/wiki?curid=1627647", "title": "Robert Gu\u00e9rin", "text": "Fu il primo Presidente della FIFA, tra il 1904 - anno della fondazione - e il 1906.\nFu inviato del giornale \"Le Matin\", membro del \"Comitato delle Societ\u00e0 Sportive Francesi\" e manager nazionale della Nazionale di calcio della Francia."}
{"id": "1627651", "revid": "767487", "url": "https://it.wikipedia.org/wiki?curid=1627651", "title": "\u0218aru Dornei", "text": "\u0218aru Dornei \u00e8 un comune della Romania di 4.195 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 7 villaggi: Gura Haitii, Plaiu \u0218arului, Neagra \u0218arului, S\u0103ri\u0219or, S\u0103ri\u0219oru Mare, \u0218aru Bucovinei, \u0218aru Dornei."}
{"id": "1627652", "revid": "287204", "url": "https://it.wikipedia.org/wiki?curid=1627652", "title": "Saru Dornei", "text": ""}
{"id": "1627653", "revid": "404338", "url": "https://it.wikipedia.org/wiki?curid=1627653", "title": "Fondo delle Nazioni Unite per l'Infanzia", "text": ""}
{"id": "1627658", "revid": "247222", "url": "https://it.wikipedia.org/wiki?curid=1627658", "title": "Daniel Burley Woolfall", "text": "Tra il 1906 e il 1918 fu presidente della FIFA."}
{"id": "1627661", "revid": "1408685", "url": "https://it.wikipedia.org/wiki?curid=1627661", "title": "\u0218cheia (Suceava)", "text": "\u0218cheia \u00e8 un comune della Romania di 8.555 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 5 villaggi: Florinta, Mihoveni, Sf\u00e2ntu Ilie, \u0218cheia, Trei Movile."}
{"id": "1627663", "revid": "136053", "url": "https://it.wikipedia.org/wiki?curid=1627663", "title": "Palazzo Ducale (Alvito)", "text": ""}
{"id": "1627665", "revid": "110157", "url": "https://it.wikipedia.org/wiki?curid=1627665", "title": "Todire\u0219ti (Suceava)", "text": "Todire\u0219ti \u00e8 un comune della Romania di 5.259 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 5 villaggi: Cost\u00e2na, P\u0103rh\u0103u\u021bi, S\u00e2rghie\u0219ti, Solone\u021b e Todire\u0219ti."}
{"id": "1627666", "revid": "1714743", "url": "https://it.wikipedia.org/wiki?curid=1627666", "title": "Leopoldo di Baden", "text": "Biografia.\nInfanzia.\nLeopoldo era il figlio primogenito del margravio Carlo Federico di Baden e della sua seconda moglie, la baronessa Luisa Carolina Geyer von Geyersberg.\nDal momento che il matrimonio tra il Margravio e Luisa Carolina venne visto come non eguale a livello di titoli, venne dichiarato morganatico e il risultato fu che gli eredi nati da questa unione non avrebbero potuto, secondo le leggi della casa di Z\u00e4hringen, succedere al trono di Baden. Luisa Carolina ottenne il titolo di Baronessa e successivamente di Contessa di H\u00f6chberg, titoli che vennero riservati anche ai suoi figli.\nBaden ottenne nuovi territori nell'ambito delle guerre napoleoniche. Come risultato, il Margravio Carlo Federico venne elevato al titolo di Principe-Elettore del Sacro Romano Impero (\"Kurfurst\"). Con lo sciogliemento dell'Impero nel 1806, ottenne il titolo di Granduca di Baden.\nCarriera militare.\nDal momento che erano nati molti discendenti dal primo matrimonio di Carlo Federico con Carolina d'Assia-Darmstadt, nessuno dei figli derivati dalla linea di Hochberg aveva previsto per la propria vita di accedere ai diritti dinastici. Senza prospettive di avanzamento nel Baden e un po' amareggiato, Leopoldo di Hochberg, intraprese una carriera come ufficiale nell'esercito francese.\nA partire dal 1817, gli eventi diedero un drammatico cambiamento alla situazione del ramo di Hochberg quando essi divennero gli unici eredi in linea maschile di Carlo Federico. Uno per uno, infatti, tutti i figli maschi della Casa di Baden erano morti senza eredi maschi discendenti. Nel 1817, solo due Baden persistevano, il granduca regnante Carlo II di Baden e suo zio, anziano e senza eredi, Luigi. Entrambi morirono e la dinastia dovette affrontare seri problemi di successione.\nMatrimonio.\nIl 25 luglio 1819, Leopoldo spos\u00f2 la propria pronipote Sofia Guglielmina di Svezia (21 maggio 1801 - 6 luglio 1865), figlia maggiore del re Gustavo IV Adolfo di Svezia e della regina consorte Federica, la quale era figlia del granduca ereditario Carlo Luigi di Baden (fratellastro di Leopoldo).\nProblemi di successione.\nUna serie di accordi stabil\u00ec che il Baden sarebbe passato ai Wittelsbach, re di Baviera all'estinzione degli Z\u00e4hringen. Il re Massimiliano I di Baviera aveva inoltre sposato la sorella maggiore di Carlo, Carolina. Come risultato, Massimiliano ebbe delle pretese motivate sul Baden sottostando alle normali regole d'ereditariet\u00e0 e secondo vari accordi che favorirono questa sua linea di pensiero. A seguito del Congresso di Vienna, un trattato del 16 aprile 1816 tra Baviera e Austria assicur\u00f2 i diritti di successione ai Wittelsbach.\nPer salvare la propria dinastia dall'estinzione, il granduca Carlo aveva necessit\u00e0 di trovare una via per preservare la linea degli Z\u00e4hringen. Secondo un accordo del 1817 Carlo prescrisse una nuova legge di successione secondo la quale i conti di Hochberg sarebbero divenuti principi e principesse di Baden con pieni diritti dinastici. Leopoldo di Hochberg divenne erede al trono assieme al fratellastro Luigi.\nNel 1818, Carlo garant\u00ec una costituzione liberale allo stato di Baden. Questa costituzione assicur\u00f2 inoltre i diritti di successione a Luisa Carolina Geyer von Geyersberg. Inizialmente, il 10 luglio 1819, molti mesi dopo la morte di Carlo, le grandi potenze europee (Gran Bretagna, Francia, Austria, Russia e Prussia) aderirono con la Baviera e con il Baden nel Trattato di Francoforte il quale riconosceva i diritti di successione alla linea di Hochberg.\nIl granduca Carlo mor\u00ec l'8 dicembre 1818, e venne succeduto dallo zio, il granduca Luigi I. Per rafforzare lo status del suo fratellastro ed erede, Luigi organizz\u00f2 per il nuovo principe Leopoldo un matrimonio con Sofia, figlia del re Gustavo IV Adolfo di Svezia, e della sorella del granduca Carlo di Baden, Federica.\nGranduca di Baden.\nQuando Luigi mor\u00ec il 30 marzo 1830, egli era l'unico maschio della casa di Baden non discendente da un matrimonio morganatico. Leopoldo gli succedette come Granduca, mettendo fine alla contesa dinastica.\nDiscendenza.\nSofia Guglielmina di Svezia e Leopoldo ebbero i seguenti eredi:"}
{"id": "1627668", "revid": "144796", "url": "https://it.wikipedia.org/wiki?curid=1627668", "title": "Ludovico I di Baden", "text": ""}
{"id": "1627671", "revid": "144796", "url": "https://it.wikipedia.org/wiki?curid=1627671", "title": "Leopoldo I di Baden", "text": ""}
{"id": "1627672", "revid": "149587", "url": "https://it.wikipedia.org/wiki?curid=1627672", "title": "Orcenico superiore", "text": ""}
{"id": "1627675", "revid": "93556", "url": "https://it.wikipedia.org/wiki?curid=1627675", "title": "Ude\u0219ti", "text": "Ude\u0219ti \u00e8 un comune della Romania di 7.638 abitanti, ubicato nel distretto di Suceava, nella regione storica della Moldavia e Bucovina. \nIl comune \u00e8 formato dall'unione di 11 villaggi: Chili\u0219eni, Luncu\u0219oara, M\u0103n\u0103stioara, Pl\u0103v\u0103lari, Poieni\u2013Suceava, Racova, Reuseni, Ru\u0219ii\u2013M\u0103n\u0103stioara, Securiceni, \u0218tirb\u0103\u021b e Ude\u0219ti.\nIl principale monumento del comune \u00e8 la Chiesa della decapitazione di San Giovanni Battista (\"T\u0103ierea capului Sf\u00e2ntului Ioan Botez\u0103torul\") nell'abitato di Reuseni, fatta costruire da \u0218tefan cel Mare tra il 1503 ed il 1504."}
{"id": "1627676", "revid": "287204", "url": "https://it.wikipedia.org/wiki?curid=1627676", "title": "Udesti", "text": ""}
{"id": "1627677", "revid": "254059", "url": "https://it.wikipedia.org/wiki?curid=1627677", "title": "Ugo d'Este", "text": "Biografia.\nGli altri figli illegittimi di Niccol\u00f2 avuti con Stella furono: Leonello (1407-1450) e Borso (1413 - 1471), entrambi futuri sovrani di Ferrara.\nSebbene fosse illegittimo, era destinato a succedere al padre Niccol\u00f2; conduceva una vita fatta di lussi e di spese ingenti rispetto ai fratelli minori.\nNon avendo il padre mai sposato sua madre, Ugo all'inizio tratt\u00f2 con freddezza la sua giovane matrigna Parisina Malatesta (1404-1425), quasi sua coetanea. Tra il marchese e Parisina, sposata a Ravenna nel 1414, la differenza d'et\u00e0 era infatti notevole: quasi vent'anni.\nNel 1424, durante un viaggio in cui il padre gli ordin\u00f2 di accompagnare la consorte, nacque invece una relazione con la giovane; rapporto che and\u00f2 avanti anche quando i due fecero ritorno a Ferrara.\nI luoghi in cui gli amanti potevano incontrarsi indisturbati erano le cosiddette delizie di Belfiore, Fossadalbero e Quartesana.\nAltre fonti descrivono un diverso incontro della coppia: per sfuggire alla peste nel 1423 Parisina si rifugi\u00f2 nel castello di Fossadalbero scortata dal figliastro e l\u00ec, nella piccola residenza, sarebbe iniziato il loro legame..\nL'ancella Zoese rifer\u00ec della tresca a Niccol\u00f2 il quale spi\u00f2 gli amanti e, dopo un sommario processo, li fece imprigionare nel castello dove poi furono giustiziati mediante decapitazione.\nDopo la tragica scomparsa di Ugo, fu suo fratello minore Leonello d'Este, anch'egli figlio di Stella, a succedere al padre."}
{"id": "1627686", "revid": "474175", "url": "https://it.wikipedia.org/wiki?curid=1627686", "title": "Timi\u0219 (fiume)", "text": "Il Timi\u0219 o Tami\u0161 (rumeno: \"Timi\u0219\"; serbo: \u0422\u0430\u043c\u0438\u0448 o \"Tami\u0161\"; tedesco: \"Temesch\"; ungherese: \"Temes\") \u00e8 un fiume lungo 359\u00a0km, che nasce nei Monti Semenic, Carpazi, distretto di Cara\u0219-Severin, Romania. Scorre attraverso la regione del Banato e sfocia nel Danubio vicino a Pan\u010devo, nella Serbia settentrionale.\nNell'antichit\u00e0, il fiume era conosciuto come \"Tibiscus\" e \"Tibisis\".\nCaratteristiche.\nIl bacino del Timi\u0219 copre un'area di 13.085\u00a0km\u00b2 (in Romania 8.085\u00a0km\u00b2, in Serbia 5.000\u00a0km\u00b2). Attraverso il Danubio, appartiene al bacino idrografico del Mar Nero.\nIl fiume inizia alla confluenza delle sorgenti del Brebu, del Gr\u0103di\u0219tea e del Semenic nel Lago Trei Ape. Dopo essere entrato nel Banato, il Timi\u0219 diviene lento e sinuoso, causando inondazioni nelle annate piovose. Particolarmente devastanti furono le piene del 2005, quando i villaggi di Boka e di Ja\u0161a Tomi\u0107 furono gravemente danneggiati. Il 20 aprile 2005, fu registrato un livello di 844 centimetri, il pi\u00f9 alto da quando sono incominciate le misurazioni. Nella primavera del 2007 sono iniziati lavori per l'elevazione degli argini su entrambi i lati del fiume, 11,5 chilometri sulla riva destra e 13,2 chilometri su quella sinistra. Gli argini saranno da 30 a 70 centimetri pi\u00f9 alti di quanto siano attualmente ed essendo superiori a 8,5 metri dovrebbero impedire qualsiasi futura inondazione.\nNel suo corso inferiore, il fiume ha un andamento regolare, e per gli ultimi 53\u00a0km \u00e8 navigabile. Il porto pi\u00f9 importante \u00e8 Pan\u010devo, fortemente industrializzata. In alcune parti delle basse aree paludose create dalle piene, si formano parecchi laghetti pescosi di grandi dimensioni, i pi\u00f9 importanti dei quali sono Banatski Despotovac, Uzdin, Sakule e Slatina.\nAffluenti.\nIl fiume scorre attraverso la Romania per 241\u00a0km, ricevendo lungo il suo corso molti affluenti minori: R\u00e2ul Rece, Slatina, Valea Mare, M\u0103cica\u0219, P\u00e2r\u00e2ul Lung, Armeni\u0219, Sebe\u0219, Bistra, \u0218urgani, Timi\u0219ana, Pog\u0103ni\u0219, Timi\u0219ul Mort e Vena Mare. Nel suo corso di 118\u00a0km attraverso la Serbia ha solo un unico affluente, anche se \u00e8 quello pi\u00f9 lungo, il B\u00e2rzava.\nInsediamenti.\nRomania.\nLe principali citt\u00e0 nel corso rumeno del fiume sono Caransebe\u0219 e Lugoj; le localit\u00e0 minori comprendono:\nUna delle principali citt\u00e0 rumene, Timi\u0219oara, anche se il suo nome sembra indicare il contrario, non \u00e8 in realt\u00e0 situata sul fiume, ma su un altro fiume rumeno-serbo, il Bega.\nPan\u010deva\u010dki Rit.\nL'antico sbocco del Timi\u0219 nel Danubio era a circa 40\u00a0km a nord-ovest, tra i villaggi di \u010centa e Surduk, pertanto il fiume era pi\u00f9 breve. Il canale Kara\u0161 (in cirillico: \"\u041a\u0430\u0440\u0430\u0448\") rimase a segnare il vecchio letto del fiume, e l'area delimitata dal nuovo e dal vecchio letto e dal Danubio \u00e8 chiamata \"Pan\u010deva\u010dki Rit\" (\"Paludi di Pan\u010devo\", in cirillico: \"\u041f\u0430\u043d\u0447\u0435\u0432\u0430\u0447\u043a\u0438 \u0420\u0438\u0442\"). La vasta zona umida di 400\u00a0km\u00b2 era costantemente inondatata, ma a partire dalla Seconda guerra mondiale \u00e8 stata via via prosciugata e quasi la met\u00e0 di essa si \u00e8 trasformata in una fertilissima striscia di terra, adatta specialmente per la coltivazioni di cereali ed ortaggi. \u00c8 gestita dalla pi\u00f9 grande societ\u00e0 agricola serba, la \"PKB Beograd\", che fornisce in modo quasi esclusivo il cibo per 2 milioni di persone nella pi\u00f9 ampia area di Belgrado, pertanto il Pan\u010deva\u010dki Rit \u00e8 soprannominato comunemente il Granaio di Belgrado. Anche l'allevamento di bestiame \u00e8 praticato in maniera molto intensa, e cos\u00ec la pesca e la caccia.\nNella palude rimasero molti canali serpeggianti e acquitrini: i lenti torrenti di Vizelj, Dunavac, Sibnica, Butu\u0161, Rogoznica, Buk, Belano\u0161 e Sebe\u0161, e i grandi acquitrini di Reva, Veliko Blato (2\u00a0km\u00b2), Sebe\u0161 e \u0160iroka bara. A sud, l'area termina con un'isola fluviale (\"ada\") Ko\u017eara (0,44\u00a0km\u00b2).\nDopo essere rimasta quasi disabitata fino al 1945, oggi la sua densit\u00e0 di popolazione \u00e8 al di sopra della media per la Serbia nel suo complesso, dal momento che qui sono costruiti alcuni dei sobborghi di Belgrado a pi\u00f9 rapida crescita (Bor\u010da, Padinska Skela e Krnja\u010da). L'intera zona del Pan\u010deva\u010dki Rit appartiene amministrativamente al municipio di Palilula di Belgrado."}
{"id": "1627688", "revid": "171881", "url": "https://it.wikipedia.org/wiki?curid=1627688", "title": "Ugo Aldobrandino", "text": ""}
{"id": "1627690", "revid": "14397911", "url": "https://it.wikipedia.org/wiki?curid=1627690", "title": "Bolosauridi", "text": ""}
{"id": "1627691", "revid": "1418004", "url": "https://it.wikipedia.org/wiki?curid=1627691", "title": "Juan Jos\u00e9 Mill\u00e1s", "text": "Biografia.\nNasce a Valencia nel 1946 e si trasferisce a Madrid, citt\u00e0 dove tuttora risiede, all'et\u00e0 di sei anni. Quarto di nove fratelli, il trasferimento nella capitale spagnola avr\u00e0 grande importanza nella vita di Mill\u00e1s: non solo l'autore passa dalle tonalit\u00e0 calde della citt\u00e0 mediterranea a un anonimo quartiere della periferia madrilena (che far\u00e0 da sfondo a molti dei suoi romanzi e racconti), ma al trasferimento si accompagna anche un peggioramento delle condizioni economiche della famiglia. Dopo aver terminato la sua formazione scolastica, nel 1967 Mill\u00e1s si iscrive alla facolt\u00e0 di Filosofia dell'Universit\u00e0 Complutense, e sceglie di specializzarsi in Filosofia Pura. Le sue aspettative vengono tuttavia deluse da un'universit\u00e0 in quel momento vecchia e stantia, e il giovane Juan Jos\u00e9 abbandona gli studi universitari per poter dedicare il suo tempo a letture pi\u00f9 consone alle sue inquietudini, nonch\u00e9 alla scrittura. \u00c8 questo, infatti, il periodo in cui l'autore sente la sua vocazione, e scrive soprattutto poesie.\nNel 1968 sposa la collega e compagna di studi Margarita S\u00e1nchez, dalla quale avr\u00e0 un figlio. In questo periodo, accetta l'incarico di dirigere una scuola media a Miraflores de la Sierra (Madrid). Sono gli anni in cui scrive il suo primo romanzo, mai pubblicato. Nel 1970 Mill\u00e1s torna a Madrid e, dopo aver prestato servizio militare, si dedica con la moglie all'arte della ceramica e, nel 1972, inizia a lavorare per la compagnia aerea di bandiera spagnola. Il suo nuovo lavoro gli permette di dedicare molto tempo alla scrittura e nel 1974 termina il suo primo romanzo, \"Cerbero son las sombras\". Quest'ultimo viene letto dalla gi\u00e0 allora famosa scrittrice Carmen Mart\u00edn Gaite, la quale, apprezzando molto l'opera, consiglia di presentarla al Premio S\u00e9samo di quello stesso anno, poi vinto proprio dall'autore. Il romanzo viene pubblicato l'anno successivo presso la casa editrice Espejo e, sebbene non ottenga un gran successo di pubblico, viene salutato dalla critica come opera di uno degli autori pi\u00f9 promettenti del panorama letterario spagnolo.\nDue anni dopo, nel 1977 Mill\u00e1s pubblica \"Visi\u00f3n del ahogado\" per le edizioni Alfaguara. Anche questo secondo romanzo sar\u00e0 accolto molto bene dalla critica ma, a causa della particolare congiuntura storica, il libro passa inosservato al grande pubblico. Il 1977 \u00e8 altres\u00ec l'anno in cui ha termine il primo matrimonio dell'autore. Negli anni successivi lavora al suo terzo romanzo, \"El jard\u00edn vac\u00edo\", che viene pubblicato nel 1981. Nel 1983 viene dato alle stampe \"Papel mojado\" (\"Carta straccia\"), primo romanzo diretto ad un pubblico giovane, che riscuote il consenso del pubblico (continua a vendere tuttora la media di 15.000 copie all'anno, superando ormai le 300.000). L'anno seguente viene pubblicato \"Letra muerta\". Nel 1987 sposa in seconde nozze Isabel Men\u00e9ndez, dalla quale ha un altro figlio. L'anno successivo pubblica \"El desorden de tu nombre\", con il quale rompe finalmente con lo stereotipo di \"autore colto\" che si era guadagnato a causa del suo ottimo rapporto con la critica che non trovava risvolto in quello con il pubblico. Il numero dei suoi lettori inizia, infatti, a farsi pi\u00f9 consistente. Dell'anno successivo \u00e8 l'unica raccolta di poesie \"De corpore insepulto\", diffusa tuttavia in ambito molto ristretto con sole centosettantasette copie.\nNel 1990 vince la 46\u00aa edizione del prestigioso Premio Nadal con il libro \"La soledad era esto\", che verr\u00e0 pubblicato dalla casa Destino. Il successo fa s\u00ec che Mill\u00e1s intraprenda per la prima volta nella sua vita un'attivit\u00e0 che sar\u00e0 determinante nella sua carriera di scrittore: quella del giornalismo. In questo stesso anno inizia infatti a collaborare con \"El Pa\u00eds\" e viene altres\u00ec pubblicato sul quotidiano \"El Sol\" il suo romanzo \"Volver a casa\".\nNel 1993 lascia il suo lavoro presso l'Iberia per dedicarsi esclusivamente alla scrittura. Scrive articoli con assiduit\u00e0, non solo per \"El Pa\u00eds\", ma anche per i gruppi editoriali \"Prensa Ib\u00e9rica\" e \"Prensa Canaria\". Nel 1992 aveva intanto pubblicato la prima raccolta di racconti \"Primavera de luto\", e del 1994 \u00e8 la raccolta \"Ella imagina\" che include l'unica opera teatrale dell'autore dal titolo omonimo. Nel 1995 escono il romanzo \"Tonto, muerto, bastardo e invisibile\" e una antologia di scritti, alcuni dei quali comparsi sui quotidiani, intitolata \"Algo que te concierne\", seguita a breve da ulteriori raccolte di racconti: \"Cuentos a la intemperie\" (1997) e \"La viuda incompetente y otros cuentos\" (1998) Sono gli anni in cui l'autore acquista gi\u00e0 grande fama come articolista. Nel 1998 esce \"El orden alfab\u00e9tico\" che vende pi\u00f9 di 70.000 copie e vince il \"Premio de la cr\u00edtica de la Asociaci\u00f3n de escritores y cr\u00edticos de Valencia\" nel 1999, anno di pubblicazione di \"No mires debajo de la cama\".\nDel 2000 \u00e8 l'antologia \"Cuerpo y pr\u00f3tesis\", mentre, nel 2001, pubblica due libri molto particolari: gli \"Articuentos\", neologismo che sottolinea la capacit\u00e0/volont\u00e0 dell'autore di far letteratura a partire dai fatti dell'attualit\u00e0 spagnola e mondiale (deriva infatti dalla crasi delle parole articolo e racconto) e \"N\u00fameros pares, impares e idiotas\", opera che unisce testi dello scrittore a disegni del vignettista e fumettista Antonio Fragua (in arte Forges). Negli anni successivi saranno pubblicate varie raccolte di racconti. Gli ultimi romanzi pubblicati dall'autore sono invece \"Dos mujeres en Praga\" (2002) e \"Laura y Julio\" (2006) e \"El mundo\" (2007).\nIl successo e l'importanza assunta dall'autore nel panorama letterario internazionale, \u00e8 stata confermata dal conferimento, nel maggio del 2006, della laurea honoris causa da parte dell'Universit\u00e0 degli Studi di Torino e dalla vincita del premio Planeta con il romanzo \"El mundo\" nel 2007."}
{"id": "1627693", "revid": "14397920", "url": "https://it.wikipedia.org/wiki?curid=1627693", "title": "Mesosauri", "text": ""}
{"id": "1627698", "revid": "186864", "url": "https://it.wikipedia.org/wiki?curid=1627698", "title": "Francesco Paciotti", "text": ""}
{"id": "1627699", "revid": "1566286", "url": "https://it.wikipedia.org/wiki?curid=1627699", "title": "Ngila Dickson", "text": "I suoi lavori pi\u00f9 importanti sono stati due capitoli della trilogia de Il Signore degli Anelli, \"La Compagnia dell'Anello\" e \"Il ritorno del re\". Nominata all'Oscar ai migliori costumi per questi due film nel 2002 e nel 2004, \u00e8 riuscita a vincerlo (insieme a Richard Taylor) per \"Il ritorno del re\". Nel 2004 ha avuto anche un'altra nomination, per \"L'ultimo samurai\"."}
{"id": "1627700", "revid": "287204", "url": "https://it.wikipedia.org/wiki?curid=1627700", "title": "Altezza metacentrica", "text": ""}
{"id": "1627705", "revid": "121560267", "url": "https://it.wikipedia.org/wiki?curid=1627705", "title": "Caduta (astrologia)", "text": "In astrologia, la caduta di un pianeta o luminare si determina quando esso si trova in opposizione al segno zodiacale in cui ha la sua esaltazione.\nUn pianeta in caduta si trova in posizione di massima debolezza astrologica ed esprime, di conseguenza, con molta fatica, o non riesce ad esprimere le proprie qualit\u00e0 caratteristiche.\nSecondo l'astrologia occidentale ogni pianeta pu\u00f2 avere la propria caduta in un solo segno. Storicamente il concetto di caduta ed esaltazione esiste fin dall'astrologia ellenistica senza che ci fosse un reale consenso tra le varie scuole astrologiche; fu Claudio Tolomeo nel \"Tetrabiblos\" a sintetizzare in modo organico la questione ed attribuire le seguenti cadute:"}
{"id": "1627722", "revid": "466539", "url": "https://it.wikipedia.org/wiki?curid=1627722", "title": "Califfato di Cordova", "text": "Il Califfato di Cordova (arabo: \u062e\u0644\u064a\u0641\u0629 \u0642\u0631\u0637\u0628\u0629 \" Khil\u0101fat Qur\u1e6duba\") govern\u00f2 sulla penisola iberica islamica (\"al-Andalus\") e su alcune parti del Maghreb dalla citt\u00e0 di Cordova, dal 929 al 1031. Questo periodo fu caratterizzato da importanti successi nei commerci e nella cultura: molti dei capolavori dell'Iberia islamica vennero realizzati in quel tempo e fra essi la Grande moschea di Cordova. Il titolo di Califfo (arabo: \u062e\u0644\u064a\u0641\u0629) fu rivendicato da Abd al-Rahman III il 16 gennaio 929; egli era noto, in precedenza, come Emiro di Cordova (arabo: \u0623\u0645\u064a\u0631 \u0642\u0631\u0637\u0628\u0629). \nTutti i califfi di Cordova erano membri della dinastia degli Omayyadi; la stessa dinastia aveva detenuto il titolo di Emiro di Cordova e governato sullo stesso territorio dal 756. Il governo del califfato \u00e8 noto come l'apice della presenza araba nella penisola iberica anche se esso praticamente cess\u00f2 nel 1010 con la guerra civile (\"fitna\") che inizi\u00f2 fra i discendenti dell'ultimo califfo legittimo Hisham II ed i successori del suo primo ministro (o \"hajib\") al-Mansur Ibn Ab\u012b \u2018\u0100mir. Il califfato era probabilmente anche esausto per i suoi eccessivi sforzi militari. In ogni caso esistette ufficialmente fino al 1031, quando si frantum\u00f2 in numerosi staterelli indipendenti \"taifa\".\nLa dinastia omayyade.\nAbd al-Rahman ibn Mu'awiya divenne emiro di Cordova sei anni dopo che la sua dinastia, gli Omayyadi, aveva perso il rango di califfo (tenuto a Damasco) fino al 750. \u02bfAbd al-Ra\u1e25m\u0101n I venne perseguitato dagli Abbasidi per sei anni prima di arrivare nella Penisola iberica. Fermo nel proposito di riguadagnare il potere egli sconfisse il capo musulmano che comandava la regione e riun\u00ec vari piccoli stati in un emirato.\nI governanti degli emirati erano soddisfatti del titolo di emiro o sultano fino al X secolo, quando \u02bfAbd al-Ra\u1e25m\u0101n III venne affrontato e minacciato di invasione dai Fatimidi, un impero islamico sciita rivale che risiedeva al Cairo. Aiutando gli emiri nella lotta contro i Fatimidi invasori che rivendicavano il califfato in opposizione al generalmente riconosciuto Califfo abbaside sunnita di Baghdad, \u02bfAbd al-Ra\u1e25m\u0101n III rivendic\u00f2 il titolo di califfo per s\u00e9. Questa mossa gli consent\u00ec di guadagnare prestigio nei confronti degli altri emiri ed il titolo di califfo rimase anche dopo che i Fatimidi vennero respinti.\nDopo la battaglia di Melilla del 927, gli Omayyadi controllavano il triangolo formato da Algeria, Sigilmassa e l'Oceano Atlantico. Il potere del Califfo si estese verso nord e gi\u00e0 dal 950 il Sacro Romano Impero inizi\u00f2 a scambiare ambasciatori con Cordova. Alcuni anni prima, Ugo di Provenza aveva chiesto garanzie per le sue navi mercantili nel Mar Mediterraneo. Nel nord della penisola iberica, i piccoli regni cristiani come la \"Marca di Spagna\", il Regno di Navarra e Aragona avevano grandi difficolt\u00e0 a resistere al potere del califfato. Essi cercarono una tregua con il califfo cedendo dei territori in cambio della pace.\nNel 974 annesse alcuni territori della dinastia degli Idrisidi, la dinastia regnante nel Maghreb al-Aqsa (l'attuale Marocco).\nNel 985, i mori saccheggiarono Barcellona e nel 997 Santiago di Compostela.\nL'ultimo Califfo di Cordova fu Hisham III ibn Muhammad (1027-1031). Alla sua morte nel 1031, i territori da lui controllati, che erano ormai siti principalmente nella Penisola iberica, si fratturarono in molti piccoli emirati indipendenti \"(taifa)\". Questi piccoli stati rimasero fino all'avvento della dinastia maghrebina berbera degli Almoravidi, che annetterono al loro impero (che aveva la capitale a Marrakech) la Spagna islamica.\nEconomia.\nL'economia del califfato era basata su una notevole capacit\u00e0 imprenditoriale e commerciale, su un artigianato molto sviluppato e sulla pi\u00f9 moderna agricoltura d'Europa. Esso bas\u00f2 la sua economia sulla propria moneta che ebbe un ruolo fondamentale sulle fiorenti attivit\u00e0 finanziarie. La moneta d'oro di Cordova divenne la pi\u00f9 importante del tempo e venne probabilmente imitata successivamente dall'impero Carolingio. \nCordova, la capitale del Califfato, raggiunse una popolazione di 450.000 abitanti divenendo cos\u00ec la pi\u00f9 popolosa citt\u00e0 dell'Europa occidentale. Altre citt\u00e0 importanti furono Toledo, Almer\u00eda, Saragozza e Valencia.\nCultura.\nGli aspetti culturali furono molto fiorenti soprattutto sotto il governo del califfo Al-Hakam II ibn Abd al-Rahman. Egli fond\u00f2 una biblioteca che conteneva circa 400.000 volumi. Il Califfo fu anche famoso per i suoi studi di filosofia, per la traduzione di libri dal greco antico alla lingua araba. Ibn Masarra, Ibn Tufayl, Averro\u00e8 che tradusse le opere di Aristotele e la Storia dell'ebraismo, Mos\u00e8 Maimonide (il cui lavoro apr\u00ec la strada alla riconciliazione di Tommaso d'Aquino fra l'antica filosofia aristotelica e la cristianit\u00e0) e dove alcuni dei pi\u00f9 famosi pensatori, erano conosciuti per le loro profonde conoscenze nel campo della medicina, matematica e astronomia.\nLista dei Califfi.\nCaliffi di Cordova della dinastia degli Omayyadi.\nLa dinastia degli Omayyadi si interruppe per mano della dinastia degli Hammudidi:\nLa dinastia omayyade ritorna al potere:"}
{"id": "1627723", "revid": "161374", "url": "https://it.wikipedia.org/wiki?curid=1627723", "title": "Analecta", "text": ""}
{"id": "1627725", "revid": "767487", "url": "https://it.wikipedia.org/wiki?curid=1627725", "title": "Alessandro Porro (calciatore)", "text": "Carriera.\nCresce ed esordisce nel calcio professionistico con la Maceratese; quando i bianco-rossi retrocedono viene acquistato dal che dopo una stagione lo mandano in prestito al Lanciano.\nTorna al Fano e gioca un gran campionato tanto da essere preso dal Foggia che milita in Serie B. Nei due anni con i \"dauni\" viene allenato da Zden\u011bk Zeman che, dopo la vittoria del campionato cadetto nella stagione 1990-1991 lo fa anche esordire nella massima serie dove realizza anche una rete (in occasione della sconfitta esterna con l' dell'8 marzo 1992).\nLascia la Puglia nell'estate del 1992 per approdare al dove gioca in due stagioni negative per i \"felsinei\" (la prima vede la retrocessione in Serie C1, nella seconda non viene centrata la promozione) e dove ritrova un suo ex compagno di squadra alla \"rata\" :Carlo Trosc\u00e8. In seguito la sua carriera \u00e8 ricca di partecipazioni a campionati professionistici con diverse squadre tra cui il Sora, il , la Massese e il Trapani.\nDopo alcuni anni in Eccellenza con squadre della Provincia di Macerata, chiude definitivamente la sua lunga carriera da capitano della \"rata\".\nIn carriera ha totalizzato complessivamente 21 presenze ed una rete in Serie A e 51 presenze e 3 reti in Serie B."}
{"id": "1627726", "revid": "161374", "url": "https://it.wikipedia.org/wiki?curid=1627726", "title": "Lunyu", "text": ""}
{"id": "1627728", "revid": "1833487", "url": "https://it.wikipedia.org/wiki?curid=1627728", "title": "Premenugo", "text": "Premenugo (\"Premenugh\" in dialetto milanese, : ) \u00e8 un paese di circa 1.100 abitanti, frazione del Comune di Settala in provincia di Milano, nella Pianura Padana posto tra l'Adda ed il Lambro a nord del centro abitato verso Vignate; il paese si trova a 106 metri sopra il livello del mare.\nStoria.\nPremenugo \u00e8 stata per lunghi secoli un comune separato da Settala; la sua fondazione (non vi sono documenti certi) \u00e8 avvenuta solo uno o due secoli dopo del suo attuale capoluogo. I primi documenti che si riferiscono al paese risalgono al XIII secolo.\nPremenugo combatt\u00e9 insieme ad altri comuni nella Lega Lombarda contro Federico Barbarossa nel Medioevo; simbolo di tali lotte \u00e8 il castello solo in parte ancora esistente nella cascina Castello, vicina al paese.\nRegistrato agli atti del 1751 come un villaggio milanese di 382 abitanti scesi a 367 nel 1771, alla proclamazione del Regno d'Italia nel 1805 Premenugo risultava avere 350 residenti. Nel 1809 un regio decreto di Napoleone determin\u00f2 la soppressione dell'autonomia municipale per annessione a Settala, ma il Comune di Premenugo fu poi ripristinato con il ritorno degli austriaci nel 1816. L'abitato crebbe poi discretamente, tanto che nel 1853 risult\u00f2 essere popolato da 433 anime, salite a 460 nel 1861. Fu un decreto di Vittorio Emanuele II del 17 gennaio 1869 a decidere la soppressione del municipio, annettendolo a quello di Settala riprendendo l'antico modello napoleonico.\nDescrizione.\nPremenugo \u00e8 posta esattamente a nord di Settala, ad appena 1\u00a0km da essa, quasi in posizione opposta rispetto a Caleppio.\nNel corso dei secoli si \u00e8 sviluppata molto poco ed \u00e8 rimasta un centro molto piccolo e vivibile, tale che nel 1990 contava meno di 900 abitanti. Nell'ultimo decennio sono state costruite numerose villette a schiera a sud, verso Settala.\nPremenugo \u00e8 lambita ad ovest dalla provinciale n\u00b0161, che in corrispondenza dell'ingresso al paese interseca, mediante una rotonda, la vecchia strada.\nIl centro del paese \u00e8 la chiesa di S.Tommaso, nelle cui adiacenze \u00e8 stata realizzata una piazza mai esistita a Premenugo, allargando via Milano; contestualmente \u00e8 stata ripavimentata in pav\u00e9 tutta la zona del centro nel 2004, riqualificando la piccola zona.\nUn chilometro ad ovest, verso Lucino e Rodano, c'\u00e8 l'unica zona industriale di Premenugo, in localit\u00e0 Dosso, anche se l'attivit\u00e0 \u00e8 fortemente calata negli anni ottanta e novanta.\nFino all'immediato dopoguerra, famosa era la scomegna dei paesani: i premenughesi erano \"i spazzapoll\u00e9\" [\"pr.: i spasapul\u00e9\"] (gli spazzapollai)."}
{"id": "1627729", "revid": "161374", "url": "https://it.wikipedia.org/wiki?curid=1627729", "title": "Lun Yu", "text": ""}
{"id": "1627730", "revid": "153802", "url": "https://it.wikipedia.org/wiki?curid=1627730", "title": "Premenugo di Settala", "text": ""}
{"id": "1627734", "revid": "287204", "url": "https://it.wikipedia.org/wiki?curid=1627734", "title": "Alessandro Porro", "text": ""}
{"id": "1627735", "revid": "184755", "url": "https://it.wikipedia.org/wiki?curid=1627735", "title": "Concentrazione (impiantistica)", "text": "La concentrazione \u00e8 l'operazione unitaria con cui si modifica, aumentandola, la concentrazione di un soluto in un solvente. \nSi realizza con vari sistemi, essenzialmente di due tipi: \nVoci correlate.\nOperazione unitaria"}
{"id": "1627740", "revid": "1305772", "url": "https://it.wikipedia.org/wiki?curid=1627740", "title": "Derek Frigo", "text": "Biografia.\nFiglio del violinista Johnny Frigo, aveva suonato la chitarra in varie band, incidendo anche due dischi con i Le Mans.\nNel 1988 si unisce agli Enuff Z'Nuff. Nel 1992 lascia la band, ma rientra nel 2004 per la realizzazione di ?. Collabora inoltre alla realizzazione di altri dischi con la stessa band.\nNegli ultimi anni della sua vita tenta la disintossicazione da alcool e droghe.\nMuore il 28 maggio 2004 all'et\u00e0 di 37 anni in un appartamento di Beverly Hills, apparentemente per overdose."}
{"id": "1627743", "revid": "404449", "url": "https://it.wikipedia.org/wiki?curid=1627743", "title": "Ettore Cozzani", "text": "Biografia.\nIntellettuale spezzino, nel 1907 si laurea in Lettere all'Universit\u00e0 di Pisa, allievo di Giovanni Pascoli e di Vittorio Cian.\nAttraverso lo studio della letteratura si ripropone di diffondere un messaggio etico ed estetico che trasmetta la coscienza del valore della tradizione educando alla passione patriottica.\n&lt;br&gt;Si dedica all'insegnamento nella sua citt\u00e0 natale prendendovi parte alla vita culturale.\nIn polemica con i movimenti culturali spezzini del tempo, ne critica il provincialismo scrivendone sulla \"Voce\" di Prezzolini .\nNel 1911 a La Spezia fonda e dirige \"L'Eroica\", rassegna che figura tra le pi\u00f9 innovative riviste di letteratura ed arte indipendente della prima met\u00e0 del Novecento, impreziosita dalle tavole eseguite con tecnica xilografica dai migliori artisti grafici del tempo.\nIn breve la rivista accoglie il contributo di molti innovativi intellettuali ed artisti dei primi decenni del secolo.\nTra le tante voci artistiche, Cozzani accoglie nella sua rivista anche l'avanguardia futurista di Marinetti, anche se intellettualmente rimane pi\u00f9 vicino ad una concezione di arte e di vita dannunziana.\nNel 1917 trasferisce la sede de \"L'Eroica\" a Milano, vi organizza una scuola di poesia e costituisce, nel nome della rivista da lui diretta, una casa editrice.\nNel 1930 ottiene una cattedra al Politecnico di Milano e nel 1933 presso l\u2019Universit\u00e0 per stranieri di Perugia. \nA Milano la rivista e la casa editrice devono chiudere la loro esistenza a causa dei bombardamenti nel 1944.\nNel dopoguerra continua la sua attivit\u00e0 di conferenziere. Muore nel 1971 in casa di amici.\nOpere.\nOltre all\u2019intensa attivit\u00e0 di editore, Cozzani ha dedicato tutta la sua vita all\u2019insegnamento e alla scrittura narrativa e poetica: delle raccolte pi\u00f9 importanti il \"Poema del mare\" \u00e8 forse quella che pi\u00f9 di ogni altra ha protagonista il mare e le Cinque Terre."}
{"id": "1627750", "revid": "14399252", "url": "https://it.wikipedia.org/wiki?curid=1627750", "title": "Stazione di Bologna", "text": ""}
{"id": "1627751", "revid": "184755", "url": "https://it.wikipedia.org/wiki?curid=1627751", "title": "Mani sul terremoto", "text": "Mani sul terremoto \u00e8 un'inchiesta del filone Mani Pulite relativa alla gestione dei fondi destinati ai comuni danneggiati dal terremoto dell'Irpinia del 1980.\nGli antefatti.\nGi\u00e0 a ridosso del terremoto il presidente Sandro Pertini aveva dato voce allo sconcerto dell'opinione pubblica per i disservizi nei soccorsi. Il discredito in cui versava la gestione della ricostruzione aliment\u00f2 una crescente tensione sociale che, dal 1980, si espresse anche in molteplici azioni violente con cui il terrorismo rosso cerc\u00f2 di approfittare della situazione: il ferimento del procuratore di Avellino, Antonio Gagliardi; gli omicidi di Pino Amato e Raffaele Delcogliano, entrambi assessori regionali della Campania; l'attentato al vice questore Antonio Ammaturo, crivellato di colpi insieme al suo autista, Pasquale Paola, il 15 luglio del 1982.\nNel 1988, alcuni scottanti articoli pubblicati da Il Giornale di Indro Montanelli svelarono la gestione illecita del denaro destinato alla ricostruzione in Irpinia da parte di importanti esponenti politici dell'epoca. Tra questi figurava l'allora presidente del Consiglio Ciriaco de Mita, il quale querel\u00f2 Montanelli dopo essere stato da questi definito \u00abpadrino\u00bb.\nL'inchiesta parlamentare.\nPer indagare sui percorsi illeciti del denaro stanziato per la ricostruzione, nel 1990, viene istituita una commissione parlamentare d'inchiesta presieduta da Oscar Luigi Scalfaro.\nNella relazione stilata dalla Commissione emergono dati preoccupanti: a dieci anni esatti dal sisma, le persone che ancora vivono nelle \"roulotte\" e nei \"container\" sono 28.572, quelle ancora negli alberghi 4.405.\nL'inchiesta penale.\nQuattro anni dopo la denuncia di Montanelli, su Panorama, Daniele Martini scrisse un ulteriore articolo di denuncia della discutibile gestione dei fondi pubblici. Si apr\u00ec, sulla scia di Mani pulite, anche un'apposita inchiesta penale, che vedr\u00e0 coinvolte 87 persone tra cui Ciriaco de Mita, Paolo Cirino Pomicino, Vincenzo Scotti, Antonio Gava, Antonio Fantini, Francesco De Lorenzo, Giulio Di Donato e il commissario straordinario Giuseppe Zamberletti.\nNonostante il quadro poco incoraggiante e l'ingente numero di persone coinvolte, l'inchiesta terminer\u00e0 con la prescrizione della maggior parte dei capi di imputazione e la totale assoluzione degli altri imputati. L'unico condannato \u00e8 Antonio Fantini, all'epoca presidente della Regione Campania, a una pena di due anni e dieci mesi di reclusione."}
{"id": "1627752", "revid": "838137", "url": "https://it.wikipedia.org/wiki?curid=1627752", "title": "Beghetto", "text": ""}
{"id": "1627755", "revid": "1745361", "url": "https://it.wikipedia.org/wiki?curid=1627755", "title": "Sileo", "text": "Nella mitologia greca, Sileo era un abitante dell'Aulide reso celebre grazie ad un racconto che coinvolgeva Eracle.\nIl mito.\nSileo, il cui nome significa \"il saccheggiatore\" possessore di terre nella fertile Aulide obbligava chiunque passasse nei suoi possedimenti, in una stretta gola, ad arare per lui il terreno gratuitamente dove crescevano splendide viti.\nEracle a quei tempi era schiavo di Onfale, per colpa di Ermes. Durante quel periodo incontr\u00f2 Sileo, prima bruci\u00f2 tutte le viti a cui teneva tanto, poi uccise la figlia di lui Senodoce (il cui nome significa \"ospitale\") e infine uccise anche lo stesso Sileo.\nPareri secondari.\nSecondo altri miti Sileo viveva insieme a Diceo, suo fratello. Eracle vide la figlia dell'uomo e si innamor\u00f2 di lei, suo padre in questa narrazione, continu\u00f2 a vivere."}
{"id": "1627757", "revid": "84184", "url": "https://it.wikipedia.org/wiki?curid=1627757", "title": "Bellotti", "text": ""}
{"id": "1627758", "revid": "1745361", "url": "https://it.wikipedia.org/wiki?curid=1627758", "title": "Senodoce", "text": "Nella mitologia greca, Senodoce o Senodice (, \"Xenod\u00eck\u0113\") era la figlia di Sileo.\nNella mitologia.\nSecondo il racconto, Sileo viveva in Aulide insieme al fratello Diceo e alla figlia Senodoce, il cui nome significa \"ospitale\".\nL'eroe Eracle, durante il suo vagabondare, vide la figlia dell'uomo e si innamor\u00f2 di lei. I due rimasero insieme per alcuni giorni, ma successivamente il semidio dovette partire e la ragazza mor\u00ec di dolore per la separazione. \nAl suo ritorno Eracle, appena comprese che cosa era accaduto, dandosi la colpa per la sorte della ragazza, arriv\u00f2 al punto di volersi uccidere, ma fu fermato a stento dai suoi amici. \nSecondo una storia diversa fu Eracle ad uccidere la ragazza insieme a suo padre."}
{"id": "1627760", "revid": "53508", "url": "https://it.wikipedia.org/wiki?curid=1627760", "title": "Cinque Classici", "text": "I Cinque Classici (cinese semplificato: \u4e94\u7ecf; cinese tradizionale: \u4e94\u7d93; pinyin: W\u01d4j\u012bng) sono opere fondamentali della letteratura cinese classica. Alcuni di essi, secondo la tradizione, furono compilati dallo stesso Confucio. Fanno parte del corpus di libri antichi alla base degli studi secondo il pensiero confuciano.\nIl Classico della musica (\u6a02\u7d93, \u4e50\u7ecf, Yu\u00e8j\u012bng), spesso citato come il sesto classico, and\u00f2 perduto durante il periodo della dinastia Han."}
{"id": "1627761", "revid": "24281", "url": "https://it.wikipedia.org/wiki?curid=1627761", "title": "Post hardcore punk", "text": ""}
{"id": "1627763", "revid": "10125", "url": "https://it.wikipedia.org/wiki?curid=1627763", "title": "Luigi Cavalli Sforza", "text": ""}
{"id": "1627764", "revid": "4106", "url": "https://it.wikipedia.org/wiki?curid=1627764", "title": "Benente", "text": ""}
{"id": "1627770", "revid": "287204", "url": "https://it.wikipedia.org/wiki?curid=1627770", "title": "Termoconvettore", "text": "Il termoconvettore (detto anche \"termosifone\") \u00e8 un impianto termico che sfrutta il meccanismo della convezione per il suo funzionamento ovvero il riscaldamento di un ambiente chiuso.\nRispetto al calorifero permette un maggiore scambio termico, data sia dalla particolare conformazione semichiusa che favorisce e guida il flusso d'aria, assume il nome di ventilconvettore (o termoventilatore o termoconvettore ventilato) se provvisto della ventola che ne accentua il passaggio&lt;br&gt;\nIl termoconvettore permette il riscaldamento dell'ambiente, mentre il ventilconvettore anche il raffreddamento\nClassificazione.\nIn base alla loro collocazione, esistono due tipologie costruttive di termoconvettori:\nIn riferimento al mezzo utilizzato per riscaldare l'aria, si possono individuare tre tipologie:\nStruttura.\nQuesti elementi hanno un corpo centrale riscaldato (acqua, gas o elettricit\u00e0) posto in un involucro (generalmente in materiale metallico o plastico) che favorisce il passaggio dell'aria e la vincola tra gli elementi del corpo riscaldato, favorendo lo scambio di calore tra il corpo riscaldato e l'aria (essendo pi\u00f9 caldo dell'aria circostante), l'aria una volta scaldata fuoriesce tramite la o le bocchette d'uscita (direzionabili o meno) per convenzione naturale.&lt;br&gt;\nTale involucro ha sulla bocchetta di entrata (posta in basso), che pu\u00f2 essere pi\u00f9 o meno raccordata, anche dei filtri per impedire che la polvere presente nell'ambiente si innalzi assieme all'aria circolata dal termoconvettore.\nTipologie.\nI termoconvettori possono funzionare tramite diversi sistemi:\nRispetto al calorifero.\nMigliora lo scambio termico, permettendo l'uso di unit\u00e0 pi\u00f9 piccole, che favoriscono una maggiore versatilit\u00e0 di posizionamento nell'ambiente."}
{"id": "1627772", "revid": "1745361", "url": "https://it.wikipedia.org/wiki?curid=1627772", "title": "Molorco", "text": " Molorco, nella mitologia greca, era un uomo di umili origini che Eracle incontr\u00f2 durante le sue dodici fatiche.\nNella mitologia.\nDurante una delle tante imprese impostegli da Euristeo, Eracle si ritrov\u00f2 a Cleone, una citt\u00e0 sperduta; l'eroe cercava rifugio e il povero Molorco lo ospit\u00f2. Molorco avrebbe voluto fare un sacrificio, anche se aveva poco da offrire vista la sua misera esistenza; Eracle gli consigli\u00f2 allora di attendere trenta giorni prima di effettuare l'offerta voluta. \nMolorco accett\u00f2 di pazientare, sperando nel ritorno dell'eroe. \nEracle riusc\u00ec a tornare dall'impresa, la sconfitta del leone di Nemea, proprio al trentesimo giorno quando Molorco aveva ormai perso le speranze di rivederlo in vita."}
{"id": "1627777", "revid": "1305772", "url": "https://it.wikipedia.org/wiki?curid=1627777", "title": "Narinaga", "text": "Narinaga fu uno dei due sh\u014dgun (Sei-i Taish\u014dgun) del Giappone durante la Restaurazione Kemmu (1333-1336), un breve periodo di ripristino del potere imperiale intercorso tra la caduta dello shogunato Kamakura (1185-1333) e l'ascesa dello shogunato Ashikaga (1336-1573). I principali clan che appoggiarono la restaurazione dell'Imperatore Go-Daigo furono quello dei Nitta, che conquistarono la roccaforte di Kamakura, e quello degli Ashikaga, guidato dai fratelli Tadayoshi e Takauji, che liberarono la capitale Heian, l'odierna Kyoto. Questa era stata occupata dalle truppe dello sh\u014dgun, che avevano insediato un altro imperatore, Kogon.\nTornato a Heian nel 1333, da cui era stato esiliato l'anno prima, il legittimo imperatore Go-Daigo assegn\u00f2 inizialmente il titolo di sh\u014dgun al fratellastro maggiore di Narinaga, il principe Morinaga. In quello stesso anno l'undicenne Narinaga venne portato da Ashikaga Tadayoshi a Kamakura, senza ordine imperiale, ad insediarsi come governatore della provincia di K\u014dzuke, sotto la tutela dello stesso Tadayoshi. La decisione di nominare Morinaga shogun, aveva acceso le ire degli Ashikaga, che in qualit\u00e0 di generali dell'esercito e di discendenti del clan Minamoto, erano convinti che tale incarico spettasse a Takauji. A ci\u00f2 si un\u00ec un grave ritardo nella ridistribuzione dei feudi tra i clan vincitori ed altri provvedimenti autoritari dell'imperatore Go-Daigo, che diffusero ulteriore malcontento tra i samurai.\nGli Ashikaga misero in cattiva luce e favorirono la destituzione e l'arresto dello stesso Morinaga. Questi fu accusato di complotto ed imprigionato a Kamakura. Nell'estate del 1335, un contrattacco delle forze fedeli allo shogunato Kamakura costrinse alla fuga Tadayoshi, che prima di partire fece decapitare Morinaga.\nNello stesso periodo, Ashikaga Takauji chiese senza successo di essere nominato shogun all'imperatore, ma questi assegn\u00f2 la carica a Narinaga. Ottenuto il rifiuto, Takauji assieme al fratello riconquist\u00f2 Kamakura e vi si stabil\u00ec. Invitati da Go-Daigo a celebrare a Heian la vittoria, gli Ashigaka declinarono l'invito comunicando che non si fidavano di stare a Heian. L'imperatore, offeso per il rifiuto, invi\u00f2 un'armata agli ordini di Nitta Yoshisada, il capo del clan Nitta.\nNacque un grave conflitto armato tra le fazioni favorevoli all'imperatore, capeggiate dai Nitta, e quelle favorevoli agli Ashikaga, che culmin\u00f2 nella vittoria di questi ultimi. Narinaga perse il titolo di sh\u014dgun, l'imperatore Go Daigo fu dichiarato deposto e forzato a consegnare le insegne imperiali, nel 1336. Fu l'inizio dello shogunato Ashikaga e del periodo Muromachi, che vide gli Ashikaga stabilirsi nella capitale Heian, l'odierna Kyoto. All'inizio, Ashikaga Takauji prese il controllo del paese con il titolo di \"Gran Consigliere\". Venne scelto imperatore K\u014dmy\u014d, figlio dell'imperatore Go-Fushimi, che nomin\u00f2 Narinaga principe ereditario. Un mese dopo, il deposto imperatore Go-Daigo fugg\u00ec con la sua corte a Yoshino, nella provincia di Yamato, dopo aver trafugato le insegne imperiali, dando il via al periodo delle corti del nord e del sud, detto Nanbokucho. Tra i vari clan che diedero il loro appoggio a Go-Daigo ci fu quello dei Nitta, ormai aperti rivali degli Ashikaga. Il conflitto tra le due corti si sarebbe risolto nel 1392, quando le armate dello shogunato avrebbero avuto la meglio su quelle della corte di Yoshino.\nCon la fuga del padre, Narinaga fu escluso dalla successione e dovette fuggire. Nel 1338 i fratelli Ashikaga si spartirono il potere, ed il pi\u00f9 anziano Takauji viene nominato shogun. Secondo i \"Taiheiki\", Narinaga fu ucciso da Ashikaga Tadayoshi nel 1338. Secondo altre fonti mor\u00ec invece nel 1344."}
{"id": "1627778", "revid": "14400101", "url": "https://it.wikipedia.org/wiki?curid=1627778", "title": "Orange (Vaucluse)", "text": ""}
{"id": "1627789", "revid": "124123", "url": "https://it.wikipedia.org/wiki?curid=1627789", "title": "Morti nel 207 a.C.", "text": ""}
{"id": "1627791", "revid": "124123", "url": "https://it.wikipedia.org/wiki?curid=1627791", "title": "Nati nel 23", "text": ""}
{"id": "1627792", "revid": "124123", "url": "https://it.wikipedia.org/wiki?curid=1627792", "title": "Morti nel 243", "text": ""}
{"id": "1627796", "revid": "124123", "url": "https://it.wikipedia.org/wiki?curid=1627796", "title": "Nati nel 245 a.C.", "text": ""}
{"id": "1627798", "revid": "88740", "url": "https://it.wikipedia.org/wiki?curid=1627798", "title": "Gran Concepci\u00f3n", "text": "Gran Concepci\u00f3n, in passato chiamata Intercomuna Concepci\u00f3n-Talcahuano, \u00e8 un'area metropolitana cilena che comprende le aree urbane contigue dei comuni di Concepci\u00f3n, Chiguayante, Penco, San Pedro de la Paz, Hualp\u00e9n e Talcahuano, nella Provincia di Concepci\u00f3n, nella Regione del B\u00edo B\u00edo. La popolazione di Gran Concepci\u00f3n, secondo i dati del censimento del 2002, \u00e8 di 666.381 abitanti, che, in base alla proiezione dell'INE per l'anno 2008 raggiungerebbe i 740.936 abitanti.\nI comuni di Coronel, Tom\u00e9, Lota e Hualqui, non sono considerati come parte dell'area metropolitana di Gran Concepci\u00f3n, la cui popolazione stimata, altrimenti, nel 2008 raggiungerebbe i 972.741 abitanti, diventando il secondo pi\u00f9 popoloso agglomerato urbano del Cile. Il centro di quest'area metropolitana \u00e8 il comune di Concepci\u00f3n.\nNome degli abitanti.\nIl nome degli abitanti che \u00e8 stato coniato con il tempo \u00e8 \"pencopolitano\". Derivato dalla fusione di \"penquista\" (il nome degli abitante di Concepci\u00f3n) e \"metropolitano\". Sebbene vi sia un'altra versione, secondo la quale il nome deriverebbe dell'universit\u00e0 che ha avuto la Compagnia di Ges\u00f9 nella citt\u00e0 di Concepci\u00f3n, tra il 1724 e il 1767, che era conosciuta come \"Universit\u00e0 Pencopolitana\".\nStoria.\nGran Concepci\u00f3n si \u00e8 formata durante l'ultimo quarto del XX secolo, con l'unione delle citt\u00e0 di Concepci\u00f3n e Talcahuano. In precedenza erano due citt\u00e0 distinte, entrambe in crescita, con dinamiche diverse, grazie alle loro attivit\u00e0 produttive e ai fenomeni migratori. Nell'ultima parte del XX secolo, e nei primi anni del 2000, il comune di Penco \u00e8 stato integrato nell'area metropolitana di Gran Concepci\u00f3n. Alcuni degli importanti fattori di crescita urbana di Concepci\u00f3n e Talcahuano, sono:"}
{"id": "1627802", "revid": "124123", "url": "https://it.wikipedia.org/wiki?curid=1627802", "title": "Nati nel 275 a.C.", "text": ""}
{"id": "1627803", "revid": "124123", "url": "https://it.wikipedia.org/wiki?curid=1627803", "title": "Morti nel 287 a.C.", "text": ""}
{"id": "1627805", "revid": "254059", "url": "https://it.wikipedia.org/wiki?curid=1627805", "title": "Arivivis", "text": "Arivivis \u00e8 un'espressione della lingua lombarda, probabilmente derivante dalla locuzione latina \"alea vivis\" (\"dadi vivi\", letteralmente \"dado ai vivi\").\nIndica la ripresa di un'attivit\u00e0, o meglio di un gioco, a seguito di un'interruzione temporanea prodotta dal termine contrario \"arimortis\" comunemente abbreviato in \u00ab\"arimo\"\u00bb."}
{"id": "1627807", "revid": "1745361", "url": "https://it.wikipedia.org/wiki?curid=1627807", "title": "Nicippe", "text": "Nicippe () o Nicippa \u00e8 un personaggio della mitologia greca. Fu regina di Micene. \nE conosciuta anche come Archippe od Antibia .\nGenealogia.\nFiglia di Pelope e Ippodamia, spos\u00f2 Stenelo che la rese madre di Euristeo, Alcione e Medusa. \nGaio Valerio Flacco aggiunge il maschio Ifi.\nMitologia.\nDei suoi figli, la primogenita Alcione sub\u00ec un tentativo di stupro da parte del centauro Homadus che in seguito fu ucciso in Arcadia. Euristeo successe al trono miceneo del padre ed ottenne quello di Tirinto.\nIfi infine, si un\u00ec alla spedizione degli Argonauti e per\u00ec per mano di Eete nella Colchide.\nPareri secondari.\nSotto il nome di Nicippe vi era anche una delle cinquanta figlie che Tespio ebbe da sua moglie. Il re, con l'obiettivo di avere un erede maschio diede sia Nicippe che le altre con inganno ad Eracle, cercando una valorosa progenie. Dalla loro unione nacque un figlio, Antimaco."}
{"id": "1627809", "revid": "124123", "url": "https://it.wikipedia.org/wiki?curid=1627809", "title": "Nati nel 32", "text": ""}
{"id": "1627812", "revid": "830939", "url": "https://it.wikipedia.org/wiki?curid=1627812", "title": "Joan Anello Oliva", "text": "Biografia.\nOliva nacque in Napoli nel 1574 secondo i documenti conservati dai Gesuiti e riprodotti, di recente, nella raccolta intitolata \"\"Monumenta Peruana\" (Vol. VI, pag. 250). Tuttavia molti altri storiografi, anche eminenti, fanno risalire la sua nascita al 1572, ma si ritiene che la data indicata negli archivi del suo Ordine sia quella esatta.\nNel 1593 inizi\u00f2 il suo noviziato presso i Gesuiti della sua citt\u00e0 natale e fu ricevuto dal futuro Generale dell'Ordine, Muzio Vitelleschi.\nNel 1597, quando era ancora studente, venne inviato in Per\u00f9 con un gruppo di sette sacerdoti, due altri studenti e due fratelli minori (\"coadjutores\") che assieme a lui formavano il numero simbolico di dodici.\nIl giovane novizio complet\u00f2 i suoi studi in Lima presso il \"Colegio Maximo de San Pablo\" e, nel 1601, fu finalmente ordinato sacerdote.\nUn ritratto dell'epoca, sempre conservato nei \"Monumenta Peruana\"\" (Vol. VI, Pag. 250) lo riconosce provvisto di \"buoni principi di teologia\", ma lo definisce anche \"sanguigno e collerico\" pur tuttavia provvisto di attitudini per l'organizzazione e le opere.\nSuccessivamente fu destinato alle alte Ande, esattamente alla missione di Juli, nella regione di Chuquito per praticarvi il delicato impiego di evangelizzare gli indigeni locali. Nel 1625 si trovava nel \"Colegio\" gesuita di Chuquisaca e nel 1628 in Misque e a Cochabamba, ma aveva anche soggiornato a La Paz, Potos\u00ed, Oruro e ad Arequipa, sempre esercitando il suo apostolato a favore dei nativi.\nNel 1630, infine, ritorn\u00f2 a Lima per rimanervi per il resto della sua vita. Nel 1636 venne chiamato a dirigere il \"Colegio\" dei gesuiti ed occup\u00f2 tale carica fino alla sua morte sopravvenuta il 5 febbraio del 1642.\nProduzione letteraria.\nOliva \u00e8 l'autore di un'opera intitolata \"Historia del Reyno y provincias del Per\u00fa y varones insignes en santidad de la Compa\u00f1ia de Jesus\" pervenutaci tramite un manoscritto conservato nel British Museum Library di Londra (\"Ms. Aditional. 25327\")\nStesura dell'opera.\nOliva, probabilmente concep\u00ec il disegno della sua opera gi\u00e0 durante i primi anni di studi in Lima, ma solamente dopo il suo primo soggiorno sulle Ande diede inizio alla stesura del manoscritto. Si stima che il suo inizio sia da datarsi al 1608 o, al pi\u00f9 tardi, al 1609. Inizialmente intendeva ripercorrere la storia della Compagnia di Gues\u00f9 nel Per\u00f9, ma volendo collocarne la venuta in un contesto storico si preoccup\u00f2 di analizzare, per prima cosa, la storia della civilt\u00e0 inca dalle origini fino all'ingresso dei Gesuiti nella colonia, passando per la conquista spagnola.\nNe sort\u00ec una descrizione della storia incaica originale e ricchissima di racconti leggendari, talvolta in contrapposizione con quanto riportato da altri cronisti. Egli \u00e8 l'unico, per esempio, a sostenere che gli inca erano arrivati sulle Ande partendo da una emigrazione centroamericana di cui ha raccolto una significativa leggenda che si presume essere il ricordo di un antico cantare andato perduto.\nFonti usate.\nOliva ebbe a disposizione diverse fonti di primaria importanza che, in buona parte, cita esplicitamente.\nLa sua favorita \u00e8, per sua ammissione, quella che attribu\u00ec ad un certo \"Catari\", un anziano \"quipocamayo\" che sosteneva di essere l'ultimo discendente di una stirpe di lettori di quipu, risalente addirittura al suo inventore, il famoso \"Illa\". Da questo antico saggio Oliva avrebbe attinto molte delle leggende che tramanda e che gli sarebbero state lette direttamente dalle cordicelle annodate ancora in possesso del suo informatore.\nUn'altra importantissima fonte che Oliva pot\u00e9 adoperare \u00e8 quella di alcuni scritti di Blas Valera che non ci sono pervenuti. Il gesuita italiano cita un suo vocabolario storico, commentato, che sarebbe stato depositato presso la biblioteca della sua congregazione, ma, probabilmente, ebbe anche accesso alla storia degli inca scritta, in latino, dal gesuita meticcio, anch'essa andata perduta.\nEbbe poi accesso a svariate carte antiche che gli furono mostrate da Bartolom\u00e9 \u00c7ervantes, un curato di Charcas e che egli definisce importantissime, ma che non cita in dettaglio.\nSicuramente consult\u00f2 Garcilaso de la Vega, \"Ag\u00fastin de Zarate\", \"Lopez de Gomara\", \"Antonio de Herrera\" e Cieza de L\u00e9on oltre a tutta una serie di pubblicazioni religiose conservate dal suo Ordine.\nMancata pubblicazione.\nL'opera di Oliva venne accolta con giudizi elogiativi dai suoi contemporanei e ottenne l'approvazione della Congregazione provinciale di Lima, ma inaspettatamente ne fu negata la pubblicazione proprio dal Generale dell'Ordine, quel Muzio Vitelleschi, che pure aveva sempre appoggiato il gesuita italiano.\nLe motivazioni addotte furono assai vaghe e il Generale dei Gesuiti rivendic\u00f2 solamente la volont\u00e0 di esaminare primariamente il libro in Roma per verificare se contenesse alcune delle cose che il Papa aveva espressamente vietato di riprodurre.\nSi pens\u00f2, allora, che si trattasse di riferimenti positivi al riguardo del Padre Bartolomeo de Las Casas che non era, in quel tempo, gradito alla Corona di Spagna, ma la vera ragione del diniego rimase e lo \u00e8 tuttora, avvolta nel mistero.\nSuccessivi interventi di illustri gesuiti non riuscirono a far modificare la decisione e il manoscritto dovette attendere il 1895 per avere l'onore delle stampe.\nDispute attuali.\nIl nome di Oliva avrebbe, probabilmente, continuato ad essere ricordato soltanto dagli specialisti di storia peruviana se il ritrovamento di alcuni manoscritti dell'epoca non lo avesse portato all'ettenzione dei \"\"mass media\" infiammando, nel contempo, il mondo accademico.\nRecentemente, infatti, sono apparsi degli antichi documenti di cui, uno in particolare, riferito al gesuita napoletano.\nSi tratta del manoscritto a titolo \"Historia et rudimenta linguae piruanorum\"\", scritto da due religiosi dell'Ordine di Sant'Ignazio di Loyola.\nIl testo \u00e8 redatto in un linguaggio cifrato, composto da numeri, ma grazie ad un codice dell'epoca, riservato ai gesuiti, \u00e8 stato possibile decifrarlo. I suoi autori si firmano con gli pseudonimi \"JAC\" e JAO\", ma sono stati ugualmente individuati. Si tratta dei religiosi Joan Antonio Cumis di Catanzaro e di Joan Anello Oliva di Napoli.\nIl documento redatto da Oliva \u00e8 quello pi\u00f9 interessante.\nInnanzitutto cita una fonte di informazione diversa da quella di \"\"Catari\". Si tratterebbe di un altro \"quipucamaioc\" di nome \"Chauarurac\" che gli avrebbe trasmesso una leggenda sulle origini delle genti peruviane che perverrebbero dalla Tartaria, previa fusione con un'altra razza bianca anch'essa attestata sulle Ande.\nIntroduce poi un riassunto su una relazione di un antico \"conquistador\" di nome Francisco de Chavez. In essa si sosterrebbe che l'attacco alle armate di Atahuallpa in Cajamarca fu favorito dall'uso di vino avvelenato, copiosamente distribuito ai capitani inca da due frati domenicani al seguito degli Spagnoli.\nLe rivelazioni non sono per\u00f2 finite perch\u00e9 Oliva dichiara di aver personalmente conosciuto Blas Valera che, fintosi morto nel 1596, avrebbe riguadagnato il Per\u00f9 per continuare la sua opera di apostolato, d'accordo con la dirigenza dell'Ordine dell'epoca.\nDurante questa sua seconda permanenza nel paese degli Inca, Blas Valera avrebbe addirittura scritto personalmente l'opera \"Nueva Cor\u00f3nica y Buen Gobierno\"\" attribuita da sempre a Guaman Poma de Ayala, che figurerebbe invece come un misero prestanome pagato allo scopo.\nSulla figura di Blas Valera, Oliva si profonde, poi, in ammirati giudizi elogiandone la sapienza e la lungimiranza per aver riconosciuto una natura precristiana nelle popolazioni andine e per aver, per questo, subito ogni sorta di angherie e tribolazioni.\nUn altro aspetto del manoscritto di primaria importanza \u00e8 quello riferito alla natura e al significato dei quipu, le cordicelle annodate che servivano agli inca di supporto mnemonico. Gli antichi storici hanno sempre adombrato una loro possibile funzione di scrittura, ma non hanno mai saputo individuarne le caratteristiche. Oliva, invece, dichiara di averne scoperto le basi di lettura e traccia le basi per una possibile decifrazione, per la verit\u00e0, assai complessa.\n\u00c8 doveroso segnalare che l'autenticit\u00e0 dei documenti in questione \u00e8 attualmente al centro di dispute tra gli esperti del settore, per cui \u00e8 prematuro riconoscere la paternit\u00e0 di Oliva in queste sconvolgenti rivelazioni che, se confermate, obbligherebbero a rivedere buona parte delle attuali tesi sulla civilt\u00e0 inca."}
{"id": "1627815", "revid": "89918", "url": "https://it.wikipedia.org/wiki?curid=1627815", "title": "Anello Oliva", "text": ""}
{"id": "1627818", "revid": "124123", "url": "https://it.wikipedia.org/wiki?curid=1627818", "title": "Morti nel 337", "text": ""}
{"id": "1627822", "revid": "124123", "url": "https://it.wikipedia.org/wiki?curid=1627822", "title": "Nati nel 347", "text": ""}
{"id": "1627825", "revid": "181699", "url": "https://it.wikipedia.org/wiki?curid=1627825", "title": "Tabella dei prefissi radioamatoriali G - I", "text": "Prosegui alle altre pagine"}
{"id": "1627828", "revid": "124123", "url": "https://it.wikipedia.org/wiki?curid=1627828", "title": "Nati nel 371 a.C.", "text": ""}
{"id": "1627834", "revid": "610351", "url": "https://it.wikipedia.org/wiki?curid=1627834", "title": "Tabella dei prefissi radioamatoriali J - L", "text": "Prosegui alle altre pagine "}
{"id": "1627835", "revid": "152819", "url": "https://it.wikipedia.org/wiki?curid=1627835", "title": "Dianabol", "text": ""}
{"id": "1627836", "revid": "765341", "url": "https://it.wikipedia.org/wiki?curid=1627836", "title": "Tabella dei prefissi radioamatoriali M - O", "text": "Prosegui alle altre pagine"}
{"id": "1627837", "revid": "1788047", "url": "https://it.wikipedia.org/wiki?curid=1627837", "title": "Tabella dei prefissi radioamatoriali P - R", "text": "Prosegui alle altre pagine"}
{"id": "1627838", "revid": "1442080", "url": "https://it.wikipedia.org/wiki?curid=1627838", "title": "Tabella dei prefissi radioamatoriali S - U", "text": "Prosegui alle altre pagine "}
{"id": "1627839", "revid": "610351", "url": "https://it.wikipedia.org/wiki?curid=1627839", "title": "Tabella dei prefissi radioamatoriali V - W", "text": "Prosegui alle altre pagine "}
{"id": "1627840", "revid": "610351", "url": "https://it.wikipedia.org/wiki?curid=1627840", "title": "Tabella dei prefissi radioamatoriali X - Z", "text": "Prosegui alle altre pagine"}
{"id": "1627841", "revid": "599013", "url": "https://it.wikipedia.org/wiki?curid=1627841", "title": "Tabella dei prefissi radioamatoriali 1 - 9", "text": "Prosegui alle altre pagine"}
{"id": "1627843", "revid": "1565034", "url": "https://it.wikipedia.org/wiki?curid=1627843", "title": "Pirro Scavizzi", "text": "Biografia.\nPirro Scavizzi nacque a Gubbio, ma si trasfer\u00ec all'et\u00e0 di 12 anni a Roma. Nell'ottobre del 1900 comincia a frequentare il seminario romano Almo collegio Capranica. Fu ordinato sacerdote il 7 luglio 1907 e fu assegnato prima quale vicario parrocchiale a San Vitale e nel 1919 quale parroco a Sant'Eustachio al Pantheon. Fece voto di non ottenere onori ecclesiastici.\nDon Pirro Scavizzi ader\u00ec all'Istituto Imperiali Borromeo Antonelli e si dedic\u00f2 alle \"Missioni al Popolo\", recandosi in parrocchie in Italia e all'estero, a predicare il vangelo.\nFu confessore di papa Giovanni XXIII. Nel 1960 predic\u00f2 gli esercizi spirituali in Vaticano davanti a tutta la curia ed al papa in occasione dell'Avvento.\nCappellano militare.\nFu cappellano militare nella prima e nella seconda guerra mondiale. A partire dal luglio 1940, prest\u00f2 servizio sui treni ospedale del corpo militare dell'Associazione Italiana del Sovrano Ordine di Malta. Durante questo servizio si rec\u00f2 sei volte in Russia e nell'Europa orientale.\nCon l'inizio della disfatta italo-tedesca sul fronte russo terminano anche i viaggi di don Pirro. Durante questi viaggi raccolse informazioni circa le condizioni sociali delle popolazioni sottomesse al dominio nazista, le persecuzioni religiose in Polonia e in Austria, notizie sui campi di sterminio in Polonia, sulla sistematica uccisione dei prigionieri di guerra russi feriti al fronte. Fece da tramite tra i vescovi dei paesi occupati e la Santa Sede. Egli raccolse le impressioni di questi viaggi in quattro relazioni riservate per il Papa Pio XII.\nUNITALSI.\nNel 1903 don Pirro partecip\u00f2 al primo pellegrinaggio a Lourdes della appena fondata UNITALSI. Il nome di don Pirro comparve per la prima volta nei verbali unitalsiani della seduta del 17 novembre 1918, in rappresentanza della rivista \"Il Giardinetto di Maria\".\nDon Pirro si distinse per la sollecitudine e la discrezione verso gli ammalati che accompagnava nei pellegrinaggi.\nNel 1921 viene nominato direttore spirituale dell'associazione. Questa carica, trasformata poi in cappellano capo, sar\u00e0 mantenuta da don Pirro fino alla morte.\nBeatificazione.\nIl 22 dicembre 1983, presso il Vicariato di Roma, ebbe inizio il processo per la sua causa di beatificazione.\nIl 21 febbraio 2020, papa Francesco ne ha riconosciuto le virt\u00f9 eroiche e da quel momento \u00e8 diventato venerabile."}
{"id": "1627846", "revid": "1543377", "url": "https://it.wikipedia.org/wiki?curid=1627846", "title": "Farmacoresistenza", "text": "La farmacoresistenza o pi\u00f9 semplicemente resistenza ai farmaci \u00e8 la riduzione dell'efficacia di un farmaco nel trattamento della malattia o nella cura dei sintomi della persona. Il trattamento prima tossico per gli organismi ora diventa tollerato.\nLa farmaco-resistenza avviene negli elementi patogeni pi\u00f9 velocemente quando il farmaco in questione viene usato in misura inadeguata come quantit\u00e0 di posologia somministrata e durata del trattamento, tanto pi\u00f9 con farmaci che vengano eliminati pi\u00f9 lentamente e rimanendo in circolo pi\u00f9 a lungo (maggiore emivita).\nEziologia.\nLa causa \u00e8 una alterazione genetica dell'organismo patogeno, oppure all'acquisizione da parte del plasmoide resistente di un piccolo pezzo vagante di DNA. Esistono anche altre cause sempre legate ai mutamenti dei segmenti del DNA, anche tramite acquisizione di nuovi geni. Esistono poi cause specifiche come nel caso di antibiotici betalattamici, dove il formarsi di specifici enzimi ne blocca l'attivazione degli stessi.\nIn oncologia.\nLa resistenza in tale disciplina consiste nel fallimento della regressione della forma tumorale dopo trattamenti con la chemioterapia o con radioterapia.\nIl gruppo guanidinico all'interno delle molecole di arginina determina la loro capacit\u00e0 dell'amminoacido di far attraversare la membrana cellulare a agenti esterni. \u00c8 utilizzato da batteri e virus per penetrare nelle cellule sane, ed \u00e8 stato impiegato in unione a molecole di un chemioterapico (il taxolo) per vincere la farmacoresistenza delle cellule tumorali (all'interno di un cancro alle ovaie nei ratti)."}
{"id": "1627869", "revid": "122460920", "url": "https://it.wikipedia.org/wiki?curid=1627869", "title": "Bandiera del ducato di Parma e Piacenza", "text": "La bandiera del ducato di Parma e Piacenza, introdotta nel 1545 dal primo duca, Pier Luigi Farnese, riproduceva lo stemma della casata, con sei gigli azzurri in campo giallo. I gigli erano disposti su tre linee: tre nella prima, due nella seconda, uno nell'ultima, a formare un triangolo rovesciato.\nLa bandiera fu abolita nel 1731 quando, deceduto l'ultimo discendente della casata, Antonio Farnese, lo stemma parmense pass\u00f2 in eredit\u00e0 ai Borbone, attraverso il matrimonio di Elisabetta Farnese con Filippo V di Spagna. Dal 1731 al 1802 i vessilli del ducato furono quelli del Regno di Spagna e dal 1802 al 1815 quelli della Francia ."}
{"id": "1627881", "revid": "709565", "url": "https://it.wikipedia.org/wiki?curid=1627881", "title": "Cocchiere", "text": "Il cocchiere \u00e8 un uomo che conduce un veicolo trainato da cavalli, costruito per il trasporto di pi\u00f9 passeggeri o di posta.\nNell'antichit\u00e0 era chiamato auriga il guidatore del carro da guerra, al servizio di un condottiero, o della biga nelle competizioni sportive.\nIl Santo protettore dei cocchieri \u00e8 Riccardo di Chichester.\nEtimologia.\nIl termine cocchiere deriva da cocchio, quasi sicuramente dal latino \"coccum\", cocco, ma vi \u00e8 anche un'altra etimologia del nome, dove si afferma che essa derivi dall'ungherese \"kocsi\", che significava vagone, tale termine derivava dal villaggio di Kocs, situato in Ungheria.\nDescrizione.\nIl cocchiere esercita un'attivit\u00e0 remunerata per conto di un datore di lavoro, o per proprio conto. Conduce i cavalli stando seduto su un sedile posto solitamente nella parte anteriore della vettura, in posizione elevata.\nAlcuni tipi di vetture prevedono che il cocchiere sia affiancato uno o due persone, come nel caso della diligenza.\nIl cocchiere era un personaggio importante, soprattutto all'epoca delle grandi diligenze che assicuravano servizi regolari tra le grandi citt\u00e0. Spesso aveva autorit\u00e0 sull'organizzazione del viaggio, regolando i tempi di marcia e le soste. Oggi sono quasi del tutto scomparsi, rimanendo principalmente i cocchieri di vetture per turisti nei centri storici di quelle citt\u00e0 in cui le carrozze a cavallo sono ancora ammesse."}
{"id": "1627933", "revid": "17654", "url": "https://it.wikipedia.org/wiki?curid=1627933", "title": "Tensione di built-in", "text": ""}
{"id": "1627940", "revid": "1494169", "url": "https://it.wikipedia.org/wiki?curid=1627940", "title": "Supra", "text": ""}
{"id": "1627942", "revid": "1543377", "url": "https://it.wikipedia.org/wiki?curid=1627942", "title": "Jackson (famiglia)", "text": "La famiglia Jackson \u00e8 una popolare famiglia afroamericana originaria di Gary, Indiana, divenuta famosa per le sue attivit\u00e0 a livello internazionale nel campo della musica pop, soul e rhythm and blues, in particolar modo grazie ai membri del gruppo musicale The Jackson 5, a Michael Jackson e alla sorella Janet Jackson.\nStoria della famiglia.\nOrigini di Joe Jackson da parte di madre.\nMattie Daniel (Arkansas, 1864-1937), bisnonna di Joseph \"Joe\" Jackson, nacque dalla figlia bianca di un proprietario di piantagioni e da uno schiavo nero. Si spos\u00f2 con Tom Daniel ed ebbe 17 figli. Una delle sue figlie era la nonna di Joseph, Gertrude Daniel.\nSamuel King e Nellie King ebbero 10 figli. Uno di questi era Samuel. Samuel \"Sam\" King (Arkansas, 1874- ) si spos\u00f2 con Gertrude \"Mama\" King ed ebbero 13 figli. Una di loro era Crystal Lee (1907-East Chicago, 4 Novembre 1992), che era la madre di Joseph.\nOrigini di Joe Jackson da parte di padre.\nJuly Gale (Carolina del Sud, 1803\u20131908), il cui soprannome era \"Jack\", lavoratore nella piantagione della famiglia Gale, era uno sciamano della trib\u00f9 Choctaw. Si spos\u00f2 con una schiava, Gina Milam (Los Angeles 1831- ), ed ebbe un figlio, Israel (Amite County, Mississippi, gennaio 1838\u2013Amite County, 12 ottobre 1934), in seguito soprannominato \"Nero\" (\"Nerone\"), ma era anche chiamato \"Jack-son\" (\"figlio di Jack\").\nNero ebbe 21 figli, 15 dei quali con Emeline Williams (Amite County, Mississippi 1852-Amite County 23 luglio 1932), un'indiana per 3/4, della trib\u00f9 Choctaw. I loro due figli pi\u00f9 piccoli erano gemelli. Uno di questi era Samuel Jackson (1893-Maricopa, Arizona, 2 febbraio 1992).\nSamuel Jackson era un insegnante e spos\u00f2 una sua studentessa di 16 anni, Crystal Lee King. Ebbero 4 bambini, il pi\u00f9 grande dei quali era Joseph Walter Jackson detto \"Joe\" (Fountain Hill, Arkansas, 26 luglio 1928-Las Vegas, 27 giugno 2018).\nOrigini di Katherine Jackson.\nPrince Albert Screws (Jernigan, Alabama, 16 ottobre 1907-Kankakee County, Illinois, 21 gennaio 1997), figlio di Prince Screws e Julia Belle Jordan, spos\u00f2 Martha \"Mattie\" Upshaw (Jernigan, Alabama, 14 dicembre 1907-Los Angeles, 29 aprile 1990), figlia di Daniel Upshaw e Jeanette Brown, ed ebbero due figlie: Hattie e Kattie.\nQuando Kattie B. Screws, (Clayton, Alabama, 4 maggio 1930- ) aveva 4 anni, suo padre le cambi\u00f2 nome in \"Katherine Esther Scruse\", modificando anche il proprio cognome in \"Scruse\". Quindi, la famiglia si trasfer\u00ec a Gary, nello stato dell'Indiana.\nStoria di Joe e Katherine Jackson e dei loro figli.\nDopo il divorzio dei propri genitori, il giovane Joe segu\u00ec dapprima il padre ad East Chicago, poi decise di raggiungere la madre in Indiana. Dopo la scuola, Joseph divent\u00f2 un pugile e conobbe Katherine Esther Scruse con la quale, dopo sei mesi di fidanzamento, decise di convolare a nozze, il 6 novembre 1949, andando a vivere insieme nella cittadina di Gary, Indiana, in una casa di mattoni con 2 camere da letto e un bagno, al 2300 di Jackson Street.\nJoe lavorava come metalmeccanico, mentre sua moglie era allora commessa presso un supermercato Sears della stessa citt\u00e0. Joe e Katherine tra il 1950 e il 1966 ebbero dieci figli, perdendone uno alla nascita, Brandon, fratello gemello di Marlon. Cinque di loro divennero poi famosi come il gruppo musicale The Jackson 5.\nIl successo.\nDopo il successo raggiunto dai cinque figli a partire dal 1969, la famiglia Jackson si trasfer\u00ec dalla piccola casa di Gary ad una villa in California. Nel 1971 i Jackson si spostarono in una villa ancora pi\u00f9 grande a Hayvenhurst, Encino, che divenne la loro residenza permanente per molti anni.\nDagli anni Settanta in poi tutti i figli di Joe e Katherine ebbero una carriera nel mondo dello spettacolo: Jackie, Tito, Jermaine, Marlon, Michael e Randy come cantanti, musicisti e ballerini nei Jackson 5 (in seguito rinominati \"The Jacksons\") e poi, alcuni di loro, come solisti; Rebbie esclusivamente come cantante solista; La Toya come modella e cantante; Janet prima come attrice e poi come cantante solista.\nNel 1976 tutti i fratelli e le sorelle, con la sola esclusione di Jermaine, parteciparono ad alcuni spettacoli a Las Vegas e al variet\u00e0 televisivo \"The Jacksons\", che and\u00f2 in onda per una sola stagione tra il 1976 e il 1977.\nDal 1979, con l'album \"Off the Wall\", Michael Jackson inizi\u00f2 una carriera solista di grande successo. Nel 1982 realizz\u00f2 l'album \"Thriller\", che divent\u00f2 in breve tempo il pi\u00f9 venduto nella storia della musica, cosa che lo porter\u00e0 a realizzare solo un paio di altri dischi coi fratelli e poi a dedicarsi esclusivamente alla carriera da solista, dal 1984.\nNel 1985 Michael scrisse la canzone a scopo di beneficenza \"We Are the World\" ai cui cori parteciparono, tra gli altri, i fratelli Jackie, Tito, Marlon e Randy, e la sorella La Toya.\nNel 1989 Jackie, Tito, Jermaine e Randy realizzarono l'album \"2300 Jackson Street\" nella cui title track cantarono per la prima volta tutti i fratelli e le sorelle Jackson insieme, con la sola esclusione di La Toya.\nNel 1994 tutta la famiglia Jackson, di nuovo senza La Toya, partecip\u00f2 al concerto \"Jacksons Family Honors\" a Las Vegas.\nNel 2001 i Jacksons si riunirono al Madison Square Garden di New York per celebrare i trent'anni di carriera solista di Michael nel concerto-evento \"\". Fu l'ultima volta che tutti e sei i fratelli si esibirono insieme.\nMorte di Michael Jackson.\nDopo la morte di Michael Jackson, avvenuta il 25 giugno 2009, tutta la famiglia Jackson partecip\u00f2 ad una cerimonia di commemorazione pubblica allo Staples Center di Los Angeles, il 7 luglio 2009, durante la quale Jermaine Jackson interpret\u00f2 \"Smile\" in memoria del fratello. In seguito alla morte del figlio, Katherine Jackson, divenuta tutrice legale dei tre nipoti e figli di Michael, si trasfer\u00ec insieme a loro e ad altri familiari in una nuova villa a Calabasas, California, mentre Joseph, separato di fatto ma non legalmente da Katherine, visse gli ultimi anni della sua vita tra Las Vegas e New York, probabilmente per paura dei terremoti in California.\nMorte di Joseph Jackson.\nIl 27 giugno 2018, Joe \u00e8 morto all'et\u00e0 di 89 anni, un mese prima del suo 90\u00ba compleanno, in un ospedale di Las Vegas per un tumore al pancreas.\nControversie.\nReligione.\nKhaterine Jackson crebbe in una famiglia battista per poi divenire una devota testimone di Geova. Michael e LaToya, inizialmente seguaci della stessa religione, la abbandonarono in anni successivi. Michael abbandon\u00f2 la pratica rituale, ma rimase un credente, a causa delle pressioni esercitate su di lui dalla sala del regno dei Testimoni, che criticava il suo stile di vita e che sarebbero arrivati a chiedergli di distruggere il videoclip di \"Thriller\" nel 1983, prima che fosse trasmesso, in quanto ritenevano che avesse dei contenuti di tipo satanico. Quasi tutti gli altri fratelli abbandonarono anch'essi tale religione. Jermaine si convert\u00ec invece alla religione islamica negli anni Duemila mentre l'unica della famiglia, oltre a Katherine, a rimanere devota fedele ai Testimoni fu la primogenita, Rebbie Jackson.\nViolenze.\nTra gli anni cinquanta e sessanta, il padre Joseph faceva spesso ricorso alla violenza sui suoi figli picchiandoli a volte con l'uso di oggetti come una cintura o con altro che gli capitava tra le mani, secondo quanto raccontato da Michael nella sua autobiografia del 1988 \"Moonwalk\", secondo ci\u00f2 che dice nel 1993 in un'intervista di Oprah Winfrey trasmessa in diretta dal Neverland Ranch, la principale residenza del cantante in quel periodo, e secondo i suoi racconti nel documentario \"Living with Michael Jackson\" di Martin Bashir del 2003. Jermaine e altri fratelli, invece, in merito agli abusi hanno sempre minimizzato, sostenendo che a quei tempi era normale crescere i figli anche con qualche piccola punizione corporale come gli schiaffi. Joseph si \u00e8 difeso dalle accuse ribadendo che era una forma di educazione molto diffusa ai suoi tempi. L'unico altro membro, oltre a Michael, ad aver parlato dei presunti abusi \u00e8 stata La Toya Jackson negli anni Ottanta, accusando il padre addirittura di abusi sessuali, per poi ritirare in parte alcune accuse negli ultimi anni.\nTradimenti.\nKatherine Jackson fu pi\u00f9 volte tradita dal marito, specialmente negli anni in cui Joe era il manager dei Jackson 5, e da una di queste relazioni extraconiugali Joe ebbe anche una figlia, Joh'Vonnie Jackson. Katherine, in conseguenza al comportamento del marito, avrebbe voluto pi\u00f9 volte divorziare da lui, ma essendo molto religiosa e anche timorosa dei pettegolezzi dei media, rinunci\u00f2 sempre a farlo restandogli ufficialmente legata anche se di fatto separata.\nTerza generazione.\nAlcuni dei componenti della terza generazione della famiglia Jackson che hanno intrapreso una carriera nel mondo dello spettacolo:"}
{"id": "1627944", "revid": "767487", "url": "https://it.wikipedia.org/wiki?curid=1627944", "title": "West Texas Intermediate", "text": "Il West Texas Intermediate (WTI), anche noto come Texas Light Sweet, \u00e8 un tipo di petrolio prodotto in Texas e utilizzato come benchmark nel prezzo del petrolio, sul mercato dei futures del NYMEX.\n\u00c8 una materia prima di elevata qualit\u00e0 dalla cui raffinazione si ottiene un'alta percentuale di benzine e gasolio leggero. Il Wti nasce come petrolio estratto negli Usa ed \u00e8 scambiato a Cushing in Oklahoma dove viene fissato il prezzo per il NYMEX.\nSul mercato esistono molti tipi di petrolio, ma a livello di scambi internazionali i pi\u00f9 importanti sono il Brent e il Wti."}
{"id": "1627950", "revid": "125238945", "url": "https://it.wikipedia.org/wiki?curid=1627950", "title": "Bas\u00f2dino", "text": "Il Bas\u00f2dino (\"Basodin\u00e4rhor\u00e4\" in walser formazzino) \u00e8 una montagna delle Alpi Lepontine alta 3.273\u00a0m. Si trova sulla catena che divide la Valle Maggia, nel Canton Ticino, dalla Val d'Ossola in Piemonte.\nCaratteristiche.\nSul versante settentrionale della montagna si trova il ghiacciaio del Basodino.\nSulla cima della montagna, evidenziato da un centrino in bronzo, \u00e8 collocato il punto geodetico della rete primaria IGM denominato \"05A901 Monte Basodino\".\nSalita alla vetta.\nLa via normale di salita al Basodino parte da Riale e passa per il Rifugio Maria Luisa."}
{"id": "1627952", "revid": "962319", "url": "https://it.wikipedia.org/wiki?curid=1627952", "title": "Nuoto sincronizzato ai Giochi della XXVI Olimpiade", "text": "Il nuoto sincronizzato alle Olimpiadi estive 1996 \u00e8 stato caratterizzato da una sola gara, l'evento a squadre."}
{"id": "1627953", "revid": "962319", "url": "https://it.wikipedia.org/wiki?curid=1627953", "title": "Nuoto sincronizzato ai Giochi della XXV Olimpiade", "text": "Il nuoto sincronizzato alle Olimpiadi estive 1992 \u00e8 stato caratterizzato da due eventi: solo e a coppie."}
{"id": "1627954", "revid": "962319", "url": "https://it.wikipedia.org/wiki?curid=1627954", "title": "Nuoto sincronizzato ai Giochi della XXIV Olimpiade", "text": "Il nuoto sincronizzato alle Olimpiadi estive 1988 \u00e8 stato caratterizzato da due eventi: solo e a coppie."}
{"id": "1627955", "revid": "962319", "url": "https://it.wikipedia.org/wiki?curid=1627955", "title": "Nuoto sincronizzato ai Giochi della XXIII Olimpiade", "text": "Il nuoto sincronizzato alle Olimpiadi estive 1984 \u00e8 stato caratterizzato da due eventi: solo e a coppie."}
{"id": "1627959", "revid": "287204", "url": "https://it.wikipedia.org/wiki?curid=1627959", "title": "Tiro con l'arco ai Giochi olimpici", "text": "Il tiro con l'arco \u00e8 una disciplina olimpica dal 1900 e fino al 1920 ha avuto gare diverse di volta in volta a seconda dell'edizione. Dopo essere stato eliminato dagli sport olimpici, ritorna dal 1972 con le odierne caratteristiche: una competizione individuale ed una a squadre (introdotta solo nel 1988), sia femminile che maschile.\nMedaglieri.\nIl 1972 ha segnato l'inizio delle odierne competizioni di tiro con l'arco alle Olimpiadi estive, con gare standard e con molte nazioni partecipanti. Le prime competizioni di tiro con l'arco alle Olimpiadi estive vedevano gare differenti da edizione a edizione con al massimo atleti provenienti da 3 nazioni diverse. Nel 1904, ad esempio, hanno preso parte alle gare solamente atleti statunitensi.\nDal 1972.\nAggiornato a . In \"corsivo\" le nazioni (o le squadre) non pi\u00f9 esistenti."}
{"id": "1627966", "revid": "124123", "url": "https://it.wikipedia.org/wiki?curid=1627966", "title": "Morti nel 487", "text": ""}
{"id": "1627968", "revid": "1318658", "url": "https://it.wikipedia.org/wiki?curid=1627968", "title": "Broadback", "text": "Il fiume Broadback (;) \u00e8 un fiume canadese situato nel nord del Qu\u00e9bec.\nHa una lunghezza di 450\u00a0km e un bacino idrografico di 20.800\u00a0km\u00b2. La sua portata media \u00e8 di 350\u00a0m\u00b3/s. Sfocia nella baia di Rupert, nella parte meridionale della baia di James, a sud del fiume Rupert.\nAll'interno del bacino idrografico \u00e8 presente il lago Troilus."}
{"id": "1627970", "revid": "122788082", "url": "https://it.wikipedia.org/wiki?curid=1627970", "title": "Eastmain", "text": "Il \"fiume Eastmain\"' () \u00e8 un fiume canadese situato nel Nord del Quebec.\nHa una lunghezza di 800\u00a0km e un bacino idrografico di 46.400\u00a0km\u00b2. Nasce nella parte centrale del Quebec e scorre verso ovest. Sfocia nella baia di James."}
{"id": "1627971", "revid": "124892160", "url": "https://it.wikipedia.org/wiki?curid=1627971", "title": "Chenjerai Hove", "text": "Biografia.\nCritico della politica del governo di Robert Mugabe, visse gli ultimi anni della sua vita in esilio.\nOpere.\nChenjerai Hove ha pubblicato numerosi romanzi, raccolte di poesie e raccolte di saggi e riflessioni, in lingua inglese; quello che segue \u00e8 un elenco parziale delle sue opere."}
{"id": "1627973", "revid": "1793900", "url": "https://it.wikipedia.org/wiki?curid=1627973", "title": "Nottaway", "text": "Il fiume Nottaway () \u00e8 un fiume canadese del Quebec.\nHa una lunghezza di 225\u00a0km e un bacino idrografico di 65.800\u00a0km\u00b2. La sua portata media \u00e8 di 1.190\u00a0m\u00b3/s. Sfocia nella baia di James."}
{"id": "1627974", "revid": "1793900", "url": "https://it.wikipedia.org/wiki?curid=1627974", "title": "Harricana", "text": "Il fiume Harricana () \u00e8 un fiume canadese situato nell'Ovest del Quebec.\nHa una lunghezza di 533\u00a0km e un bacino idrografico di 29.300\u00a0km\u00b2 in buona parte nel territorio del Quebec, per il resto nella provincia dell'Ontario. La sua portata media \u00e8 di 570\u00a0m\u00b3/s. Sfocia nella baia di James. Le sorgenti dell'Harricana sono presso il lago Blouin. Fra le principali comunit\u00e0 lungo il suo corso c'\u00e8 il paese di Amos. Socia nell'Hannah Bay della baia di James\nUn altro nome del fiume \u00e8 \"Harricanaw\"."}
{"id": "1627975", "revid": "827882", "url": "https://it.wikipedia.org/wiki?curid=1627975", "title": "Marcos GT", "text": "La Marcos GT \u00e8 un'autovettura prodotta dalla Marcos tra il 1964 ed il 1972.\nContesto.\nL'abbandono di Frank Costin, esperto nelle strutture in legno e vetroresina, le sempre pi\u00f9 esigenti norme di sicurezza automobilistica (specie negli Stati Uniti, mercato a cui la Marcos guardava con interesse) e la necessit\u00e0 di facilitare le riparazioni in caso d'incidente (eventualit\u00e0 ricorrente nell'impiego agonistico), indussero la casa ad utilizzare l'acciaio per la struttura dei telaio anzich\u00e9 il legno.\nFu proprio la \"GT\", lanciata nel 1964, a portare all'esordio il nuovo telaio a tubi d'acciaio di sezione quadrata progettato dai fratelli Admas (che avevano rimpiazzato Costin alla guida tecnica della Casa. La carrozzeria, invece, rimaneva in vetroresina.\nMuscolosa, acquattata sulle ruote, la nuova coup\u00e9 2 posti Marcos, incontr\u00f2 finalmente i gusti estetici del pubblico che rimase affascinata dall'originale coda \"a papera\".\nOltre al moderno e robusto telaio in acciaio, la \"GT\" portava all'esordio un nuovo e raffinato retrotreno De Dion progettato dalla Casa (davanti, invece, c'era un classico schema a quadrilateri deformabili).\nPer spingere la nuova sportiva venne invece scelto il 4 cilindri in linea Volvo di 1778cm\u00b3 da 116 CV che trasmetteva il moto alle ruote posteriori attraverso un cambio a 4 rapporti con overdrive.\nLa scelta del gruppo motore-cambio, apparentemente strana, era dovuta al fatto che la Volvo P1800, che impiegava questi organi meccanici, veniva, in quel periodo, assemblata dalla Jensen Motors Ltd in Inghilterra.\nLe difficolt\u00e0 finanziarie della casa imposero di ridurre i costi e di ampliare la produzione. Nel 1965 venne lanciata la pi\u00f9 economica \"GT 1600\", con motore 1600 da 86 CV della Ford Cortina, mentre nel 1967 il raffinato De Dion venne rimpiazzato da un pi\u00f9 semplice assale rigido.\nNel 1969 la gamma venne rivoluzionata. Abbandonato il motore Volvo, vennero adottate due nuove unit\u00e0 Ford \"Essex\": un 4 cilindri 2 litri da 104 CV ed il noto V6 3 litri da 140 CV. Sul mercato USA, invece, veniva offerto esclusivamente il 6 cilindri in linea di 3 litri della Volvo 164. Questo motore, pi\u00f9 facilmente equipaggiabile con dispositivi antinquinamento, era pi\u00f9 pesante ed ingombrante (per mantenere \"a norma\" l'altezza da terra del propulsore la Casa dovette adottare opportuni distanziali sull'avantreno) del V6 Ford \"Essex\" di pari cilindrata. Il maggior peso sull'avantreno peggiorava il comportamento stradale della \"GT 3000\" versione USA.\nLa produzione cess\u00f2 nel 1972, quando la Casa chiuse i battenti."}
{"id": "1627976", "revid": "287204", "url": "https://it.wikipedia.org/wiki?curid=1627976", "title": "Peresvet", "text": "Peresvet () \u00e8 una citt\u00e0 della Russia europea.\nGeografia fisica.\nSituata nel \"rajon\" Sergievo-Posadskij, nell'Oblast' di Mosca, si trova sul fiume Kun'ja, 90 km a nord-est di Mosca e 17\u00a0km a sud-ovest di Sergiev Posad, capoluogo del rajon.\nStoria.\nFu fondata ufficialmente nel 1948 come un insediamento del NIIChimMa\u0161 (), abbreviazione di \"istituto di ricerca di ingegneria chimica\", un istituto di ricerca per la prova al banco di motori a razzo e test per veicoli spaziali. Fu chiamato Novostrojka (). Fino al 1992, Novostrojka fu una zona ad accesso limitato, interamente sotto all'autorit\u00e0 dell'istituto fino alla dissoluzione dell'Unione Sovietica. In seguito fu gestito dalla dall'amministrazione della vicina Krasnozavodsk. L'8 dicembre 1999, Novostrojka e una parte di Krasnozavodsk contenente l'istituto di ricerca sono stati unificati nella nuova citt\u00e0 di Peresvet, dal nome dell'eroe medievale russo Aleksandr Peresvet. Il processo si \u00e8 concluso il 28 marzo 2000."}
{"id": "1627977", "revid": "228587", "url": "https://it.wikipedia.org/wiki?curid=1627977", "title": "Moose (fiume)", "text": "Il fiume Moose (}) \u00e8 un fiume canadese del nord dell'Ontario.\nHa una lunghezza di 100\u00a0km e un bacino idrografico di \u00a0km\u00b2. Nasce dall'unione dei fiumi Mattagami e Missinaibi. La sua portata media \u00e8 di \u00a0m\u00b3/s. Sfocia nella baia di James.\nAffluenti.\nI maggiori affluenti sono:"}
{"id": "1627978", "revid": "119255597", "url": "https://it.wikipedia.org/wiki?curid=1627978", "title": "K\u00fchnle, Kopp &amp; Kausch", "text": "La K\u00fchnle, Kopp &amp; Kausch AG \u00e8 stata un'azienda tedesca, che progettava e costruiva turbomacchine industriali, conosciuta in particolare per i turbocompressori destinati all'industria automobilistica. Era meglio nota come KKK (o KK&amp;K).\nAttualmente la divisione turbocompressori \u00e8 di propriet\u00e0 del gruppo BorgWarner, mentre le restanti attivit\u00e0 fanno parte del gruppo scozzese Howden.\nStoria.\nVenne fondata nel 1899 da tre imprenditori tedeschi, Georg Adam K\u00fchnle, Hans Kopp e Rudolf Kausch.\nNel 1983 la Motoren- und Turbinenunion (MTU) di Monaco acquisisce la maggioranza azionaria. Dopo due anni la MTU cede le quote alla Daimler-Benz, e la KK&amp;K diventa parte della stessa.\nNel 1997 il gruppo BorgWarner rileva KK&amp;K e ne scorpora la divisione turbocompressori col nuovo nome di \"3K-Warner Turbo Systems\", che nel 1999 diventa \"BorgWarner Turbo Systems\" in seguito all'acquisizione di Schwitzer.\nNel luglio 2006 BorgWarner cede tutte le restanti attivit\u00e0 KK&amp;K alla Siemens Power Generation. Il 22 novembre 2006 diventa parte di Siemens AG. Il 12 giugno 2007 la societ\u00e0 viene rinominata \"Siemens Turbomachinery Equipment GmbH (STE)\".\nNell'ottobre 2017 Siemens Turbomachinery Equipment viene rilevata dal gruppo Howden.\nProdotti.\nLe turbine a vapore della K\u00fchnle, Kopp &amp; Kausch vengono impiegate per impianti di generazione elettrica o nell'industria in generale. Compressori vengono usati nell'industria del trattamento delle acque. Ventilatori vengono impiegati negli impianti di generazione elettrica e acciaierie.\nTurbocompressori.\nL'ex KK&amp;K, ora BorgWarner Turbo Systems, \u00e8 una delle pi\u00f9 famose imprese del settore, insieme all'americana Garrett Systems, alla britannica Holset e alla giapponese IHI Group.\nL'azienda si \u00e8 inoltre distinta nelle varie competizioni, anche di Formula 1 (sono suoi ad esempio i turbocompressori che hanno equipaggiato varie vetture della Scuderia Ferrari come la 126 C4) oltre a vetture del Campionato mondiale sportprototipi come Porsche 962 e Sauber C9 e del Campionato Mondiale Rally come la Lancia Delta."}
{"id": "1627979", "revid": "6923", "url": "https://it.wikipedia.org/wiki?curid=1627979", "title": "Albany (fiume)", "text": "Il fiume Albany () \u00e8 un fiume canadese del nord dell'Ontario.\nHa una lunghezza di 980\u00a0km \u00e8 il pi\u00f9 lungo fiume dell'Ontario, e un bacino idrografico di 135.200\u00a0km\u00b2. \u00c8 navigabile per circa 400\u00a0km. Nasce dal lago St. Joseph. La sua portata media \u00e8 di 1.370\u00a0m\u00b3/s. Socia nella Baia di James.\nAffluenti.\nI maggiori affluenti sono:"}
{"id": "1627981", "revid": "1711941", "url": "https://it.wikipedia.org/wiki?curid=1627981", "title": "Driss Chra\u00efbi", "text": "I principali temi delle sue opere sono il colonialismo, il conflitto culturale, e i diritti delle donne.\nBiografia.\nNato a El Jadida da un'antica famiglia originaria di F\u00e8s, Chra\u00efbi ha studiato chimica prima a Casablanca e poi a Parigi, per poi rivolgersi al giornalismo e alla letteratura. Ha pubblicato il suo primo romanzo, \"La pass\u00e9 simple\", nel 1954.\nOpere.\nChra\u00efbi ha pubblicato una quindicina di romanzi, in lingua francese, molti dei quali basati sul personaggio dell'ispettore Al\u00ec. Quella che segue \u00e8 una lista parziale delle sue opere."}
{"id": "1627983", "revid": "287204", "url": "https://it.wikipedia.org/wiki?curid=1627983", "title": "Driss Chraibi", "text": ""}
{"id": "1627985", "revid": "122949225", "url": "https://it.wikipedia.org/wiki?curid=1627985", "title": "Ofeltio", "text": "Nella mitologia greca, Ofeltio era il nome di diversi eroi che si distinsero durante la guerra di Troia.\nIl mito.\nNel regno di Troia vi era Paride, uno dei tanti figli di Priamo, egli si innamor\u00f2 di Elena moglie di Menelao, e la rap\u00ec. Quando il marito della donna chiese aiuto a suo fratello Agamennone, gran re greco, scoppi\u00f2 la guerra fra i due regni.\nOfeltio fu uno sei prodi soldati a combattere contro Ettore, e per mano sua a trovare la morte. \nPareri secondari.\nVi era anche un altro Ofeltio, com'era solito ritrovare nel poema dell'Iliade ma di esercito opposto, tale eroe fu ucciso da Eurialo"}
{"id": "1627990", "revid": "309289", "url": "https://it.wikipedia.org/wiki?curid=1627990", "title": "Sitte", "text": "Il Sitte () \u00e8 un fiume della Russia siberiana orientale, affluente di sinistra della Lena. Scorre nel Gornyj ulus e nel Kobjajskij ulus della Sacha (Jacuzia).\nDescrizione.\nIl Sitte ha origine in una zona paludosa a un'altezza di circa 250\u00a0m s.l.m. La lunghezza del fiume \u00e8 di 431\u00a0km, l'area del suo bacino \u00e8 di 8\u00a0250\u00a0km\u00b2. Il fiume scorre per lo pi\u00f9 in direzione settentrionale e sfocia in un canale secondario della Lena, chiamato Suordach, a 1\u00a0157\u00a0km dalla foce del fiume. "}
{"id": "1627992", "revid": "309289", "url": "https://it.wikipedia.org/wiki?curid=1627992", "title": "Soboloch-Majan", "text": "Il Soboloch-Majan (; in lingua sacha: \u0421\u043e\u0431\u043e\u043b\u043e\u043e\u0445 \u041c\u0430\u0439\u0430\u0430\u043d, \"Sobolooch-Majaan\") \u00e8 un fiume della Russia siberiana orientale, affluente di destra della Lena. Scorre nel \u017diganskij ulus e nell'\u0116veno-Bytantajskij ulus della Sacha (Jacuzia).\nIl fiume ha origine dalle pendici occidentali dei monti Orulgan. Scorre prima verso sud-ovest e poi verso ovest; sfocia nella Lena ad una distanza di 700\u00a0km dalla sua foce. \nLa lunghezza del Soboloch-Majan \u00e8 di 411\u00a0km, l'area del suo bacino \u00e8 di 13\u00a0300\u00a0km\u00b2. Nel suo basso corso, a 48\u00a0km dalla foce, riceve da destra il suo principale affluente: il Nimingde, lungo 200\u00a0km."}
{"id": "1627996", "revid": "3831", "url": "https://it.wikipedia.org/wiki?curid=1627996", "title": "Termoconvettori", "text": ""}
{"id": "1627997", "revid": "287204", "url": "https://it.wikipedia.org/wiki?curid=1627997", "title": "Assia Djebar", "text": "Esponente del pensiero femminista, il tema principale delle sue opere \u00e8 la condizione della donna in Algeria. Considerata una delle pi\u00f9 influenti scrittrici maghrebine, \u00e8 stata la prima autrice del Maghreb a essere ammessa all'Acad\u00e9mie fran\u00e7aise (il 16 giugno 2005).\nBiografia.\nAssia Djebar nacque a Cherchell, una piccola citt\u00e0 costiera situata a circa 80\u00a0km da Algeri (nell'allora Algeria francese), da una benestante famiglia berbera appartenente alla piccola borghesia tradizionalista algerina. Il padre, Tahar Imalay\u00e8ne, \u00e8 un insegnante formatosi presso l\"'\u00c9cole Normale d'Instituteurs\" di Bouzar\u00e9ah, mentre la madre, Bahia Sahraoui, \u00e8 una casalinga, facente parte della trib\u00f9 dei Berkani, una \"frazione\" degli Ait Menasser (alcuni dei suoi avi combatterono pure nelle file del condottiero Abd el-Kader, seguendolo anche nel suo esilio), ambedue di etnia chenouai ed originari rispettivamente di Gouraya (nella provincia di Tipasa) e della regione di Dahra.\nAssia passa la sua infanzia a Mitidja (al tempo Mouza\u00efaville), studia in una scuola francese e al contempo frequenta una scuola coranica privata. All'et\u00e0 di dieci anni inizia a studiare nel collegio di Blida, dove apprende l\u2019arabo classico, il greco antico, il latino e l\u2019inglese. Ottiene il diploma nel 1953, per poi continuare gli studi, soprattutto in campo umanistico e letterario, al liceo Bugeaud di Algeri (attuale Liceo Emir Abdelkader). L'anno successivo si trasferisce in Francia, dove frequenta il liceo F\u00e9nelon di Parigi. Tra i suoi professori vi \u00e8 anche la filosofa ed etnologa Dina Dreyfus. Nel 1955 entra a pieno titolo nell\u2019\u00c9cole normale sup\u00e9rieure de jeunes filles di Parigi (oggi \u00c9cole Normale Sup\u00e9rieure), dove sceglie di studiare Storia. Assia \u00e8 la prima donna algerina e la prima donna musulmana ad essere ammessa all\u2019\u00c9cole.\nNel maggio 1956 partecipa allo sciopero generale degli studenti algerini decretato dal Fronte di Liberazione Nazionale (FLN) e sostenuto dall'UGEMA, l'Union G\u00e9n\u00e9ral des \u00c9tudiants Musulmans Alg\u00e9riens, e per tale motivo viene espulsa dall'\u00c9cole. \u00c8 in questa occasione che scrive il suo primo romanzo, \"La soif,\" pubblicato nel 1957. Per timore della reazione della sua famiglia, sceglie di scrivere sotto pseudonimo Assia Djebar: \u201cassia\u201d significa consolazione e \u201cdjebar\u201d intransigenza, uno dei 99 nomi del profeta Maometto.\nNel 1958 pubblica il suo secondo romanzo, \"Les impatients,\" e nello stesso anno \"s\"posa lo scrittore Walid Carn, pseudonimo dell\u2019attore di teatro Ahmed Ould-Rouis, membro della resistenza algerina, con lui lascer\u00e0 la Francia per tornare nel Maghreb.\nNel 1959 il generale de Gaulle in persona chiede la sua riammissione all\u2019\u00c9cole, per \"meriti letterari\". In quello stesso anno inizia a studiare e insegnare storia moderna e contemporanea del Maghreb alla facolt\u00e0 di lettere di Rabat, e con il supporto dell\u2019orientalista Louis Massignon inizia la sua tesi su Lella Manoubia, una santa tunisina vissuta fra il XII e il XIII secolo. Il primo giugno 1962 fa ritorno in Algeria, divenuta indipendente.\nNel periodo successivo all'indipendenza dalla colonizzazione francese, in Algeria viene posto il problema della lingua da utilizzare nelle scuole. In seguito alla decisione di imporre come lingua scolastica l\u2019arabo letterario, Assia lascia il paese perch\u00e9 contraria a una decisione cos\u00ec radicale.\nNel 1965, con il marito Walid Carn, decide di adottare l\u2019orfano Mohamed Garne.\nDa 1966 al 1975 trascorre gran parte del suo tempo in Francia, soggiornando per\u00f2 in modo regolare in Algeria. Sposa nel 1980, in seconde nozze, il poeta e critico letterario algerino Malek Alloula, dal quale si separer\u00e0 successivamente.\nPer una decina d\u2019anni sospende l'attivit\u00e0 di scrittura per dedicarsi ad un'altra forma di espressione artistica, il cinema. Realizza due film: \"La Nouba des Femmes du Mont Chenua\" nel 1978, un lungometraggio che le vale il Premio della Critica Internazionale alla Biennale di Venezia del 1979, e nel 1982 il cortometraggio \"La Zerda ou les chants de l\u2019oubli\". Nel 1980 sposa il secondo marito, Malek Alloula, scrittore algerino.\nNel 1999 presenta la sua tesi all'Universit\u00e0 Paul-Valery Montpellier 3, avente come soggetto una delle sue opere. Nello stesso anno viene eletta membro dell\u2019Accademia reale di lingua e letteratura francese del Belgio.\nA partire dal 2001, dividendosi tra Francia e Stati Uniti, insegna nel Dipartimento di studi francese dell\u2019universit\u00e0 di New York, abbandonando la cattedra che aveva precedentemente occupato alla Lousiana State University dal 1995. Il 16 giugno 2005 viene eletta per il Seggio 5 dell\u2019Acad\u00e9mie fran\u00e7aise, succedendo a Georges Vedel. Le universit\u00e0 di Vienna, Concordia (Montr\u00e9al) e Osnabr\u00fcck (Germania) le conferiscono la laurea \"honoris causa.\"\nMuore il 6 febbraio 2015 , all'et\u00e0 di 78 anni, nella capitale francese dove ha trascorso buona parte della sua vita.\nL'Algeria le riconosce il ruolo culturale intitolandole dal 2015 il premio letterario pi\u00f9 importante della nazione algerina e del Magreb, che viene assegnato ogni anno ai migliori romanzi pubblicati nel paese e presentati al Salone Internazionale del Libro di Algeri, un premio per ciascuna lingua del paese (arabo, francese, berbero).\nOpere.\nEntrambe le sue prime opere, \"Les enfants du nouveau monde\" (1962), e \"Les Alouettes na\u00efves\" (1967), sono ambientate durante la guerra d\u2019indipendenza algerina, non ancora terminata negli anni in cui scrive questi due romanzi. Entrambe affrontano i temi del ruolo delle donne nel quotidiano e all'interno del conflitto per l\u2019indipendenza, denunciano la condizione di reclusione esercitata nei loro confronti dalla societ\u00e0 tradizionale algerina e l'impossibilit\u00e0 di realizzazione del loro desiderio di emancipazione.\n\"Donne d'Algeri nei loro appartamenti (Femmes d\u2019Alger dans leur appartement)\", pubblicato nel 1980, \u00e8 una raccolta di storie che deve il suo titolo ai dipinti di Eug\u00e8ne Delacroix e di Pablo Picasso.\n\"Lontano da Medina: Figlie d'Ismaele (Loin de Medine,\" 1991)\",\" richiama gli avvenimenti che fanno da cornice agli ultimi giorni del Profeta Maometto e al ruolo delle donne all'interno di questi avvenimenti.\nNel 1996, nel libro \"Bianco d'Algeria (Le Blanc de l\u2019Alg\u00e9rie)\", Assia insorge contro il ritorno di un terrore assassino in Algeria e cerca nel passato l\u2019origine del male.\nIl libro \"La disparition del la langue fran\u00e7aise\", del 2001, \u00e8 dedicato alla lingua francese, quella lingua prima imposta e poi assunta volontariamente come lingua di scrittura.\nNel suo ultimo romanzo \"Nulle part dans la maison de mon p\u00e8re\", pubblicato nel 2007, la scrittrice narra la fine della sua adolescenza, racconta dei divieti che soffocavano la sua vita in quel periodo, e la frustrazione provata nel confrontare le restrizioni della sua vita quotidiana con la libert\u00e0 di cui sembravano beneficiare i suoi compagni di scuola europei. Nel romanzo emerge il tema della doppia oppressione, coloniale e patriarcale.\n\"Scrivere per me \u00e8 ricreare, attraverso la lingua in cui vivo, il movimento irrefrenabile dei corpi all'esterno\", dove l'esterno \u00e8 inteso come spazio pubblico, che diviene spesso lo spazio in cui i corpi delle donne danzano tra le pagine degli scritti di Assia.\n\"\u00c8 stata la memoria delle donne a trasmettere di generazione in generazione, la vera storia della comunit\u00e0, le donne hanno conservato la nostra identit\u00e0\".\nTemi e stile.\nNelle principali opere di Assia Djebar ricorrono questioni quali il femminismo, il progetto di decolonizzazione mai concluso, i pericoli del nazionalismo e dell'identitarismo, la violenza religiosa e governativa, le differenze linguistiche dal punto di vista poetico e politico.\nIn alcune delle sue novelle utilizza come punto di partenza la situazione storica dell'Algeria e le lotte per l'indipendenza per arrivare a focalizzare il ruolo, la partecipazione e la condizione femminile all'interno di una societ\u00e0 repressiva e coercitiva. Altre invece partono da esperienze individuali, anche biografiche, che la scrittrice utilizza per poi trattare questioni di pi\u00f9 ampia portata. Djebar ha dipinto a pi\u00f9 riprese la situazione in cui vive la sua generazione, confrontando i valori delle comunit\u00e0 algerina e francese e considerando, in modo pi\u00f9 ampio, le differenze tra le due culture. Dalle sue opere emerge il legame e l'eterno contrasto tra singolo e pluralit\u00e0, tra il s\u00e9 e la societ\u00e0 nel suo insieme; nel voler esporre la specificit\u00e0 femminile, ne mostra anche l'inevitabile collegamento con il gruppo, sia esso familiare o sociale.\nLa questione della lingua.\nUna questione importante affrontata dalla scrittrice \u00e8 quella della lingua: Djebar appartiene, di fatto, a quel gruppo di autori provenienti dal Maghreb che hanno ricevuto un'istruzione e hanno scritto (o che scrivono ancora) le proprie opere in francese. Durante la colonizzazione il governo francese ha imposto la propria lingua, soppiantando in modo forzato le lingue locali (berbero e arabo). Questa politica linguistica coloniale, di tipo invasivo, ha causato delle evidenti conseguenze nel mondo letterario algerino: durante il periodo coloniale, gli scrittori e gli intellettuali, pur essendo madrelingua arabi, non hanno potuto esprimersi nella loro lingua madre; successivamente, non hanno raggiunto una completa padronanza della lingua classica e letteraria araba, e hanno dovuto continuare ad utilizzare il francese, la lingua \"degli Altri\", percepita come ulteriore forma di oppressione, in una nazione in lotta per l'affermazione della propria identit\u00e0 e indipendenza.\nIl contrasto tra lingue \u00e8 evidente nel pensiero della scrittrice, in cui viene contrapposto il ruolo unicamente comunicativo del francese, freddo e asettico, a quello dell'arabo e del berbero, che Djebar strategicamente unisce a rappresentare non solo il mondo dei sentimenti e degli affetti ma anche quello pi\u00f9 ristretto, unicamente femminile. Col passare del tempo tuttavia, la scrittrice si riappacificher\u00e0 con la lingua francese, accettandola di fatto come parte di una cultura innegabilmente ibrida."}
{"id": "1628011", "revid": "729019", "url": "https://it.wikipedia.org/wiki?curid=1628011", "title": "Motomondiale 1967", "text": "La stagione 1967 \u00e8 stata la diciannovesima del Motomondiale; novit\u00e0 in calendario quest'anno fu il Gran Premio motociclistico del Canada e le prove totali furono nuovamente 13 distribuite in 3 continenti.\nIl contesto.\nI punteggi vennero sempre assegnati ai primi 6 al traguardo in ogni singola gara e il conteggio finale del campionato prevedeva gli scarti.\nEnnesimo titolo nella 50 (il quinto in sei edizioni) per la Suzuki, mentre in 125 fu la Yamaha RA31 a vincere con l'inglese Bill Ivy. In 250 si ebbe una lotta a quattro tra Phil Read, Mike Hailwood, Bill Ivy e Ralph Bryans, con i primi due che finirono la stagione a pari punti; il congresso della FIM, a fine stagione, assegner\u00e0 il titolo all'alfiere della Honda, per via del maggior numero di vittorie (5 contro 4). Pi\u00f9 facile per \"Mike the bike\" la vittoria nella 350, dove conquist\u00f2 il titolo a met\u00e0 stagione. Con questi due titoli il britannico raggiunse Carlo Ubbiali a quota 9 mondiali vinti. In classe 500 il titolo fu di Giacomo Agostini.\nNei sidecar, ennesima vittoria BMW: questa volta fu il tedesco Klaus Enders ad aggiudicarsi l'iride, con due gare d'anticipo (Fritz Scheidegger, campione uscente, era morto in una gara non iridata a Mallory Park).\nAl termine della stagione la Honda, che gi\u00e0 da quest'anno aveva abbandonato la classe di minor cilindrata, decise di ritirarsi dal motomondiale, cos\u00ec come Hailwood che decise di dedicarsi principalmente all'automobilismo (come aveva fatto in precedenza John Surtees).\nDa segnalare, al Tourist Trophy, la vittoria di Stuart Graham, primo figlio d'arte a vincere un Gran Premio: il padre, Leslie Graham, primo campione del mondo della 500 (1949), era morto nel 1953 durante il Senior TT.\nLe classi.\nClasse 500.\nLa classe regina vide l'esordio ufficiale della Paton. \nIl duello della 500 tra Giacomo Agostini ed Hailwood rester\u00e0 negli annali, in particolare il leggendario duello al Tourist Trophy, vinto dall'inglese per la rottura della catena sulla MV Agusta del campione italiano. Il mondiale della mezzo litro si decise solo all'ultima prova in Canada, e and\u00f2 nelle mani di Agostini, nonostante la vittoria nel GP di Hailwood, per il maggior numero di secondi posti ottenuti (entrambi infatti avevano vinto lo stesso numero di GP, cinque).\nAnche in questa annata la trasferta in Nordamerica per il Gran Premio motociclistico del Canada venne effettuata da pochissimi piloti europei e la gara vide al via soprattutto piloti canadesi e statunitensi per i quali fu l'unica partecipazione alle gare del mondiale.\nClasse 350.\nEsattamente come gi\u00e0 accaduto l'anno precedente, le prime due posizioni in 350 furono invertite tra i due piloti che gi\u00e0 avevano combattuto per il titolo nella classe regina: in questo caso fu Mike Hailwood su Honda a sopravanzare Giacomo Agostini sulla MV Agusta.\nIl primo ottenne anche 6 successi sulle 8 gare in programma, lasciandone una sola al rivale italiano e l'ultima al suo compagno di squadra Ralph Bryans, piazzatosi poi al terzo posto della classifica finale.\nClasse 250.\nOltre ad essere l'unica classe presente in tutti i gran premi, la quarto di litro fu anche la categoria pi\u00f9 combattuta con i primi quattro piloti racchiusi in soli 10 punti e, addirittura, i primi due che chiusero con lo stesso numero di punti.\nMike Hailwood doppi\u00f2 il successo ottenuto in classe 350, raggiungendo cos\u00ec i nove titoli complessivi in carriera prima di passare continuativamente alle corse automobilistiche.\nA contrapporsi alla Honda del pilota britannico furono in particolar modo le due Yamaha di Phil Read e Bill Ivy che si piazzarono nell'ordine; per quanto riguarda le vittorie singole, 5 successi furono di Hailwood, 4 di Read e 2 ciascuno di Ivy e della seconda Honda ufficiale, quella di Ralph Bryans, quarto in classifica.\nClasse 125.\nCon il ritiro dalle gare del pilota detentore del titolo 1966, Luigi Taveri, e l'inizio del disimpegno da parte di Honda, ai primi posti della classifica subentr\u00f2 la Yamaha con la Suzuki quale maggiore competitrice; le prime quattro posizioni, nonch\u00e9 tutte le vittorie nei gran premi, furono di piloti di queste due case con Bill Ivy che si aggiudic\u00f2 sia il titolo piloti che 8 vittorie sulle 12 gare previste.\nVenne seguito in classifica dal compagno di squadra Phil Read mentre il primo pilota Suzuki, Stuart Graham ottenne il terzo posto.\nClasse 50.\nLa classe di minor cilindrata anche in questa occasione si disput\u00f2 su un numero di prove maggiormente ridotto rispetto alle altre classi che correvano in singolo: vennero disputate solamente 7 prove su 13, con il Gran Premio motociclistico del Giappone come unica gara disputata al di fuori dell'Europa.\nCon il disimpegno della Honda da questa categoria e con il ritiro dalle competizioni di Luigi Taveri, entrambi protagonisti delle edizioni precedenti, la Suzuki ebbe vita piuttosto facile e trov\u00f2, quale unica antagonista, la casa motociclistica spagnola Derbi.\nLe vittorie in tutti i gran premi e le prime tre posizioni in classifica furono per\u00f2 tutte di piloti equipaggiati da moto giapponese e il titolo fu di Hans-Georg Anscheidt che ottenne anche tre vittorie.\nClasse sidecar.\nPer quanto rimaste sempre e solo in Europa, le gare delle motocarrozzette in questa edizione del mondiale furono pi\u00f9 che nelle edizioni precedenti e nel calendario furono presenti 8 prove.\nLa vittoria, sempre di un pilota BMW come gli anni precedenti, fu in questo caso dell'equipaggio Klaus Enders/Ralf Engelhardt che giunse al primo posto anche in 5 delle 8 occasioni.\nIn occasione del Gran Premio motociclistico di Spagna solo 5 equipaggi furono classificati al termine della prova e non tutti i punti disponibili vennero assegnati."}
{"id": "1628012", "revid": "287204", "url": "https://it.wikipedia.org/wiki?curid=1628012", "title": "Agudos", "text": "Agudos \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628013", "revid": "767487", "url": "https://it.wikipedia.org/wiki?curid=1628013", "title": "Ulma (Romania)", "text": "Ulma \u00e8 un comune della Romania di 2.254 abitanti, ubicato nel distretto di Suceava, nella regione storica della Bucovina, vicino al confine con l'Ucraina.\nIl comune \u00e8 formato dall'unione di 5 villaggi: Costileva, Lupcina, M\u0103gura, Nisipitu, Ulma."}
{"id": "1628014", "revid": "1305772", "url": "https://it.wikipedia.org/wiki?curid=1628014", "title": "Master Series", "text": "Musica.\n\"Master Series\" \u00e8 la denominazione di numerose raccolte discografiche, tra cui:"}
{"id": "1628015", "revid": "287204", "url": "https://it.wikipedia.org/wiki?curid=1628015", "title": "Arealva", "text": "Arealva \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628017", "revid": "287204", "url": "https://it.wikipedia.org/wiki?curid=1628017", "title": "Arei\u00f3polis", "text": "Arei\u00f3polis \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628019", "revid": "287204", "url": "https://it.wikipedia.org/wiki?curid=1628019", "title": "Ava\u00ed", "text": "Ava\u00ed \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628021", "revid": "767487", "url": "https://it.wikipedia.org/wiki?curid=1628021", "title": "Vama (Suceava)", "text": "Vama \u00e8 un comune della Romania di 6.211 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 4 villaggi: Molid, Prisaca Dornei, Str\u00e2mtura, Vama."}
{"id": "1628022", "revid": "246550", "url": "https://it.wikipedia.org/wiki?curid=1628022", "title": "Bruto Teloni", "text": ""}
{"id": "1628023", "revid": "287204", "url": "https://it.wikipedia.org/wiki?curid=1628023", "title": "Balbinos", "text": "Balbinos \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628025", "revid": "287204", "url": "https://it.wikipedia.org/wiki?curid=1628025", "title": "Borebi", "text": "Borebi \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628027", "revid": "287204", "url": "https://it.wikipedia.org/wiki?curid=1628027", "title": "Cabr\u00e1lia Paulista", "text": "Cabr\u00e1lia Paulista \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628031", "revid": "287204", "url": "https://it.wikipedia.org/wiki?curid=1628031", "title": "Guarant\u00e3", "text": "Guarant\u00e3 \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628032", "revid": "1318658", "url": "https://it.wikipedia.org/wiki?curid=1628032", "title": "Vatra Moldovi\u021bei", "text": "Vatra Moldovi\u021bei \u00e8 un comune della Romania di 4.608 abitanti, ubicato nel distretto di Suceava, nella regione storica della Bucovina. \nIl comune \u00e8 formato dall'unione di 3 villaggi: Cium\u00e2rna, Paltinu, Vatra Moldovi\u021bei.\nA Vatra Moldovi\u021bei \u00e8 ubicato il monastero di Moldovi\u021ba la cui chiesa, dedicata all'Annunciazione, costruita nel 1532, \u00e8 inserita tra i Patrimoni dell'umanit\u00e0 dell'UNESCO quale parte del complesso delle Chiese della Moldavia."}
{"id": "1628033", "revid": "287204", "url": "https://it.wikipedia.org/wiki?curid=1628033", "title": "Iacanga", "text": "Iacanga \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628034", "revid": "287204", "url": "https://it.wikipedia.org/wiki?curid=1628034", "title": "Vatra Moldovitei", "text": ""}
{"id": "1628037", "revid": "110157", "url": "https://it.wikipedia.org/wiki?curid=1628037", "title": "Len\u00e7\u00f3is Paulista", "text": "Len\u00e7\u00f3is Paulista \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628038", "revid": "287204", "url": "https://it.wikipedia.org/wiki?curid=1628038", "title": "Lucian\u00f3polis", "text": "Lucian\u00f3polis \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628039", "revid": "287204", "url": "https://it.wikipedia.org/wiki?curid=1628039", "title": "Paulist\u00e2nia", "text": "Paulist\u00e2nia \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628041", "revid": "767487", "url": "https://it.wikipedia.org/wiki?curid=1628041", "title": "Vicovu de Jos", "text": "Vicovu de Jos \u00e8 un comune della Romania di 6.244 abitanti, ubicato nel distretto di Suceava, nella regione storica della Bucovina. "}
{"id": "1628042", "revid": "104458", "url": "https://it.wikipedia.org/wiki?curid=1628042", "title": "Varvara Zelenskaja", "text": "Agli inizi della carriera, prima della dissoluzione dell'Unione Sovietica (1991), ha gareggiato per la nazionale sovietica e ai XVI Giochi olimpici invernali di ha fatto parte della Squadra unificata; a fine carriera ha aggiunto al proprio il cognome del marito e si \u00e8 iscritta alla gare come Varvara Zelenskaja-Degeorges\nForte velocista, \u00e8 stata una delle atlete di punta della nazionale di sci alpino femminile russa sul finire degli anni 1990. In carriera \u00e8 riuscita a vincere quattro gare in Coppa del Mondo, tutte in discesa libera.\nBiografia.\nStagioni 1988-1996.\nLa Zelenskaja debutt\u00f2 in campo internazionale ai Mondiali juniores di Madonna di Campiglio 1988 e in Coppa del Mondo ottenne il primo piazzamento il 18 febbraio 1989, classificandosi 13\u00aa nella discesa libera di Lake Louise. Nella stessa specialit\u00e0 vinse la medaglia di bronzo ai Mondiali juniores di Zinal 1990. Il 21 dicembre 1990 colse a Morzine il primo podio in Coppa del Mondo, 3\u00aa in discesa libera; nella stessa stagione esord\u00ec ai Campionati mondiali, classificandosi 14\u00aa nella discesa libera, 11\u00aa nel supergigante e 14\u00aa nella combinata nella rassegna iridata di Saalbach-Hinterglemm.\nAl debutto olimpico, , la Zelenskaja si piazz\u00f2 24\u00aa nel supergigante e non complet\u00f2 la combinata, mentre l'anno dopo ai Mondiali di Morioka fu 13\u00aa nella discesa libera, 21\u00aa nel supergigante e 28\u00aa nello slalom gigante. 8\u00aa nella discesa libera, 21\u00aa nel supergigante e fuori gara nella combinata dei XVII Giochi olimpici invernali di , nella stagione 1995-1996 partecip\u00f2 ai Mondiali della Sierra Nevada (13\u00aa nella discesa libera, 23\u00aa nel supergigante, 22\u00aa nello slalom gigante) e ottenne la prima vittoria in Coppa del Mondo, nella discesa libera di Narvik del 1\u00ba marzo.\nStagioni 1997-2006.\nNella stagione 1996-1997 prese parte ai Mondiali di Sestriere, classificandosi 6\u00aa nella discesa libera, 10\u00aa nel supergigante e non completando lo slalom gigante, e in seguito ottenne la sua ultima vittoria, nonch\u00e9 ultimo podio, in Coppa del Mondo, nella discesa libera di Happo One del 2 marzo. L'anno dopo, ai XVIII Giochi olimpici invernali di , fu 13\u00aa nella discesa libera e 12\u00aa nel supergigante. Sankt Anton am Arlberg 2001 e furono le ultime rassegne iridate e olimpiche cui la Zelenskaja prese parte; in entrambi casi gareggi\u00f2 nella discesa libera (classificandosi 21\u00aa in tutte e due le occasioni) e nel supergigante (dove fu rispettivamente 18\u00aa e 26\u00aa).\nSi conged\u00f2 dalle competizioni ai massimi livelli nel marzo del 2002, con gli ultimi risultati di spicco in Coppa Europa (l'ultima vittoria il 5 marzo nello discesa libera di Lenzerheide, l'ultimo podio il 16 marzo nel supergigante di La Clusaz chiuso al 3\u00ba posto); in Coppa del Mondo fu per l'ultima volta al via il 7 marzo ad Altenmarkt-Zauchensee, quando in supergigante si classific\u00f2 13\u00aa. In seguito prese ancora parte ad alcune gare minori in Russia (gare FIS, Campionati nazionali) fino al definitivo ritiro nel 2006.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nCoppa Europa.\nCoppa Europa - vittorie.\nLegenda:\nDH = discesa libera\nSG = supergigante\nNor-Am Cup.\nNor-Am Cup - vittorie.\nLegenda:\nSG = supergigante"}
{"id": "1628043", "revid": "287204", "url": "https://it.wikipedia.org/wiki?curid=1628043", "title": "Piraju\u00ed", "text": "Piraju\u00ed \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628044", "revid": "87369", "url": "https://it.wikipedia.org/wiki?curid=1628044", "title": "Principe Narinaga", "text": ""}
{"id": "1628045", "revid": "287204", "url": "https://it.wikipedia.org/wiki?curid=1628045", "title": "Piratininga", "text": "Piratininga \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628048", "revid": "287204", "url": "https://it.wikipedia.org/wiki?curid=1628048", "title": "Ponga\u00ed", "text": "Ponga\u00ed \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628049", "revid": "767487", "url": "https://it.wikipedia.org/wiki?curid=1628049", "title": "Frank Head", "text": "Biografia.\nFiglio di un pittore edile e di una segretaria d'azienda, \u00e8 stato generato sul rione Monti e cresciuto al Celio ed ora risiede all'Equilino. A sei anni ha ricevuto in regalo la prima chitarra ad otto ha iniziato lo studio del pianoforte e della musica classica ma dopo pochi anni ha lasciato. Ha frequentato il liceo scientifico in due istituti della Capitale, durante gli anni del liceo oltre al teatro ha cominciato ad esibirsi come artista in piccoli club e come busker a Piazza Navona. Una delle prime esibizioni \u00e8 avvenuta nel sud dell'Inghilterra a Bath, durante un soggiorno studio, nel teatro del \"Technical College of Bath\" di fronte ad un pubblico inglese.\nDopo il diploma di maturit\u00e0 scientifica, riparte per l'Inghilterra con l'idea di frequentare Space Engineering ma ritorna dopo poco in Italia e prende tempo iscrivendosi alla facolt\u00e0 di Scienze Politiche presso l'universit\u00e0 di Roma la \"Sapienza\", da un solo esame in Sociologia. A settembre dell'anno successivo, ancora incerto su cosa fare nella vita, partecipa a due concorsi e vince rispettivamente la borsa di studio della SIAE per frequentare il corso per autori di testo al CET la scuola di Mogol, e quella universitaria per Frequentare il corso di laurea in Interpretazione di conferenza.\nSiamo a cavallo del 1998 e il 1999, durante il corso al CET, dove avr\u00e0 come docenti Mogol, Cheope, Giancarlo Bigazzi, conoscer\u00e0 uno dei suoi pi\u00f9 cari amici, Amedeo Pesce, con cui collaborer\u00e0 alla stesura di diverse canzoni e che diventer\u00e0 uno dei suoi futuri editori. Durante lo stesso anno inizier\u00e0 a lavorare assiduamente con il Maestro Concertatore Alberto Antinori.\nNel 2001 ritorna alla Scuola di Mogol come assistente ai corsi ed \u00e8 l\u00ec che conosce Domenico Cardella, uno dei futuri e fondamentali compagni di viaggio, con lui inizia una fruttuosa produzione che l'anno successivo coinvolger\u00e0 altri due eccezionali artisti ed amici, Alessandro di Lascia e Marco Bucci, quest'ultimo ha il merito insieme a Frank Head di aver tracciato l'idea madre del progetto, che aveva nome OGM.\nCarriera.\nFrank Head \u00e8 l'esatta traduzione in inglese del nome di Francesco Testa, leader del progetto, a cui hanno collaborato i musicisti e compositori Domenico Carducci, Alessandro Di Lascia e Geoff Westley.\nFrank Head, dopo aver inciso in Inghilterra il primo singolo \"Bella Venere\", nel 2007, divenuto poi sottofondo di uno spot TIM, conquista il Premio della Critica Mia Martini nella Categoria Giovani del Festival di Sanremo con la canzone \"Para par\u00e0 ra rara\".\nFrank Head, subito dopo il Festival, sceglie di essere un artista indipendente.\nNello stesso anno esce l'album \"Frank Head The Best Of\", che comprende 9 canzoni pensate e realizzate tra il 2002 ed il 2007.\nA maggio del 2013 ritorna sulle scene come autore di \"Radio Lady Gaga\", singolo che firma per la cantante Sofia Xefteris, proveniente da X Factor 2010, e l'omonimo EP contenente gli altri due brani \"Comunque\" e \"Le Brave Bimbe\"."}
{"id": "1628051", "revid": "287204", "url": "https://it.wikipedia.org/wiki?curid=1628051", "title": "Presidente Alves", "text": "Presidente Alves \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628053", "revid": "1699816", "url": "https://it.wikipedia.org/wiki?curid=1628053", "title": "Studentessa universitaria", "text": "Studentessa universitaria \u00e8 un singolo del cantautore italiano Simone Cristicchi, pubblicato il 26 agosto 2005 come secondo estratto dal primo album in studio \"Fabbricante di canzoni\".\nDescrizione.\nIl brano racconta la vita di una studentessa siciliana, trasferitasi a Roma per poter frequentare la facolt\u00e0 di filosofia, che ripensa con dolce nostalgia al calore del proprio paese, al mare, agli amici anch'essi studenti fuori sede in altre citt\u00e0. Solitudine e malinconia da un lato, dall'altro l'immensa felicit\u00e0 di una gravidanza inattesa che canceller\u00e0 l'una e l'altra.\nCon questo brano Cristicchi vince il festival Musicultura, aggiudicandosi anche la \"Targa della Critica\".\nLa storia della protagonista del brano prosegue poi nel brano \"Laureata precaria,\" inserita nell'album Dall'altra parte del cancello.\nVideo musicale.\nIl videoclip, diretto da Gaetano Morbioli e parzialmente girato all'Accademia di Belle Arti di Verona, segue in vari momenti la vita universitaria di una ragazza (interpretata da Valentina Correani). Nel corso del video Cristicchi interpreta diversi ruoli, che vanno da quello dell'uomo-sandwich (sul cui cartello \u00e8 scritto il testo del brano) all'inserviente in mensa e in biblioteca.\nIl video termina con la studentessa che, tornata nella propria stanza, \u00e8 accolta dagli amici che le hanno organizzato una festa a sorpresa a cui partecipa anche Cristicchi, che vedendola le restituisce la sua foto da bambina (che le era caduta da un libro mentre correva fuori dalla biblioteca) con una modifica: vi ha disegnato un bimbetto riccioluto (chiara caricatura di Cristicchi stesso) che le d\u00e0 la mano."}
{"id": "1628054", "revid": "287204", "url": "https://it.wikipedia.org/wiki?curid=1628054", "title": "Regin\u00f3polis", "text": "Regin\u00f3polis \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628057", "revid": "287204", "url": "https://it.wikipedia.org/wiki?curid=1628057", "title": "Ubirajara", "text": "Ubirajara \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628059", "revid": "767487", "url": "https://it.wikipedia.org/wiki?curid=1628059", "title": "Voitinel", "text": "Voitinel \u00e8 un comune della Romania di 3.968 abitanti, ubicato nel distretto di Suceava, nella regione storica della Bucovina. \nVoitinel \u00e8 divenuto comune autonomo nel 2004, staccandosi dal comune di G\u0103l\u0103ne\u0219ti."}
{"id": "1628060", "revid": "1494169", "url": "https://it.wikipedia.org/wiki?curid=1628060", "title": "2 Tone", "text": ""}
{"id": "1628061", "revid": "287204", "url": "https://it.wikipedia.org/wiki?curid=1628061", "title": "Uru (Brasile)", "text": "Uru \u00e8 un comune del Brasile nello Stato di San Paolo, parte della mesoregione di Bauru e della microregione omonima."}
{"id": "1628062", "revid": "767487", "url": "https://it.wikipedia.org/wiki?curid=1628062", "title": "Jacopo Troiani", "text": "Biografia.\nColtiva la passione per il canto dall'et\u00e0 di sei anni, quando si esercita a cantare in casa insieme al fratello maggiore. Inizia a studiare canto professionistico all'et\u00e0 di dieci anni. Dall'et\u00e0 di quattordici anni si cimenta con la chitarra e la scrittura di brani musicali.\nNel 2007 conosce l'agente Sergio Martinelli che lo stimola al punto da fargli frequentare un corso di recitazione a Roma ed ottiene il suo primo ruolo nel cortometraggio \"La partita\". \nA settembre viene scelto per interpretare il ruolo di Matteo nel film \"Quell'estate\" di G. Zampagni con Alessandro Haber, Pamela Villoresi e Diane Fleri. Oltre a recitare, Jacopo presta la voce ai racconti fuori campo ed interpreta tre brani, fra cui \"Anima Fragile\" di Vasco Rossi. \nNel 2006 \u00e8 entrato in contatto con il mondo della musica, vincendo il Festival di Castrocaro. Due anni dopo, nel 2008, ha partecipato al Festival di Sanremo classificandosi terzo nella categoria giovani con la canzone \"Ho bisogno di sentirmi dire ti voglio bene\", che ha accompagnato l'uscita del suo primo album omonimo, uscito per la Universal Music.\nNel 2009 ha condotto UP'N POP un programma di Rai Sat per Teenager in onda quotidianamente per circa 100 puntate da gennaio a maggio.\nNel frattempo inizia a lavorare ad un suo progetto discografico da cantautore e nell'estate 2009 pubblica il primo singolo dal titolo \"Voglio portarti al mare\".\nNel 2010 esce il secondo singolo di Jacopo cantautore \"La mia citt\u00e0\", brano inserito e pubblicato nella Compilation \"La nuova generazione sei tu\" edita da Curcio editore e Rai Trade. \nIn luglio ottiene un ruolo nella serie TV Sky \"Romanzo Criminale 2\" dove interpreta la parte de \"Er Pomata\".\nIl 16 gennaio 2011 su Rai Uno va in onda la prima puntata della serie tv \"Caccia al Re - La narcotici\" dove Jacopo interpreta il ruolo di uno spacciatore.\nDa marzo 2011 in \"Un medico in famiglia 7\" interpreta il ruolo di Ivan, un ragazzo introverso alle prese con diversi problemi familiari ed esistenziali che si risolveranno nel corso delle puntate con l'aiuto di Maria Martini, della musica e dell'amore.\nSempre nel 2011 inizia a frequentare l'Universit\u00e0 di cinema al Campus Cinecitt\u00e0 di Roma \"Eutheca\".\nVive a Roma con i suoi genitori e i suoi due fratelli.\nJacopo \u00e8 ora impegnato ad un suo nuovo progetto discografico.\nDiscografia.\nAlbum\nSingoli\nDuetti"}
{"id": "1628066", "revid": "123847785", "url": "https://it.wikipedia.org/wiki?curid=1628066", "title": "Associazione Sportiva Petrarca Calcio", "text": "L'Associazione Sportiva Petrarca Calcio, meglio conosciuta come Petrarca Padova o in precedenza Football Club Petrarca, \u00e8 stata una squadra di calcio della citt\u00e0 di Padova, fondata ufficialmente il 1\u00ba novembre 1910 e affiliatasi alla Federcalcio il 16 gennaio 1912.\nStoria.\nInizi e massima serie.\nFondata nel novembre 1910 dal padre gesuita Giulio Roi gi\u00e0 cofondatore del Collegio Universitario Antonianum e dallo studente veronese Alfonso Rigetti, assieme al Calcio Padova era la squadra principale della citt\u00e0 euganea. La prima partita disputata in assoluto fu contro il Mestre, gara vinta dai padovani per 6-1.\nNella sua prima stagione agonistica (1910-1911) condusse l'attivit\u00e0 calcistica solo in ambito locale. Il 16 gennaio 1912 il Petrarca F.C. si affili\u00f2 alla F.I.G.C. partecipando al campionato di 2\u00aa Categoria Veneta. Nella stagione 1912-1913, invece, si iscrisse alla Promozione Veneta e, dominando il girone a tre con Padova e Udinese vincendo tre delle quattro partite disputate, ottenne una storica promozione in 1\u00aa Categoria, la massima serie dell'epoca.\nAll'epoca il campionato di massima serie nell'Italia Settentrionale era suddiviso in tre gironi regionali: piemontese-ligure, lombardo e veneto-emiliano. Le prime due classificate di ogni girone si sarebbero qualificate al girone finale a sei squadre per l'assegnazione del titolo di Campione dell'Italia Settentrionale. Il Petrarca, inserito nel girone veneto-emiliano, non brill\u00f2 particolarmente, chiudendo al settimo posto. Nella stagione successiva il campionato and\u00f2 ancora peggio con il 6\u00ba e ultimo posto nel girone F della 1\u00aa Categoria Veneta, prima che la guerra sospendesse ogni campionato fino al 1919 e sanasse per ripescaggio l'avvenuta retrocessione.\nIl Petrarca, sul finire degli anni dieci, era la rivale numero uno del pi\u00f9 glorioso Padova. Nei primissimi anni venti addirittura rub\u00f2 ai biancoscudati lo scettro di regina cittadina, e per un breve periodo di tempo addirittura si permetteva di acquistarne anche alcuni tra i calciatori pi\u00f9 forti a livello cittadino. Regolarmente affiliato alla Federcalcio, giocava allo Stadio Tre Pini di Padova. I colori della squadra erano il bianco e il nero.\nAlla ripresa dei campionati, nel 1919-20, il Petrarca sfior\u00f2 l'accesso ai gironi di semifinale dell'Italia settentrionale, chiudendo al 3\u00ba posto nel girone unico della 1\u00aa Categoria Veneta. Nella stagione successiva vinse il girone A della 1\u00aa Categoria Veneta, ma nel girone finale veneto si classific\u00f2 solo al 4\u00ba posto, mancando cos\u00ec l'accesso alla fase nazionale.\nAll'assemblea federale del 24 luglio 1921 il Petrarca vot\u00f2 contro il Progetto Pozzo, rimanendo fedele alla F.I.G.C., mentre le 24 maggiori societ\u00e0 italiane, volendo una riduzione dei quadri del massimo campionato, decisero di staccarsi dalla FIGC e creare un proprio campionato privato, quello della CCI. Approfittando dell'assenza delle maggiori societ\u00e0, nel campionato del 1921-1922, il Petrarca arriv\u00f2 persino vicino a vincere lo scudetto. Dopo aver vinto il campionato veneto, fu infatti eliminato dalla Novese che aggiudicandosi il primato nel Girone A di semifinale disput\u00f2 la finale sconfiggendo la Sampierdarenese e laureandosi cos\u00ec Campione d'Italia. Il piazzamento del Petrarca nel campionato della stagione 1921-1922 fece s\u00ec che il Compromesso Colombo la inserisse nella Lega Nord nel gruppo delle societ\u00e0 partecipanti alla Prima Divisione, la massima serie, ora ridotta a sole 36 squadre.\nIl campionato 1922-23 era per\u00f2 solo transitoriamente a 36 squadre: ci sarebbero state quattro retrocessioni per girone, con simultaneo blocco di promozioni dalla cadetteria, in modo da ridurre il campionato da 36 a 24 squadre a partire dalla stagione 1923-24. Al Petrarca in quella stagione non riusc\u00ec la salvezza: chiudendo all'11\u00ba posto il girone A della Prima Divisione, retrocedette in Seconda Divisione.\nIl declino.\nNella stagione successiva si classific\u00f2 soltanto al 5\u00ba posto nel girone E della Seconda Divisione. Nella stagione 1924-1925, invece, si classific\u00f2 all'ultimo posto sul campo, retrocedendo in Terza Divisione Veneta: sennonch\u00e9, la squalifica del Vicenza per irregolarit\u00e0, con conseguente declassamento dei vicentini all'ultimo posto, diede al Petrarca un'insperata speranza di salvezza, permettendo ai patavini di accedere agli spareggi salvezza tra le penultime classificate: Il Petrarca, tuttavia, decise di non disputare gli spareggi-retrocessione con le altre penultime rinunciando volontariamente a tutte le gare. Sarebbe dovuta quindi retrocedere comunque ma venne in seguito riammessa per le conseguenze del caso Vicenza.\nNel frattempo il Petrarca fu inglobato nel Gruppo Sportivo Tita Fumei di Padova, societ\u00e0 che gi\u00e0 disponeva di una squadra di calcio che disputava i campionati veneti di Terza Divisione. Le due compagini non si fusero, rimasero distinte una dall'altra, e alla fine della stagione 1925-26, dopo le finali, il G.S. Tita Fumei fu promosso dalla Terza Divisione in Seconda Divisione Nord. Di fatto, i dirigenti fascisti abbinando il nome del proprio gruppo al Petrarca, vollero carpirne il passato e l'importanza portando in Seconda Divisione i migliori giocatori del Petrarca mentre nel \"vero\" Petrarca, retrocesso in Terza Divisione, andarono i giocatori in esubero del Tita Fumei. Dopo due stagioni troppo costose per le casse del gruppo rionale fascista il \"Tita Fumei\" cess\u00f2 ogni attivit\u00e0 calcistica mentre il Petrarca F.C. continu\u00f2 l'attivit\u00e0.\nIl Petrarca, nel frattempo precipitato in Terza Divisione Veneta, nella stagione 1929-1930, vinse il girone D della 3\u00aa Divisione Veneta, ma si classific\u00f2 soltanto al 3\u00ba posto nel girone D delle finali del Nord. A fine stagione, fu comunque ammesso d'ufficio in 2\u00aa Divisione Veneta. L'impatto con il nuovo campionato fu duro e nella stagione 1930-1931 il club si classific\u00f2 12\u00ba nel girone unico della 2\u00aa Divisione Veneta: retrocesso, decise di abbandonare la F.I.G.C., iscrivendosi al campionato U.L.I.C. Padovano. L'ULIC era una federazione che organizzava campionati provinciali a livello giovanile: milit\u00f2 nei campionati provinciali giovanili dell'ULIC prima e della Sezione Propaganda poi per alcune stagioni, prima di riaffiliarsi alla F.I.G.C. all'inizio della stagione 1940-1941 con la nuova denominazione G.A. Francesco Petrarca di Padova. Immediatamente dopo la riaffiliazione si iscrisse al campionato di Prima Divisione Veneta, dove disput\u00f2 solo il campionato 1940-1941, prima di essere costretta all'inattivit\u00e0 per motivi bellici. Dopo lo scioglimento temporaneo del 1941, il Petrarca non venne ricostituito fino alla fine della guerra, probabilmente per motivi finanziari.\nNel 1945, infine, il Petrarca venne ricostituito con la denominazione Unione Sportiva Petrarca e ammesso a tavolino alla Serie C dell'Alta Italia. I risultati non furono dei migliori e, dopo un mediocre 12\u00ba posto nel campionato 1945-46, al termine della stagione 1946-1947 arriv\u00f2 la retrocessione in Prima Divisione Veneta, a causa del disastroso 16\u00ba posto nel girone H della Lega Nord di Serie C.\nNegli anni successivi, il Petrarca milit\u00f2 nel massimo livello regionale: dapprima in Prima Divisione (dal 1947-1948 al 1951-1952), poi in Promozione (dal 1952-1953 al 1956-1957), poi nel Campionato Nazionale Dilettanti Veneto (dal 1957-1958 al 1958-1959), infine in Prima Categoria (dal 1959-1960 al 1960-1961). Al termine della stagione 1960-1961, tuttavia, a causa del 12\u00ba posto nel girone C della 1\u00aa Categoria Veneta, venne retrocesso in 2\u00aa Categoria Veneta. In seguito alla retrocessione, rinunci\u00f2 al campionato, rimanendo inattivo una stagione.\nRipart\u00ec nel 1962-63 dalla 3\u00aa Categoria Padovana, risalendo subito in 2\u00aa Categoria Veneta. Rimase nella Seconda Categoria dal 1968-69, venendo promosso in Prima Categoria Veneta al termine di quest'ultima stagione, grazie al 2\u00ba posto nel girone I della 2\u00aa Categoria Veneta. Nella stagione d'esordio in Prima Categoria retrocedette sul campo in Seconda Categoria, salvo poi essere ripescato. Retrocesso di nuovo in Seconda Categoria Veneta nel 1972-73, risal\u00ec in Prima Categoria gi\u00e0 nella stagione successiva, e, al termine della stagione 1975-76, riusc\u00ec a tornare in Promozione, all'epoca il massimo livello regionale.\nDopo quattro campionati consecutivi di Promozione, tuttavia, il Petrarca retrocedette in 1\u00aa Categoria Veneta al termine della stagione 1979-1980. Risal\u00ec in Promozione gi\u00e0 nella stagione successiva, ma, dopo altri due campionati di Promozione, al termine della stagione 1982-1983, ritorn\u00f2 di nuovo in Prima Categoria.\nDa allora non sarebbe pi\u00f9 tornato in Promozione, disputando il campionato di Prima Categoria dal 1983-1984 al 1987-1988. Retrocesso in Seconda Categoria al termine della stagione 1988-1989, ritorn\u00f2 in Prima Categoria due stagioni dopo, avendo battuto allo spareggio di Bovolenta 6-5 (d.c.r.) l'Aurora Granze, con cui era primo a pari punti. Rest\u00f2 in Prima Categoria dal 1989-1990 al 1993-1994, allorch\u00e9 precipit\u00f2 in Seconda Categoria a causa del 15\u00ba posto nel girone. Riconquist\u00f2 la promozione in Prima Categoria solo al termine della stagione 2000-2001, e non sul campo, ma per ripescaggio. Dopo altri quattro campionati di Prima Categoria disputati dal 2001-2002 al 2004-2005, al termine di quest'ultima stagione precipit\u00f2 di nuovo in Seconda Categoria dopo aver perso ai play-out (0-4 e 1-4) contro l'U.S. Torre.\nLa scomparsa.\nDopo dieci stagioni in Seconda Categoria, nella stagione 2015-2016 torna in Prima Categoria a completamento degli organici. Al termine della stagione la squadra retrocede in Seconda Categoria, dopo aver perso i play-out. Nel maggio del 2016 il presidente Alessandro Morando, annuncia l'intenzione di volere lasciare la guida della societ\u00e0, non escludendone una possibile chiusura per la stagione successiva. Durante l'estate, infine, il \"Petrarca\" rinuncia alla Seconda Categoria e non si iscrive a nessun campionato dilettantistico, sancendo cos\u00ec la fine della sezione calcistica della polisportiva dopo 106 anni di storia.\nColori e simboli.\nLa prima divisa indossata dal Petrarca Football Club era composta da una maglia ciclamino e da calzoni di color nero. Successivamente furono adottati i colori bianco e nero. Il simbolo della societ\u00e0 \u00e8 lo scudo crociato del Petrarca e i colori sociali sono il bianco e il nero.\nStrutture.\nOltre al club di calcio, la societ\u00e0 A.S. Petrarca possiede pure una squadra di rugby, che disput\u00f2 diversi campionati della massima serie.\nStadio.\nLo stadio storico del Petrarca era il Tre Pini. Dopo la chiusura la squadra fu spostata in zona Bassanello. Infine si giocava al Campo Vermigli."}
{"id": "1628067", "revid": "767487", "url": "https://it.wikipedia.org/wiki?curid=1628067", "title": "Vulture\u0219ti (Suceava)", "text": "Vulture\u015fti \u00e8 un comune della Romania di 3.745 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 8 villaggi: Giurge\u0219ti, Hrea\u021bca, Jacota, Mere\u0219ti, Osoi, Ple\u0219e\u0219ti, Valea Glodului, Vulture\u0219ti."}
{"id": "1628072", "revid": "767487", "url": "https://it.wikipedia.org/wiki?curid=1628072", "title": "Zamostea", "text": "Zamostea \u00e8 un comune della Romania di 3.156 abitanti, ubicato nel distretto di Suceava, nella regione storica della Moldavia.\nIl comune \u00e8 formato dall'unione di 9 villaggi: Badragi, Ciom\u00eertan, Cojoc\u0103reni, Corpaci, Lunca, Nicani, R\u0103u\u021beni, T\u0103ute\u0219ti, Zamostea."}
{"id": "1628075", "revid": "1909146", "url": "https://it.wikipedia.org/wiki?curid=1628075", "title": "Stato sardo", "text": "Lo Stato sardo nacque giuridicamente e territorialmente il 19 giugno del 1324 con l'invasione della Sardegna da parte dei Corona d'Aragona (della cui titolarit\u00e0 erano stati investiti dal Pontefice nel 1297), che sconfissero i pisani nella battaglia di Lucocisterna. Divenne unitario nel 1420, quando gli aragonesi, sconfitto definitivamente il trono giudicale di Arborea, ultimo a capitolare, ne incamerarono i territori. Secondo gli studiosi, in quell'epoca era uno Stato \"imperfetto\", cio\u00e8 non ancora dotato di \"somma potest\u00e0\", ossia della facolt\u00e0 di stipulare autonomamente trattati internazionali, ma comunque con un territorio ben definito, con un popolo ed un vincolo giuridico. Faceva inizialmente parte del variegato complesso di stati che formavano la Corona d'Aragona. Dal 1479 in poi, dopo il matrimonio di Isabella di Castiglia con Ferdinando II di Aragona, rimase aggregato formalmente alla Corona d'Aragona tramite il Sacro Supremo Consilio Aragoniae Coronae, ma gradualmente inserito in quella compagine statale che si andava formando intorno alla monarchia degli Asburgo di Spagna e che diventer\u00e0 nel XVIII secolo la Corona di Spagna.\nL'8 agosto 1720, dopo la guerra di Successione Spagnola, il trattato di Utrecht ed il trattato di Londra, pass\u00f2 ai Savoia che lo fecero diventare \"sovrano\" e \"perfetto\", attribuendogli la \"summa potestas\".\nConfini statuali.\nInizialmente il Regno fu diviso territorialmente in due parti distinte e non contigue: gli ex possedimenti pisani del cagliaritano e della Gallura, e il Comune di Sassari. Amministrativamente le due parti furono chiamate: \"Capo di Cagliari-Gallura\" e \"Capo di Logudoro\".\nSuccessivamente al 1353, quando le guerre con il Regno di Arborea divennero sempre pi\u00f9 aspre e frequenti, il territorio statuale si ridusse di fatto, ma non di diritto, a due sole citt\u00e0: Cagliari ed Alghero.\nCon la vittoria delle truppe del regno a Sanluri nel 1409, al territorio statuale furono aggiunte le Barbagie, la Planargia, il Mandrolisai, parte dell'Arborea storica e il 17 agosto 1420, tutta la Sardegna fu unificata.\nI confini statuali rimasero limitati all'isola anche quando, dopo l'8 agosto 1720, con Amedeo II di Savoia il regno si un\u00ec, solo nella persona del sovrano, con gli stati ereditari di Casa Savoia: il principato di Piemonte, il ducato di Savoia, di Aosta, di Monferrato, la signoria di Vercelli, la contea di Nizza e di Asti, il marchesato di Saluzzo e parte del ducato di Milano, da allora in poi chiamati \"Regi stati di terraferma\".\nL'8 dicembre 1798 i Regi stati di terraferma furono annessi da Napoleone Bonaparte alla Francia; i domini Sabaudi si limitarono alla sola Isola fino al 1814.\nLa Corona Sabauda si ingrand\u00ec ulteriormente dopo il Congresso di Vienna, il 6 giugno 1815, con l'annessione del ducato di Genova gi\u00e0 divenuto \"Repubblica ligure\".\nNel 1848 il Re Carlo Alberto concesse unilateralmente una legge costituzionale, lo Statuto Albertino, tramite la quale tutti gli stati sabaudi si fusero in un unico Stato unitario, formalmente con un'annessione al Regno di Sardegna, con un'unica amministrazione e unico parlamento (il parlamento subalpino) incentrati nella citt\u00e0 di Torino, antica sede dei sovrani e ora capitale anche formale del Regno. Tutte le antiche istituzioni del Regno di Sardegna, che i sovrani avevano, fin dalla fondazione, giurato di rispettare, vennero sciolte senza peraltro incontrare resistenze nella societ\u00e0 sarda n\u00e9 in quella degli altri ex-stati di terraferma. La trasformazione di quello che era uno Stato pattizio medioevale in una moderna monarchia costituzionale apparve alla pubblica opinione come una grande conquista civile e politica.\nAlleandosi con i francesi contro gli austriaci, dal marzo al novembre del 1860, i confini statuali si ingrandirono incorporando altri Stati peninsulari: il ducato di Parma, il granducato di Toscana, il ducato di Modena, il regno delle due Sicilie. Altri territori si unirono successivamente come le Marche, l'Umbria, la Romagna staccandosi dallo Stato della Chiesa, e la Lombardia staccandosi dal regno Lombardo-Veneto. Tutti questi territori furono incorporati sottostando alle condizioni imposte dalla Francia che pretese in cambio del suo assenso, il Ducato di Savoia e la contea di Nizza.\nI re di Sardegna.\nDalla sua fondazione nel 1324 alla sua scomparsa nel 1861, sul trono del Regno si sono succedute sette diverse dinastie:\nGovernatorato generale e governo viceregio.\nInizialmente fu posto a capo dell'amministrazione statale un Governatore generale rappresentante sull'Isola il potere regale. La sede del Governatorato fu posta dapprima a Bonaria, poi a Castel di Cagliari.\nNel 1418 al governo dello Stato fu nominato un vicer\u00e9. Rappresentava il re durante la sua assenza, esercitando la potest\u00e0 regia con facolt\u00e0 di convocare e presiedere gli Stamenti. La cancelleria affiancava il vicer\u00e9 nelle pratiche diplomatiche e di governo.\nLa carica viceregia ebbe termine nel 1847 quando con la \"Fusione\" con gli Stati di Terraferma, i Sardi rinunciarono al loro Parlamento ed al loro Governo nell'Isola per averne un altro a Torino.\nIl Parlamento.\nCome altri stati medioevali, anche il regno di Sardegna ebbe il proprio Parlamento chiamato le Corti (Corts in catalano, Cortes in spagnolo). Era composto dai tre ordini sociali e cio\u00e8 il clero, i feudatari ed i cittadini delle citt\u00e0 regie, che componevano i tre Stamenti rispettivamente ecclesiastico, militare e civile. Il Parlamento aveva il potere proponente, ma non quello deliberativo in quanto questo aspettava unicamente al Re. Cooperava comunque al governo dello Stato, dando consigli, assensi ed aiuti finanziari tramite un sussidio chiamato \"donativo\". In realt\u00e0 il \"donativo\" veniva contrattato tra Parlamento e Vicer\u00e9, che si impegnava, in nome del Sovrano, a \"concedere\" i privilegi richiesti dal Parlamento. Il governo non aveva diretto potere impositivo, che spettava ai feudatari, alla Chiesa e ai consigli cittadini. Per questo motivo il Regno di Sardegna e gli altri stati della Corona d'Aragona (e in genere tutti gli stati a base feudale) vengono definiti \"Stati pattizi\". La dinastia Sabauda, che govern\u00f2 il Regno nell'et\u00e0 dell'assolutismo e dell'illuminismo, non convoc\u00f2 mai le Cortes e non contratt\u00f2 mai un nuovo donativo.\nIl primo Parlamento fu istituito a Cagliari il 15 febbraio 1355 da Pietro il Cerimonioso. Gli storici sono concordi nell'affermare che a tutti gli effetti si tratt\u00f2 di una vera e propria concessione di autonomia al Regno.\nLa rappresentanza della popolazione fu affidata al parlamento delle Cortes, di matrice iberica. Era diviso in tre stamenti, uno per classe di rappresentanza: lo stamento militare era destinato ai rappresentanti dell'aristocrazia (); quello \"ecclesiastico\" a vescovi, abati ed esponenti dell'alto clero; quello \"reale\" ai rappresentanti delle citt\u00e0 regie.\nQuando le Cortes si riunivano in seduta plenaria, i tre stamenti si chiamavano \"bracci\". Solo nel corso del XVI secolo l'ordinamento istituzionale del regno fu completato dall'istituzione di una corte suprema, la Reale Udienza (\"Real Audiencia\"), che, dopo la \"perfetta fusione\", divent\u00f2 la Corte d'Appello, poi replicata e distribuita in tutto il territorio nazionale dopo l'unit\u00e0 d'Italia.\nSecondo la storiografia filo-sabauda il 29 novembre 1847, i Sardi chiesero spontaneamente al re Carlo Alberto di rinunciare alla loro autonomia. Ma questa richiesta \"spontanea\" dei capi degli Stamenti non fu mai votata dal parlamento n\u00e9 tantomeno sottoposta a referendum o, come si diceva allora, plebiscito. Fu in tutto e per tutto un atto unilaterale del sovrano che violava il giuramento dello stesso di rispettare i \"privilegi\" del Regno. Privilegi che, ormai a met\u00e0 ottocento, sembravano ed erano obsoleti in un mondo in rapida industrializzazione e trasformazione. Da quella necessaria \"rinuncia\" tuttavia nacque presto la \"questione sarda\", poich\u00e9 nella nuova organizzazione statuale l'isola sar\u00e0 solo una provincia marginale e ancor pi\u00f9 lo sar\u00e0 con l'unit\u00e0 d'Italia.\nCon la fusione con gli Stati di terraferma, il 4 marzo 1848 il Parlamento fu unico per tutto il regno. Era composto da un senato vitalizio e una camera elettiva. La sua sede era a Torino. Secondo lo storico F. C. Cas\u00f9la...\nLo Stato sardo nel periodo sabaudo.\nQuando i Savoia ricevettero il titolo di re di Sardegna, allo Stato sardo si aggiunsero gli altri stati dei possedimenti in terraferma (Principato di Piemonte, il ducato di Savoia, la contea di Nizza), trasformandolo in questo modo in uno Stato composto, e pi\u00f9 esattamente in uno \"Stato Federale collettivo\", facendolo diventare \"sovrano\" e \"perfetto\", e attribuendogli la \"summa potestas\", continuando a chiamarsi \"Stato sardo\". Riguardo alla legislazione all'interno di tale Stato federale, i singoli stati mantennero la propria qualit\u00e0 di stati, ma progressivamente i regnanti sabaudi attuarono una politica di armonizzazione delle diverse leggi esistenti. In Sardegna, la Carta de Logu rimase in vigore fino al 1827, quando fu poi sostituita dal Codice Feliciano (che raccoglieva le svariate leggi sparse nei vari Stati della federazione).\nTramite regi decreti, regi editti, carte regie e regie riforme, vennero progressivamente armonizzati i diversi sistemi di pesi e misure, fu data nuova forma all'amministrazione delle Poste, entrarono in vigore progressivamente il Codice Civile nel 1837, Il Codice Penale nel 1839, il Codice Penale Militare nel 1840, il Codice del Commercio nel 1842. Queste leggi entravano in vigore per tutti i sudditi del Re e dopo tale processo di armonizzazione, si arriv\u00f2 al 1847 quando gli Stati adottavano e rispettavano le stesse leggi.\nCon la \"Fusione del 1847\", lo Stato sardo \"annesse\" gli altri stati del Re di Sardegna, ma le sue istituzioni furono sovvertite in tal modo, il baricentro demografico ed economico trasferito ormai anche formalmente negli ex-stati di terraferma, in particolare in Piemonte, che da allora sar\u00e0 veramente difficile riconoscervi ancora un vero riferimento all'isola e al suo antico Regno. Con un solo popolo, un solo territorio, un solo ordinamento giuridico il Regno di Sardegna divenne uno Stato unitario di tipo francese, fortemente centralizzato. Gli altri tre stati della federazione si fusero in esso e si estinsero. Lo Stato sardo continu\u00f2 il suo cammino mantenendo sempre la stessa denominazione fino al 1861, quando il 17 marzo fu proclamato il Regno d'Italia.\nLo stendardo con i quattro mori.\nIl Regno ebbe come emblema lo scudo con quattro \"teste di moro\" inquartate in croce rossa in campo bianco. Nel regno di Sardegna e Corsica questo stemma apparve per la prima volta nel 1370, con le teste dei \"Mori\" sprovviste di bende.\nL'origine del simbolo non \u00e8 ben documentata ma si possono trovare tracce storiche gi\u00e0 dal 1281. L'avvenimento che sembra dare una valida spiegazione, risale al 1096, quando il re Pietro I d'Aragona, nella battaglia di Alcoraz, sconfisse una coalizione di quattro re arabi.\nIl Re attribu\u00ec quella vittoria all'intervento provvidenziale di san Giorgio. Sulla croce rossa in campo bianco - simbolo del santo - comparvero pi\u00f9 tardi negli stendardi del Regno d'Aragona quattro teste nere con le bende sulla fronte, a simboleggiare i quattro re sconfitti.\nLo stemma fu adottato anche durante l'amministrazione sabauda e comparve nelle bandiere e negli stendardi del Regno di Sardegna con l'aggiunta dell'\"aquila sabauda\" fino all'adozione del tricolore durante il Risorgimento.\nLa capitale del Regno.\nDal 19 giugno 1324 al 10 giugno 1326, la prima capitale del Regno fu la roccaforte aragonese di Bonaria (oggi completamente inglobata nella citt\u00e0 di Cagliari). Dal 10 giugno 1326 fino al 1720, la capitale fu la citt\u00e0 di Cagliari. I sovrani in realt\u00e0 non vi risiedettero stabilmente, preferendo Barcellona o Saragozza, ma nominarono al governo del regno un Vicer\u00e9 il quale governava in nome e per conto del sovrano, con pieni poteri tra cui la facolt\u00e0 di convocare e presiedere gli Stamenti.\nA proposito della capitale del Regno, lo storico F.C. Casula scrive:\nOrganizzazione amministrativa.\nI Feudi.\nPer premiare chi lo aveva aiutato a realizzare la conquista dell'Isola, lo Stato concesse in feudo tutti i territori dell'isola, tranne quelli appartenenti alla Chiesa e tranne le citt\u00e0 reali.\nPrima della guerra contro il regno di Arborea, i feudi erano 68.\nPerdendo ripetutamente contro gli arborensi, il Regno si ridusse alle sole citt\u00e0 di Cagliari ed Alghero, fino al 1409, anno della riconquista del territorio isolano che fu riorganizzato poi in 37 feudi.\nQuando nel 1838 i Savoia abolirono il feudalesimo in Sardegna, complessivamente i feudi erano 40. Emanata da Carlo Alberto l'11 dicembre 1838, una particolare legge stabiliva le modalit\u00e0 del riscatto da parte dei Comuni.\nLe Province.\nIn epoca sabauda il Regno era diviso in \"Province\". Esse subirono nel tempo diverse modifiche, e il sistema si estese ai territori via via annessi (parte del Milanese, Genovesato ecc.).\nCon la riorganizzazione amministrativa del 1818 le province furono riunite in \"Divisioni\" e divise in mandamenti.\nNel 1859, nel corso della seconda guerra di indipendenza, il Decreto Rattazzi ridusse le vecchie province a \"Circondari\" di nuove pi\u00f9 vaste province, generalmente corrispondenti alle \"Divisioni\".\nLe citt\u00e0 regie.\nLe citt\u00e0 di Cagliari, Iglesias, Oristano, Bosa, Alghero, Sassari, Castelaragonese, quale prima quale dopo, ottennero di veder rispettati i propri statuti e privilegi, divenendo \"citt\u00e0 regie\" ossia sottratte al regime feudale e sottoposte direttamente alla giurisdizione regia.\nL'ordinamento giuridico e le riforme di Carlo Alberto.\nNel regno, durante il suo periodo iniziale, fu introdotto il \"diritto degli Usatici\" e \"delle Costituzioni generali di Catalogna\". A queste si aggiunsero in seguito ordini regi ed editti suggeriti dal Parlamento.\nQueste leggi furono riunite da Francesco de Vico nel 1640 in due raccolte chiamate \"Leyes y pragmaticas del Reyno de Sardegna\". Successivamente anche Pietro Sanna Lecca, nel 1775, le riordin\u00f2 in due volumi chiamati \"Editti, pregoni e altri provvedimenti emanati pel Regno di Sardegna\". Nel 1421, dopo la rovinosa caduta del regno di Arborea, fu confermato dal Parlamento su tutto il territorio isolano la Carta de Logu che rimase in vigore fino al 16 aprile 1827 quando fu sostituita da Carlo Felice con il \"Codice Feliciano\".\nCarlo Alberto di Savoia leg\u00f2 il suo nome alla promulgazione dello Statuto fondamentale della Monarchia di Savoia 4 marzo 1848 noto come \"\" e che rese il Regno di Sardegna una Monarchia costituzionale. Lo Statuto fu, fino all'adozione della Costituzione, la legge fondamentale e fondativa dello Stato italiano. Nel 1837 riform\u00f2 l'organizzazione della giustizia e in Sardegna furono istituiti sette \"Tribunali di Prefettura\" (Sassari, Tempio, Nuoro, Lanusei, Oristano, Isili e Cagliari). Nel 1838, il 12 maggio, abol\u00ec il feudalesimo, introdotto in Sardegna dai catalano aragonesi nel 1323; fu imposto con il trattato di Londra del 1718 e i Savoia, con Vittorio Amedeo II, giurarono di non abrogare.\nIl 29 novembre 1847, con la rinuncia dei sardi alla loro autonomia statuale, il regno di Sardegna si fuse con gli Stati della terraferma, divenendo uno Stato unitario. In conseguenza di ci\u00f2, nel 1848 la struttura amministrativa dell'isola viene riorganizzata sul modello piemontese nelle tre Divisioni di Sassari (comprendente le Province di Sassari, Tempio, Alghero e Ozieri), Nuoro (con le Province di Nuoro, Cuglieri e Lanusei) e Cagliari (Province di Cagliari, Oristano, Iglesias e Isili)."}
{"id": "1628076", "revid": "1645873", "url": "https://it.wikipedia.org/wiki?curid=1628076", "title": "Provincia di Cercado (Oruro)", "text": "Cercado \u00e8 una provincia della Bolivia sita nella parte centrale del dipartimento di Oruro. Il capoluogo \u00e8 la citt\u00e0 di Oruro che \u00e8 anche capoluogo di dipartimento.\nConfina con la provincia di Tom\u00e1s Barr\u00f3n e il dipartimento di La Paz nel nord-ovest, con la provincia di Nor Carangas e la provincia di Saucar\u00ed a ovest, con la provincia di Poop\u00f3 e la provincia di Pantal\u00e9on Dalence a sud-est, con il dipartimento di Cochabamba a est e a nord.\nSuddivisione amministrativa.\nLa provincia \u00e8 suddivisa in 3 comuni:"}
{"id": "1628079", "revid": "767487", "url": "https://it.wikipedia.org/wiki?curid=1628079", "title": "Zvori\u0219tea", "text": "Zvori\u0219tea \u00e8 un comune della Romania di 6.164 abitanti, ubicato nel distretto di Suceava, nella regione storica della Moldavia. \nIl comune \u00e8 formato dall'unione di 8 villaggi: Buda, Dealu, Poiana, Slobozia, St\u00eenca, St\u00eencu\u021ba, \u0218erb\u0103ne\u0219ti, Zvori\u0219tea."}
{"id": "1628080", "revid": "287204", "url": "https://it.wikipedia.org/wiki?curid=1628080", "title": "Zvoristea", "text": ""}
{"id": "1628081", "revid": "767487", "url": "https://it.wikipedia.org/wiki?curid=1628081", "title": "Milagro (gruppo musicale)", "text": "Milagro \u00e8 un duo musicale italiano, pi\u00f9 precisamente emiliano, composto da Antonio Capolupo (Baden, Svizzera, 22 agosto 1974) chitarrista e produttore artistico dell'album e Francesco Cavazzuti (Carpi, 15 ottobre 1980), cantante e chitarrista.\nCarriera.\nNel 2007 pubblicano il loro primo album \"Dieci gocce di veleno\".\nNel 2008 si presentano al Festival di Sanremo nella categoria \"Giovani\" col brano \"Domani\", raggiungendo la finale.\nIl 29 febbraio 2008 viene ripubblicato l'album d'esordio in una nuova edizione, contenente anche il brano presentato a Sanremo."}
{"id": "1628083", "revid": "745179", "url": "https://it.wikipedia.org/wiki?curid=1628083", "title": "Hearst College", "text": ""}
{"id": "1628089", "revid": "116944", "url": "https://it.wikipedia.org/wiki?curid=1628089", "title": "Golfo di Terina", "text": ""}
{"id": "1628090", "revid": "124123", "url": "https://it.wikipedia.org/wiki?curid=1628090", "title": "Gioachino Testa", "text": "Biografia.\nConsegu\u00ec la licenza superiore il 16 giugno 1791 e si laure\u00f2 in Legge il 18 maggio 1792 presso l'Universit\u00e0 di Torino. Negli anni universitari visse presso il Collegio delle Provincie, che ospitava gli studenti meritevoli ma non benestanti.\nGi\u00e0 a 26 anni divenne membro del Consiglio Comunale di Asti.\nNel luglio del 1797, in seguito alla prima guerra d'Italia di Napoleone, dopo l'armistizio di Cherasco e la pace di Parigi, nel Piemonte meridionale, affiorarono malcontenti e proteste tra la popolazione per la carestia, lo sproporzionato aumento dei prezzi dei generi di prima necessit\u00e0 e la presenza di tasse e balzelli ancora di derivazione feudale.\nGioachino Testa, insieme ad altri astigiani fu il fautore della Rivoluzione astigiana che porto alla proclamazione della Repubblica Astese il 28 luglio 1797.\nDurante i pochi giorni della Repubblica, fece parte del \"Comitato per la forza armata\".Tra i capi della rivoluzione con Gioachino Testa vi furono Secondo Ar\u00f2 (avvocato e proclamato presidente della repubblica), Felice Berruti (avvocato), Michele Peracchio (avvocato), Giacinto Paglieri (causidico), Giuseppe Maria Poncini (causidico), Giacomo Gardini(causidico), Francesco Morando (causidico), Filippo Massa (causidico), Ludovico Riccardi (panettiere), Giovan Battista Testa (oste), Vincenzo Aimasso (macellaio).\nDopo appena tre giorni i controrivoluzionari, aiutati anche da molti contadini della provincia fedeli al re, fecero cadere la neonata repubblica.\nIl Testa venne catturato e fu fucilato insieme a Giovanni Secondo Berruti il 3 agosto 1797 da parte delle regie truppe presso i bastioni di piazza d'armi (l'odierna piazza Libert\u00e0)."}
{"id": "1628092", "revid": "119177498", "url": "https://it.wikipedia.org/wiki?curid=1628092", "title": "Hammudidi", "text": "Gli Hammudidi furono una dinastia di musulmani berberi di al-Andalus originaria dal Marocco. Essi presero il nome dal loro capostipite, \u1e24amm\u016bd, un discendente di Idris I. \nLa dinastia govern\u00f2 su diversi territori (\"taifa\") dopo il declino della dinastia degli Omayyadi Califfato di Cordova agli inizi dell'XI secolo. "}
{"id": "1628093", "revid": "14691", "url": "https://it.wikipedia.org/wiki?curid=1628093", "title": "Bibliografia sulla Cucina abruzzese", "text": ""}
{"id": "1628094", "revid": "1543377", "url": "https://it.wikipedia.org/wiki?curid=1628094", "title": "Merozoite", "text": "Il Merozoite \u00e8 un organismo che viene prodotto dal processo dello schizonte nella patologia parassitaria comunemente chiamata malaria.\nProcesso.\nDurante il processo di riproduzione asessuata del ciclo vitale del plasmodium, queste spore infettano i globuli rossi e possono accadere due cose:\nTrattamento.\nI farmaci antimalarici possono curare queste infezioni."}
{"id": "1628098", "revid": "15756", "url": "https://it.wikipedia.org/wiki?curid=1628098", "title": "Classe \u010capaev", "text": "Gli incrociatori della classe \u010capaev (progetto 68 secondo la classificazione russa) sono navi costruite in Unione Sovietica durante la seconda guerra mondiale. Nelle intenzioni dei pianificatori, doveva essere una classe numerosa, ma la costruzione venne gravemente ridimensionata (e ritardata) dall'invasione tedesca del 1941.\nSviluppo.\nIl piano originale prevedeva la costruzione di ben 17 unit\u00e0, ma solo sette navi vennero iniziate prima dell'invasione tedesca. Di queste, solo cinque entrarono in servizio nel 1950, e le restanti due vennero distrutte incomplete quando il cantiere di Mykola\u00efv venne occupato dai tedeschi.\nDal punto di vista progettuale, queste navi erano molto simili ai classe Kirov, anche se l'armamento principale era diverso. Infatti, le torri trinate da 180mm erano state sostituite con quattro trinate da 152.\nArmamento.\nL'armamento principale era composto da 12 cannoni da 152mm, posizionati in quattro torri trinate. Piuttosto pesante era l'armamento antiaereo, formato da 8 cannoni da 100mm e 28 da 37mm. I cannoni da 100mm, in particolare, erano posizionati in torri binate, ma il progetto inizialmente prevedeva la loro sistemazione in torri singole.\nFacevano parte dell'armamento anche sei tubi lanciasiluri da 533mm.\nInizialmente, era prevista anche una catapulta per il lancio di due aerei. Per\u00f2 questa venne in seguito rimossa.\nLe navi.\nAltre due unit\u00e0, \"Ordzhinikidze\" e \"Sverdlov\", erano in costruzione a Nikolayev al momento dell'invasione tedesca del 1941. Entrambe le unit\u00e0 vennero demolite sullo scalo per non farle cadere in mano nemica."}
{"id": "1628102", "revid": "88740", "url": "https://it.wikipedia.org/wiki?curid=1628102", "title": "Sara Bareilles", "text": "Nominata ai Tony Award e agli Emmy Award, \u00e8 vincitrice di un Grammy Awards e riconosciuta come compositrice con l\"ASCAP Vanguard Award\" e dalla Songwriters Hall of Fame, ha venduto nel corso della sua carriera pi\u00f9 di 10milioni di singoli e pi\u00f9 di 2milioni di album in tutto il mondo.\nRaggiunge la notoriet\u00e0 internazionale nel 2008 grazie al successo del brano \"Love Song\" e del disco dal quale \u00e8 stato tratto, \"Little Voice\". Il suo terzo album, \"Kaleidoscope Heart\", ha raggiunto la vetta della classifica statunitense. Il quarto album \"The Blessed Unrest\" riceve la nomination come \"Album of the Year\" ai Grammy Awards del 2014, grazie al successo del brano \"Brave\". L'album \"\" viene pubblicato nel 2015. Il sesto album nella carriera da solista, \"Amidst the Chaos\", \u00e8 pubblicato nell'aprile del 2019, raggiungendo anch'esso la Top10 statunitense e facendo ottenere alla cantante il Grammy Award come Best American Roots Performance.\nContemporaneamente lavora nel mondo del teatro e della televisione. Nel 2017 compone i brani del musical \"Waitress\" a Broadway e nel West End, grazie al quale guadagna una nomination ai Tony Awards come \"miglior partitura musicale\" e agli Emmy Award. Nel 2018 ha debuttato come attrice nel musical \"Jesus Christ Superstar Live in Concert\" ricevendo una nomination agli Emmy Awards.\nBiografia.\nEsordi.\nHa esordito come musicista suonando in locali e pub. Nel 2003 ha autoprodotto due demo: \"The First One\" ad aprile e \"The Summer Sessions\" a ottobre. Nel 2004 \u00e8 apparsa nel ruolo di una cantante di pianobar nel film indipendente \"Girl Play\".\nNel gennaio 2004 ha realizzato il suo primo album \"Careful Confessions\", pubblicato per l'etichetta discografica minore Tiny Bear Records. Grazie a questo, ha avuto l'opportunit\u00e0 di firmare un contratto con la Epic Records nell'aprile 2005. Nel 2006 la cantante ha eseguito un tour e si \u00e8 impegnata nella scrittura dell'album successivo.\n2007-2009: Il successo con \"Love Song\" e \"Little Voice\".\nNel 2007, dopo aver aperto i concerti di Aqualung, di Mika, dei Maroon 5 e di Paolo Nutini, \u00e8 stato pubblicato il suo primo singolo, \"Love Song\", che ha preceduto di un mese il suo primo album intitolato \"Little Voice\". Quest'ultimo ha raggiunto la settima posizione della classifica degli Stati Uniti, dove viene certificato disco di platino con pi\u00f9 di un milione di copie vendute, la nona posizione nel Regno Unito ed entra nelle Top50 di Australia, Irlanda, Nuova Zelanda e Italia.\nIl singolo ha raggiunto il quarto posto della classifica dei singoli statunitense e la prima in Canada. Ha riscosso un grande successo anche nel vecchio continente, in particolare in Italia, Danimarca, Regno Unito, Australia e Nuova Zelanda, entrando nelle rispettive Top10 dei singoli. In tutto il mondo ha venduto oltre quattro milioni di copie ed \u00e8 stato nominato ai Grammy Awards del 2009 nelle categorie \"Song of the Year\" e \"Best Female Pop Vocal Performance\".\nDall'album \u00e8 stato estratto un altro singolo, \"Bottle It Up\", che tuttavia non ha raggiunto il successo del precedente, ricevendo la certificazione oro negli Stati Uniti. Il 28 ottobre 2008, Bareilles ha pubblicato \"Between the Lines: Sara Bareilles Live at the Fillmore\" su DVD e CD. Il pacchetto \u00e8 una registrazione del suo primo tour da solista al The Fillmore di San Francisco. Nel dicembre del 2008 \u00e8 stato inoltre pubblicato un singolo in collaborazione con Ingrid Michaelson dal titolo \"Winter Song\", traccia contenuta anche nella compilation \"The Hotel Cafe Presents Winter Songs.\"\nDurante la primavera del 2009, Bareilles era al suo secondo tour da headliner, il Gravity Tour, per promuovere \"Gravity\", il terzo e ultimo singolo del suo album. Sempre nel 2009 ha registrato assieme ai Weezer una versione acustica del primo singolo del loro album dal titolo \"Ratitude\". Sempre nel 2009 ha collaborato con gli OneRepublic per l'incisione del brano \"Come Home\", pubblicato come singolo negli Stati Uniti, e ha inciso insieme a Marc Broussard il brano \"Why Should She Wait\", inserito nell'album \"Keep Coming Back\" del cantante.\n2010\u20132012: \"Kaleidoscope Heart\".\nNello stesso anno, e per parte del 2010, \u00e8 entrata in studio di registrazione per la realizzazione del suo terzo album, il secondo per la Epic. L'album dal titolo \"Kaleidoscope Heart\" viene reso disponibile dal 7 settembre 2010 e vede la partecipazione dei Weezer, Pharrell Williams e Neal Avron. Inizialmente \u00e8 stato pubblicato esclusivamente in Nord America e ha bissato il successo commerciale del precedente disco, raggiungendo la vetta della classifica statunitense degli album.\nIl primo estratto \"King of Anything\" ha raggiunto la 32\u00aa posizione della classifica statunitense, comparendo anche in quelle della Nuova Zelanda e del Canada. Il singolo ha venduto pi\u00f9 di un milione di copie negli stati uniti e ricevuto una nomination ai Grammy Awards come \"Best Female Pop Vocal Performance\". Successivamente sono stati pubblicati come singoli \"Uncharted\" e \"Gonna Get Over You\".\nDa settembre a dicembre 2010 ha fatto un tour a sostegno dell'album , con il tutto esaurito in Nord America. Ha girato inoltre l'Europa e parte dell'Asia e dell'Australia con il tour dei Maroon 5 per tutta la primavera 2011.\nLa Bareilles \u00e8 stata aggiunta nella terza stagione della serie televisiva della NBC \"The Sing-Off\" come giudice di celebrit\u00e0 insieme a Ben Folds e Shawn Stockman.\n2012-2013: \"Once Upon Another Time \"e il nuovo album\" The Blessed Unrest\".\nDopo aver partecipato al talent show americano\"The Sing-Off\" in veste di giudice e collaborato con Greg Laswell e Jon McLaughlin, il 21 aprile 2012 pubblica \"Stay\" primo singolo estratto dall'EP \"Once Upon Another Time\" distribuito il 22 maggio successivo. Il 10 settembre 2012 si esibisce in streaming su Stageit con l'intento di raccogliere fondi per l'organizzazione Playingforchange.org. Durante lo showcase, Sara esegue alcuni dei suoi pezzi pi\u00f9 famosi fra cui \"Love Song\", \"Gravity\" e un nuovo pezzo \"Only Shadows\" che annuncia sar\u00e0 incluso nel nuovo album. Dopo essersi trasferita a New York citt\u00e0 che considera fonte d'ispirazione per la sua creativit\u00e0, a Gennaio 2013 collabora con il gruppo Straight No Chaser nella cover del celebre brano dei Jackson Five \"I Want you Back\".\nIn aprile 2013 annuncia che \"Brave\" sar\u00e0 il primo singolo estratto dal nuovo album. La canzone debutta alla posizione 23 della \"Billboard Hot 100\" mentre raggiunge la seconda posizione della \"US Adult Contemporary\", venendo certificata con tre dischi di platino negli Stati Uniti con pi\u00f9 di 3.000 copie vendute. La canzone raggiunge un ampio successo in Australia e Nuova Zelanda, raggiungendo la Top5 in entrambi i paesi e venendo certificata disco di platino. L'album \"The Blessed Unrest\", uscito a luglio 2013, debutta alla seconda posizione della \"Billboard 200\" con 68,000 copie vendute la prima settimana, ricevendo successivamente la certificazione d'oro. Ai Grammy Awards del 2014 l'album riceve la nomination come \"Album of the Year\", mentre Brave viene nominata nella categoria \"Best Pop Solo Performance.\"\nQuesto nuovo progetto verr\u00e0 affiancato dal \"The Brave Enough Tour\" che tocca inizialmente 18 importanti citt\u00e0 degli Stati uniti e che vede per la prima volta Sara come performance solista senza la sua storica band di supporto. Il concerto registrato al Variety Playhouse diventa un live-album intitolato \"Brave Enough: Live at the Variety Playhouse\"\nBareilles ha eseguito due canzoni per il lungometraggio \"Bounty Killer\", uscito a settembre 2013. La prima, intitolata \"The Kill\", \u00e8 stata scritta e composta da Will Collyer e Sujata Day mentre il secondo, intitolato \"Gonna Getcha\", \u00e8 stato scritto e composto da Will Collyer e dal regista del film, Henry Saine.\nIl 28 aprile 2014, Bareilles si \u00e8 esibita con Elton John alla raccolta fondi annuale del Breast Cancer Research Foundation Hot Pink Party. A maggio la cantante ha registrato una cover della canzone di Jackie Wilson \"(Your Love Keeps Lifting Me) Higher and Higher\" per l'Oprah Winfrey Network. Successivamente ha cantato \"Smile\" durante l'estratto \"In Memoriam\" del 66\u00ba Primetime Emmy Awards del 25 agosto 2014.\n2014-2017: \"What's Inside: Songs from Waitress\" e avvento a Broadway.\nDopo l'annuncio avvenuto nel 2013, la cantante si concesse una pausa di due anni per tornare nel 2015 con un nuovo album, \"\", le cui tracce sono state scritte per il musical di Broadway \"Waitress\", basato sul film di 2007 di Adrienne Shelly \"Waitress - Ricette d'amore\". L'album fa ottenere alla Bareilles il quinto Top10 nella classifica statunitense ed entra nelle classifiche di Canada e Australia. Il brano \"She Used to Be Mine\" viene pubblicato come singolo nel settembre del 2015.\nNel 2016 l'artista riceve la candidatura al Tony Award alla migliore colonna sonora originale mentre l'anno successivo l'album riceve una nomination ai Grammy Awards come \"Best Musical Theater Album.\"\nNel giugno 2016, Bareilles ha eseguito la parte di Ariel in una presentazione dal vivo di due notti di \"Disney The Little Mermaid\" alla Hollywood Bowl. Ha eseguito la canzone di Joni Mitchell \"Both Sides Now\" durante l'omaggio \"In Memoriam\" all'89\u00ba Premio Oscar nel febbraio 2017.\nIl 31 marzo 2017, ha iniziato a recitare a Broadway nel ruolo di Jenna Hunterson nello spettacolo a cui aveva lavorato precedentemente, Waitress, per un impegno di 10 settimane, per essere poi rinnovato per altre sei settimane a gennaio del 2018.\n2018-2019: J\"esus Christ Superstar\" and \"Amidst the Chaos\".\nLa domenica di Pasqua, 1\u00ba aprile 2018, Bareilles ha rappresentato \"Maria Maddalena\" in \"Jesus Christ Superstar Live in Concert\", adattamento televisivo della NBC di Andrew Lloyd Webber e di Tim Rice. Bareilles \u00e8 stata ben accolta nel ruolo da fan e critici ed ricevendo una nomination agli Emmy Awards del 2018 per \"Outstanding Supporting Actress in a Limited Series or Movie\". Il 10 giugno 2018, Bareilles ha ospitato il 72\u00ba Tony Award con Josh Groban eseguendo il numero di apertura dello spettacolo, \"This One's For You\", che era un'ode a coloro che non avrebbe vinto un premio quella notte e facendo riferimento che nessuno dei due aveva vinto un premio importante prima, in particolare notando i Grammy Awards. Durante la premiazione la cantante era stata inoltre nominata per la \"Migliore Colonna Sonora Originale\" per \"SpongeBob SquarePants\". Nell'agosto 2019 \u00e8 stato annunciato che avrebbe debuttato come attrice al Teatro Adelphi a Londra dal febbraio 2020.\nNel gennaio 2018 mentre ha collaborato nuovamente con Ben Folds al Kennedy Center per il \"DECLASSIFIED: Ben Folds Presenta la serie di concerti con la National Symphony Orchestra\". Insieme a Caroline Shaw, violinista, cantante e compositrice vincitrice del Premio Pulitzer, l'orchestra ha eseguito musica classica, composizioni moderne della Shaw e cinque canzoni della Bareilles, tra cui \"She Used to Be Mine\" e arrangiato le parti orchestrali per una performance di \"Love Song\". Bareilles ha inoltre annunciato che stava lavorando ad un nuovo album che uscir\u00e0 entro la fine del 2018. Il primo singolo del nuovo album \u00e8 stato pubblicato il 26 ottobre 2018 dal titolo \"Armor\", scritto ispirandosi al Movimento #MeToo che si batte contro le molestie sessuali e le aggressioni sessuali. A Novembre dello stesso anno partecipa con altri artisti, tra cui Pink, Kelly Clarkson, Jess Glynne, Missy Elliott e Panic! at the Disco, alla nuova versione dell'album The Greatest Showman: \"Reimagined\" nel brano \"Tightrope\" sia come parte vocale che strumentale. L'album debutta nelle Top5 di Stati Uniti, Regno Unito ed Australia. Nel corso dell'anno le \u00e8 stata conferita l'onorificenza per i giovani compositori, il \"Hal David Starlight Award\" dalla Songwriters Hall of Fame.\nIl 13 febbraio 2019, Bareilles ha annunciato il titolo del suo sesto album sar\u00e0 \"Amidst the Chaos\" e vede la partecipazione nella stesura dei testi di Justin Tranter, Emily King, del batterista Aaron Sterling e Lori McKenna. Il 6 aprile 2019, l'album ha debuttato al numero sei della Billboard 200 con 35.000 vendite equivalenti, di cui 29.000 erano pure vendite. Raggiunge la Top30 in Australia e Scozia e la posizione 35 in Canada. L'album contiene inoltre un duetto con John Legend, \"A Safe Place to Land\", scritto sulla crisi della separazione familiare degli immigrati lungo il confine USA-Messico nel 2018. La traccia \"Saint Honesty\" ha fatto ottenere alla cantante il primo Grammy Awards nella categoria Best American Roots Performance.\n2019-presente: Little Voice e Songs From Little Voice Season 1.\nNel marzo 2019, durante un evento organizzato dalla Apple, Barreilles annuncia di essere fra le produttrici di una serie TV intitolata \"Little Voice\", prodotta insieme a J. J. Abrams e Jessie Nelson e destinata esclusivamente alla piattaforma Apple TV+. La serie fa il suo debutto il 10 luglio 2020 mentre un album che raccoglie tutte le canzoni che Barreilles ha interpretato all'interno della prima stagione, intitolato \"More Love: Songs from Little Voice Season One,\" viene pubblicato il 4 settembre 2020.\nVita privata.\nBareilles \u00e8 stata fidanzata col suo chitarrista Javier Dunn fino al 2013.\nNell'agosto 2015, la Bareilles ha incontrato l'attore Joe Tippett durante la prova fuori citt\u00e0 per Waitress. La coppia ha fatto la loro prima apparizione pubblica ai Tony Awards del 2017.\nFilantropia.\nLa Bareilles si considera \"decisamente una sorta di femminista\", dicendo: \"Non credo che essere femminista abbia nulla a che fare con l'odio. Si tratta di celebrare le donne ed essere produttive per le donne. Non sono una di quelle che vedono donne intelligenti e sorprendenti ridotte a simboli sessuali\".\nL'artista \u00e8 stata a lungo alleata della comunit\u00e0 LGBT, e cita la sua canzone \"Brave\" come ispirata dalla lotta della sua amica per il coming out.\n\u00c8 schierata contro le politiche dell'ex presidente statunitense Donald Trump, da lei additato tra le cause che hanno mosso la stesura di alcuni brani dell'album \"Amidst the Chaos\" sottolineando le questioni legate all'immigrazione, alla famiglia e al femminismo."}
{"id": "1628105", "revid": "1941276", "url": "https://it.wikipedia.org/wiki?curid=1628105", "title": "Careful Confessions", "text": "Careful Confessions \u00e8 l'album di debutto di Sara Bareilles, pubblicato nel 2004."}
{"id": "1628106", "revid": "125842815", "url": "https://it.wikipedia.org/wiki?curid=1628106", "title": "Regno di Gran Bretagna", "text": "Il Regno Unito di Gran Bretagna (\"\") fu uno Stato dell'Europa occidentale, che esistette dal 1707 al 1800. Nacque dalla fusione del Regno d'Inghilterra e del Regno di Scozia, in seguito all'Atto di Unione del 1707, con lo scopo di creare un singolo regno che governasse tutta l'isola britannica.\nVennero creati un nuovo parlamento e un nuovo governo unificati, con sede a Londra. I due regni separati di Scozia e d'Inghilterra avevano gi\u00e0 lo stesso monarca, in seguito all'Unione delle corone, in forza della quale Giacomo VI di Scozia divenne anche re d'Inghilterra nel 1603, alla morte di Elisabetta I d'Inghilterra.\nIl Regno di Gran Bretagna incorpor\u00f2 il Regno d'Irlanda nel 1801 assumendo il nome di Regno Unito di Gran Bretagna e Irlanda a seguito di una legge d'unione del 1800.\nEtimologia.\nIl nome \"Britannia\" deriva dal latino (da cui anche il francese moderno \"Bretagne\" e il medio inglese \"Bretayne\" o \"Breteyne\"). Anche il nome \"Gran Bretagna\" ha origine nell'antichit\u00e0 classica. I Romani, ad esempio Claudio Tolomeo, lo usavano per distinguere la \"Gran Bretagna\" () dall'Irlanda ().\n\"Gran Bretagna\" venne utilizzato per la prima volta in maniera ufficiale nel 1474 nell'istrumento di proposta di matrimonio tra Cecilia di York, figlia di Edoardo IV d'Inghilterra, e Giacomo, figlio di re Giacomo III di Scozia.\nIl Treaty of Union e i successivi Atto di Unione stabilirono che Inghilterra e Scozia sarebbero state \u00abunite in un unico regno col nome di Gran Bretagna\u00bb. Il sito del parlamento del Regno Unito, del parlamento scozzese e della BBC oltre ad altri, tra cui quello di diverse associazioni storiche, certificano la creazione del Regno Unito di Gran Bretagna al 1\u00ba maggio 1707. Il termine \"Regno Unito\" a ogni modo \u00e8 utilizzato in maniera formale durante il XVIII secolo per descrivere lo Stato.\nConsistenza.\nIl nuovo Stato creato nel 1707 includeva l'Isola di Gran Bretagna assieme ad altre isole minori che erano parti dei regni di Inghilterra e Scozia. Le Isole del Canale e l'Isola di Man non furono mai parte del Regno di Gran Bretagna, sebbene l'Atto di acquisizione dell'Isola di Man nel 1765 sanc\u00ec il passaggio formale della sovranit\u00e0 dell'isola allo Stato che la acquist\u00f2 da Charlotte Murray, duchessa di Atholl.\nStruttura politica.\nLa successione al trono fu stabilita dall\"Act of Settlement\" (Atto di disposizione) del 1701, sostituendo l\"Act of Security\" (Atto di sicurezza) che era l'equivalente scozzese: l\"Act of Settlement\" prevedeva che l'erede al trono inglese dovesse essere un protestante discendente da Sophia di Hannover, mentre l\"Act of Security\" imponeva che l'erede al trono discendesse da monarchi scozzesi.\nIl potere legislativo fu conferito al Parlamento della Gran Bretagna, che sostitu\u00ec i parlamenti di Inghilterra e Scozia. Come l'odierno Parlamento del Regno Unito, il Parlamento della Gran Bretagna era composto da tre elementi: la Camera dei Comuni, la Camera dei Lord e la Corona. Sia l'Inghilterra sia la Scozia avevano un posto nella Camera dei Lord e nella Camera dei Comuni del nuovo Parlamento, anche se i rappresentanti scozzesi in entrambe le camere erano in numero inferiore; infatti, all'atto della fusione il numero di rappresentanti non dipendeva dalla numerosit\u00e0 della popolazione, ma dall'ammontare delle tasse riscosse. In s\u00e9guito, assicurando maggiori introiti fiscali, la Scozia ebbe diritto a un numero maggiore di seggi.\nSecondo le norme di una coalizione politica, la Scozia aveva 16 rappresentanti alla Camera dei Lord e potevano essere eletti massimo 45 rappresentanti alla Camera dei Comuni, su un totale di 558 divisi tra l'Inghilterra e Galles.\nRelazioni con l'Irlanda.\nCome risultato della Poynings' Law del 1495, il Parlamento d'Irlanda veniva subordinato al Parlamento d'Inghilterra e dopo il 1707 esso rimase subordinato a quello di Gran Bretagna. Il parlamento britannico con il Dependency of Ireland on Great Britain Act, del 1719 not\u00f2 che la Camera dei Lords irlandese aveva recentemente \"assunto un potere e una giurisdizione da esaminare, correggere ed emendare\" nel rispetto del fatto che il Regno d'Irlanda si trovava sottoposto alla corona britannica, al re e al parlamento di Gran Bretagna, il quale aveva \"pieno potere e autorit\u00e0 di legiferare e creare statuti sufficientemente validi anche per il regno e la popolazione dell'Irlanda\". L'atto venne ripreso nel Repeal of Act for Securing Dependence of Ireland Act 1782. In quello stesso anno la costituzione irlandese introdusse un periodo di libera legislazione. A ogni modo, la Ribellione irlandese del 1798 pose fine a questo periodo di semi-indipendenza e anzi port\u00f2 alla creazione del Regno Unito di Gran Bretagna e Irlanda, il moderno Regno Unito, nel 1801.\nLa Gran Bretagna nel XVIII secolo.\nIl XVIII secolo vide l'Inghilterra, e dopo il 1707 la Gran Bretagna, ascendere al ruolo di potenza coloniale dominante al mondo, con la Francia come sua principale rivale. I possedimenti inglesi d'oltremare precedenti al 1707 divennero il nucleo principale dell'Impero britannico.\nIntegrazione.\nLa profonda integrazione politica tra i due regni fu una politica chiave del regno della regina Anna, l'ultima monarca della dinastia degli Stuart a regnare separatamente su Inghilterra e Scozia e la prima a regnare unitamente sulla Gran Bretagna. Nel 1706 venne siglato un Treaty of Union dopo negoziati tra i rappresentanti dei parlamenti d'Inghilterra e Scozia secondo i quali ciascun parlamento avrebbe approvato un proprio atto al riguardo. Gli atti divennero effettivi dal 1\u00ba maggio 1707, unendo i parlamenti e le corone separate d'Inghilterra e Scozia a formare il Regno di Gran Bretagna. Anna fu la prima a occupare il nuovo trono e, sulla base dell'articolo 22 del Treaty of Union, la Scozia avrebbe inviato 45 membri ad assommarsi a quelli gi\u00e0 componenti il regno d'Inghilterra per formare la nuova Camera dei Comuni di Gran Bretagna.\nGuerra contro Francia e Spagna.\nLa morte di Carlo II di Spagna nel 1700 e la sua cessione della Spagna e del suo impero coloniale a Filippo, duca di Angi\u00f2, nipote del re di Francia, portarono gli inglesi a temere fortemente per una possibile unificazione tra Francia e Spagna e le loro colonie. Nel 1701, Inghilterra, Portogallo e Repubblica delle Sette Province si erano schierati con il Sacro Romano Impero contro Spagna e Francia nella guerra di successione spagnola. Il conflitto perdur\u00f2 sino al 1714, con la sconfitta finale di Francia e Spagna. A conclusione venne siglato il trattato di Utrecht col quale Filippo rinunci\u00f2 per s\u00e9 e per i suoi discendenti alla successione al trono francese pur di conservare quello spagnolo. La Spagna perse il suo impero in Europa ma gli venne concesso di mantenere quello nelle Americhe e le Filippine, che per\u00f2 risult\u00f2 fortemente indebolito dalle altre potenze coloniali. Il nuovo Impero britannico, basato nel 1707 sui possedimenti inglesi oltremare, venne espanso: dalla Francia, la Gran Bretagna ottenne le isole Terranova e l'Acadia, dalla Spagna Gibilterra e Minorca. Gibilterra, che ancora oggi \u00e8 un territorio britannico, divenne una delle principali basi navali che permisero alla Gran Bretagna di controllare lo stretto che metteva in comunicazione l'Atlantico col Mediterraneo.\nLa guerra dei sette anni che inizi\u00f2 nel 1756, fu la prima guerra su scala globale e vide il coinvolgimento diretto della Gran Bretagna in Europa, India, Nord America, Caraibi, Filippine e Africa costiera. La sigla del trattato di Parigi del 1763 ebbe importanti conseguenze per la Gran Bretagna e il suo impero. In Nord America, vennero poste le basi per il declino della Francia come potenza coloniale con l'ulteriore cessione della Nuova Francia all'Inghilterra e la Louisiana alla Spagna. La Spagna dal canto suo cedette la Florida alla Gran Bretagna. In India la terza guerra carnatica aveva lasciato alla Francia il controllo delle sue colonie, ma le restrizioni militari e le obbligazioni che l'Inghilterra seppe creare con gli Stati clienti, effettivamente gettarono le basi per il futuro dell'intera India nelle mani degli inglesi. La vittoria britannica sulla Francia nella guerra dei sette anni fece della Gran Bretagna la principale potenza coloniale del mondo.\nMercantilismo.\nIl mercantilismo fu una delle politiche basilari imposte dalla Gran Bretagna nei suoi domini d'oltremare. Mercantilismo sta a significare che il governo e i vari mercanti divengono soci in affari per incrementare la politica dello Stato e l'esclusione di altri imperi coloniali. Il governo protegge i propri mercanti, tutela i loro commerci e predispone le industrie interne per massimizzare le esportazioni minimizzando le importazioni. Il governo inglese dal canto suo dovette combattere le restrizioni commerciali di Francia, Spagna e Paesi Bassi. L'obbiettivo del mercantilismo era di quello di creare il surplus commerciale, cos\u00ec che l'oro e l'argento venissero convogliati verso Londra. Il governo inizi\u00f2 a imporre dazi e tasse con l'intento di concentrare i mercanti a Londra e negli altri porti britannici, spendendo gran parte di questi ricavati per implementare la Royal Navy che non solo ebbe il compito di proteggere le colonie britanniche ma talvolta riusc\u00ec a mettere in crisi quelle nemiche. La Royal Navy ad esempio cattur\u00f2 Nuova Amsterdam (poi New York) nel 1664. Le colonie avevano il compito di produrre beni per arricchire la madrepatria.\nLa Rivoluzione americana.\nDurante gli anni sessanta e settanta del Settecento, le relazioni tra le Tredici Colonie e la Gran Bretagna iniziarono progressivamente a diradarsi, innanzitutto per il risentimento del parlamento inglese nell'abilit\u00e0 dei coloni americani nel tassare senza il consenso della madrepatria. I disaccordi divennero una violenta insurrezione. nel 1775 scoppi\u00f2 la Rivoluzione americana quando gli americani soppressero i realisti a Boston. Nel 1776 gli americani dichiararono la loro indipendenza dalla Gran Bretagna sotto il nome di Stati Uniti. Alla guida del generale George Washington, e, con l'assistenza economica e militare della Francia, della Repubblica olandese e della Spagna, gli Stati Uniti riuscirono a respingere l'invasione britannica. Gli americani riuscirono ad avere la meglio contro le armate inglesi nel 1777 e nel 1781. Dopo che Giorgio III perse il controllo del parlamento non fu in grado di continuare la guerra. Lo scontro termin\u00f2 col trattato di Parigi del 1783 e col riconoscimento dell'indipendenza degli Stati Uniti. La guerra fu costosa ma gli inglesi riuscirono a finanziarla completamente senza problemi.\nCanada.\nDopo una serie di guerre con la Francia in India, gli inglesi si dedicarono definitivamente al Nord America dove sbaragliarono l'avversario acquisendo tutte le colonie francesi (con l'eccezione di due piccole isole) nel 1763. La colonia francese del Canada venne rinominata Quebec. La politica di Londra fu quella di rispettare l'eredit\u00e0 religiosa del Quebec (anche se cattolica) cos\u00ec come il suo sistema legale, economico e sociale. Col Quebec Act del 1774, il Quebec venne espanso a includere le colonie occidentali americane. Durante le guerre rivoluzionarie americane iniziate nel 1775, gli inglesi fecero della Nuova Scozia la loro principale base navale. A ogni modo gli sforzi degli americani per invadere le colonie britanniche canadesi fallirono sempre.\nCon la vittoria degli americani, tra 40\u00a0000 e 60\u00a0000 lealisti migrarono portandosi con s\u00e9 i loro schiavi. Alcuni ottennero delle terre per compensare le loro perdite. I 14\u00a0000 realisti che si portarono nelle valli dei fiumi Saint John e Saint Croix, allora parte della Nuova Scozia, non vennero bene accolti dai locali. A questo punto, il governo di Londra decise di creare il Nuovo Brunswick come colonia separata nel 1784. Il Constitutional Act del 1791 cre\u00f2 le province dell'Alto Canada (popolato in prevalenza da anglofoni) e del Basso Canada (in prevalenza francofoni) per abbassare le tensioni tra le comunit\u00e0 francesi e inglesi, implementando un sistema di governo sempre pi\u00f9 simile a quello della madrepatria, con l'intento di imporre l'autorit\u00e0 imperiale a scapito delle iniziative locali, in particolare dopo gli esiti della rivoluzione americana.\nIl secondo Impero britannico.\nLa perdita delle Tredici colonie, il pi\u00f9 grande possedimento della Gran Bretagna oltremare, e la loro conversione in Stati Uniti, segn\u00f2 la transizione dal \"primo\" al \"secondo\" impero coloniale britannico, nel quale l'attenzione degli inglesi si orient\u00f2 dalle Americhe all'Asia, al Pacifico e quindi all'Africa. Adam Smith nel suo \"Wealth of Nations\", pubblicato nel 1776, aveva suggerito che le colonie erano ormai ridondanti e che il libero commercio avrebbe finito per rimpiazzare l'ormai obsoleto mercantilismo che aveva invece caratterizzato il primo periodo dell'espansione coloniale. La crescita dei commerci tra gli Stati Uniti e la Gran Bretagna dopo il 1781 conferm\u00f2 la visione di Smith sulla non necessit\u00e0 dello Stato sul controllo del commercio.\nIndia.\nDurante il primo secolo di operativit\u00e0 la Compagnia delle Indie Orientali si era dedicata al commercio e non alla costruzione di un impero coloniale in India. L'interesse della compagnia mut\u00f2 radicalmente nel corso del XVIII secolo quando la potenza dell'Impero moghul entr\u00f2 in declino e si trov\u00f2 a combattere contro la controparte francese, la Compagnia francese delle Indie orientali (\"Compagnie fran\u00e7aise des Indes orientales\") nel corso delle guerre carnatiche degli anni quaranta e cinquanta del Settecento. La battaglia di Plassey e la battaglia di Buxar che videro gli inglesi guidati da Robert Clive sconfiggere gli indiani locali, lasciarono alla Compagnia il controllo del Bengala e delle principali potenze militari dell'India. Nei decenni successivi gradualmente il territorio sotto il controllo della compagnia aument\u00f2, governando direttamente o indirettamente attraverso Stati fantoccio e con la costituzione del primo esercito inglese in loco, composto in gran parte da sepoy indiani.\nAustralia e Nuova Zelanda.\nNel 1770, l'esploratore britannico James Cook scopr\u00ec le coste orientali dell'Australia grazie a un viaggio scientifico che stava intraprendendo nel Pacifico meridionale. Nel 1778, Joseph Banks, botanico di Cook imbarcato nel viaggio, present\u00f2 al governo inglese la possibilit\u00e0 di istituire Botany Bay per la creazione di una colonia penale. L'Australia segna cos\u00ec l'inizio del secondo Impero britannico e tale venne considerato il nuovo territorio per rimpiazzare la perdita delle colonie americane. Il lealista americano James Matra nel 1783 scrisse \"Una proposta per fondare un insediamento nel Nuovo Galles del Sud\" proponendo di fondare una colonia composta da lealisti americani, cinesi e abitanti del mare del sud (ma nessuno detenuto). Matra aggiunse che la terra era ideale per creare piantagioni di zucchero, cotone e tabacco; la Nuova Zelanda inoltre poteva facilmente formare una base per il commercio nel Pacifico. Su suggerimento del Segretario di Stato Lord Sydney, Matra emend\u00f2 la sua proposta per includervi anche eventuali detenuti, considerando che questo avrebbe portato a ulteriori benefici economici e avrebbe contribuito alla risoluzione di questo problema sociale. Il governo adott\u00f2 il piano di Matra nel 1784 e fond\u00f2 i primi insediamenti.\nNel 1787 salp\u00f2 la First Fleet, portando con s\u00e9 il primo bastimento di detenuti verso la colonia. Esso giunse a destinazione nel gennaio del 1788.\nCombattendo la Rivoluzione francese e Napoleone.\nCol regicidio di Luigi XVI nel 1793, la Rivoluzione francese rappresent\u00f2 una vera minaccia anche per il Regno di Gran Bretagna. Quando inoltre Napoleone inizi\u00f2 a muovere i primi passi e prese effettivamente il potere come console nel 1799 progett\u00f2 proprio l'invasione della Gran Bretagna come gi\u00e0 aveva fatto con altri paesi sul continente. Le guerre napoleoniche quindi scoppiarono e gli inglesi vennero costretti a investire molto in termini di uomini e denaro per sostenere questi scontri. I porti francesi vennero in gran parte bloccati dalla Royal Navy.\nLa Rivoluzione francese inoltre ravviv\u00f2 le tensioni religiose nel Regno d'Irlanda. Nel 1798, i nazionalisti irlandesi lanciarono la Ribellione irlandese del 1798 nella speranza che i francesi li avrebbero aiutati a cacciare gli inglesi dalla loro terra.\nWilliam Pitt il Giovane, il primo ministro britannico, credeva fermamente che l'unica soluzione al problema fosse l'unione tra la Gran Bretagna e l'Irlanda. Dopo la soppressione della ribellione, che ebbe effettivamente un qualche appoggio dalla Francia, egli port\u00f2 avanti la sua politica. L'unione venne stabilita con l'Atto di Unione del 1800; col supporto del Parlamento d'Irlanda. Gran Bretagna e Irlanda vennero formalmente unite dal 1\u00ba gennaio 1801 a formare il moderno Regno Unito.\nParlamento di Gran Bretagna.\nIl Parlamento di Gran Bretagna era composto dalla Camera dei Lords, una camera alta nominata dal sovrano composta dai Lord Spirituali e dai Lord Temporali, e dalla Camera dei Comuni, la camera bassa, con rappresentanti eletti periodicamente. In Inghilterra e Galles le costituenti parlamentari rimasero invariate per l'esistenza di tutto il parlamento.\nDurante il XVIII secolo, la costituzione britannica si svilupp\u00f2 in maniera considerevole.\nPar\u00eca di Gran Bretagna.\nCome risultato dell'unione del 1707, non vennero pi\u00f9 create delle paria nella Paria d'Inghilterra o nella Par\u00eca di Scozia. I pari continuarono a essere creati nella nuova Par\u00eca di Gran Bretagna pur mantenendo come separata la Par\u00eca d'Irlanda."}
{"id": "1628107", "revid": "1941276", "url": "https://it.wikipedia.org/wiki?curid=1628107", "title": "Little Voice (Sara Bareilles)", "text": "Little Voice \u00e8 il secondo album Sara Bareilles, pubblicato nel 2007. Il 14 febbraio 2007, l'album \u00e8 stato certificato disco d'oro, per aver venduto oltre 370,000 copie."}
{"id": "1628120", "revid": "709565", "url": "https://it.wikipedia.org/wiki?curid=1628120", "title": "Little Voice", "text": ""}
{"id": "1628121", "revid": "124123", "url": "https://it.wikipedia.org/wiki?curid=1628121", "title": "Nati nel 560", "text": ""}
{"id": "1628127", "revid": "1941276", "url": "https://it.wikipedia.org/wiki?curid=1628127", "title": "Love Song (Sara Bareilles)", "text": "Love Song \u00e8 un singolo della cantante statunitense Sara Bareilles, pubblicato il 19 giugno 2007 come primo estratto dal secondo album in studio \"Little Voice\".\nDescrizione.\nLa canzone \u00e8 stata scritta in risposta alla sua casa discografica, la Epic Records, che le aveva chiesto di scrivere una canzone d'amore commerciale.\nPromozione.\nLa canzone ha acquisito una vasta popolarit\u00e0 dopo essere stata utilizzata nello spot televisivo della Sony Ericsson.\nSuccesso commerciale.\nFino ad oggi, la canzone ha venduto mondialmente sei milioni di copie, diventando il terzo singolo pi\u00f9 venduto del 2008 nel mondo, ed \u00e8 rimasta come la pi\u00f9 grande hit di Sara Bareilles negli Stati Uniti, raggiungendo la quarta posizione della Billboard Hot 100, e vendendo tre milioni di copie digitali, e ci\u00f2 permette alla canzone di essere certificata tre dischi di platino.\nVideo musicale.\nIl videoclip, diretto da Josh Forbes, mostra la Bareilles miniaturizzata suonare il pianoforte all'interno di un jukebox che suona \"love songs\". Stanca e frustrata di suonare ogni giorno lo stesso pezzo (seguendo anche le parole del testo), la ragazza blocca con una monetina le rotelle meccaniche del jukebox, che smette di suonare. Alla fine il proprietario del locale ripara il jukebox estraendo la monetina dalle rotelle."}
{"id": "1628128", "revid": "124123", "url": "https://it.wikipedia.org/wiki?curid=1628128", "title": "Morti nel 561", "text": ""}
{"id": "1628129", "revid": "110157", "url": "https://it.wikipedia.org/wiki?curid=1628129", "title": "Garrett Systems", "text": "Garrett Systems \u00e8 un'importante azienda statunitense che opera in campo industriale, come produttrice di turbocompressori.\nDal 1999 fa parte della multinazionale Honeywell, per la quale sviluppa tecnologie riguardo macchine operatrici e macchine motrici.\nAl pari delle altre due grandi aziende del settore, IHI Group e AG K\u00fchnle, Kopp &amp; Kausch, \u00e8 nota essenzialmente per le applicazioni in campo automobilistico, ma va segnalato che in passato, soprattutto agli albori della sua storia, realizzava soluzioni valide anche per impieghi aeronautici.\nTuttavia il suo nome rimane legato alle automobili.\nInfatti Garrett \u00e8 uno dei principali fornitori mondiali di turbocompressori per motori endotermici alternativi.\nI principali clienti dell'azienda statunitense sono: Audi, BMW, Mercedes-Benz, Ford, Stellantis, Renault e Gruppo Volkswagen.\nTra l'altro ha partecipato con successo a numerose competizioni, come la Formula 1, Formula CART, Campionato mondiale rally e la 24 ore di Le Mans.\n\u00c8 notizia sui giornali statunitensi che nel mese di settembre dell'anno 2020, a causa della COVID-19 che ne ha minato la situazione economica e ancor prima della causa legale con Honeywell che ne aveva gi\u00e0 parecchio indebolito la situazione finanziaria, la societ\u00e0 avrebbe chiesto il Chapter 11."}
{"id": "1628138", "revid": "1652635", "url": "https://it.wikipedia.org/wiki?curid=1628138", "title": "Club Italia (pallavolo femminile)", "text": "Il Club Italia \u00e8 una societ\u00e0 pallavolistica femminile italiana con sede a Roma, militante nel campionato di Serie A2.\nStoria.\nIl Club Italia \u00e8 stato fondato nel 1998 per volere dell'allenatore Julio Velasco: l'obiettivo della societ\u00e0, di propriet\u00e0 della Federazione Italiana Pallavolo, e quindi con sede sociale a Roma, \u00e8 quello di formare giovani atlete italiane, provenienti dai vivai delle varie squadre della penisola; il Club Italia partecipa in una divisione scelta anno per anno dalla federazione, talvolta senza obblighi di classifica, esclusa da promozioni o retrocessioni.\nDurante i primi quattro anni di attivit\u00e0, il Club Italia disputa partite amatoriali, avendo come sede di gioco Lucca, per poi spostarsi dopo pochi mesi a Ravenna: nella stagione 2003-04 partecipa al campionato di Serie B2, mentre in quella successiva disputa la Serie B1. Dopo un'annata, quella 2004-05 nuovamente in Serie B2, per tre stagioni consecutive partecipa alla terza divisione nazionale, fino alla stagione 2008-09 quando prende parte solo a partite amatoriali: la sede di gioco in questi anni \u00e8 prima a Roma e poi definitivamente a Milano. Per il campionato 2009-10 prende parte alla Serie A2, per poi proseguire sempre in Serie B1, fino alla stagione 2014-15 quando torna nuovamente nella serie cadetta.\nPer decisione della federazione, la squadra viene ammessa a partecipare alla Serie A1 per il campionato 2015-16, esperimento proseguito anche nella Serie A1 2016-17: tuttavia al termine della competizione, complice l'ultimo posto in classifica, retrocede in Serie A2, dove ha partecipato regolarmente per il campionato 2017-18.\nViene nuovamente ammessa alla Serie A1 per il campionato 2018-19, mentre in quella successiva \u00e8 in serie cadetta."}
{"id": "1628146", "revid": "1793900", "url": "https://it.wikipedia.org/wiki?curid=1628146", "title": "Rupert (fiume)", "text": "Il fiume Rupert, , \u00e8 un fiume canadese situato nel nord-ovest del Qu\u00e9bec.\nNasce dal lago Mistassini nella parte centrale del Qu\u00e9bec e scorre verso ovest per una lunghezza di 600\u00a0km. Ha un bacino idrografico di 43.400\u00a0km\u00b2. Sfocia nella baia di James."}
{"id": "1628147", "revid": "123709947", "url": "https://it.wikipedia.org/wiki?curid=1628147", "title": "Real da 8", "text": "Il real da 8 (noto anche come \"pezzo da otto\" o \"dollaro spagnolo;\" in spagnolo \"real de a ocho\", \"peso de ocho\" o \"d\u00f3lar espa\u00f1ol;\" in inglese \"eight real coin\", \"piece of eight\" o \"Spanish dollar\") era una moneta d'argento, dal valore di otto reales, che veniva coniata nell'Impero spagnolo dopo la riforma della monetazione del 1497. \nEbbe corso legale negli Stati Uniti fino all'emissione dell'Atto del Congresso che abol\u00ec la pratica nel 1857. A causa dell'ampia diffusione in Europa, nelle Americhe e nell'Estremo Oriente, divenne la prima moneta mondiale verso la fine del XVIII secolo. Molte monete in circolazione, come il dollaro canadese, il dollaro statunitense, lo yen e lo yuan cinese, come la maggior parte delle monete dell'America Latina e il peso filippino erano inizialmente basati sulle monete da 8 real.\nIl termine \"peso\" era usato in spagnolo per indicare questa moneta e divenne la base per molte delle monete delle ex-colonie spagnole, tra cui i pesos di Argentina, Cile, Colombia, Costa Rica, Cuba, Repubblica Domenicana, Ecuador, Guatemala, Honduras, Messico, Nicaragua, Paraguay, Filippine, Porto Rico, San Salvador, Uruguay e Venezuela.\nStoria.\nSpagna.\nIn seguito all'introduzione del Guldengroschen in Austria nel 1486, l'idea di una moneta d'argento di grande modulo con un titolo elevato si diffuse rapidamente nel resto d'Europa. La riforma monetaria della Spagna port\u00f2 all'introduzione della moneta da 8 real nel 1497.\nLa moneta fu coniata con molti disegni differenti nei secoli successivi nelle varie zecche spagnole fino al XIX secolo, riscontrando un ampio successo anche fuori dai confini spagnoli. Nel XIX secolo la denominazione della moneta fu cambiata in 20 real (basati sui 20 \"reales de vell\u00f3n\") e finalmente in 2 escudo.\nL'adozione in Spagna della peseta e l'adesione all'Unione Monetaria Latina signific\u00f2 la fine definitiva delle ultime vestigia del pezzo da 8 nella Spagna stessa. Tuttavia la moneta da 5 pesete era leggermente pi\u00f9 piccola e pi\u00f9 leggera ma aveva la stessa purezza dell'argento (90%).\nNegli anni 1990 furono coniate monete commemorative da 2.000 pesete, simili in misura e peso agli 8 real e con lo stesso grado di purezza.\nMessico.\nDopo l'indipendenza ottenuta nel 1821, la monetazione messicana di \"real\" d'argento e di \"escudo\" d'oro segu\u00ec le linee di quella spagnola fino alla decimalizzazione e all'introduzione del peso. La moneta messicana da 8 real (divenuta in seguito la moneta da 1 peso) continu\u00f2 a essere popolare nei commerci internazionali per tutto il XIX secolo.\nDopo il 1918 il peso fu ridotto nelle misure e nel titolo e altre riduzioni ci furono negli anni 1940 e 1950. Tuttavia la moneta da 2 pesi del 1921, da 5 del 1947 e da 10 del 1955 furono coniate con le stesse dimensioni e purezza del vecchio peso.\nStati Uniti.\nIl Coinage Act del 1792 cre\u00f2 la zecca statunitense (United States Mint), ma i primi dollari statunitensi non erano popolari come le monete spagnole che erano pi\u00f9 pesanti e con un titolo maggiore. La moneta da otto real nominalmente pesava 550,209 grani spagnoli (27,468 grammi), con un titolo di 0,93055, cio\u00e8 25,560 grammi di argento puro. Comunque il peso e il grado di purezza vari\u00f2 significativamente secondo la zecca e il secolo. Invece il Coinage Act del 1792 specific\u00f2 che il dollaro statunitense doveva contenere 371 4/16 grani (24,1 g) di argento puro o 416 grain (27,0 g) di silver standard.\nIl pezzo da otto aveva il valore nominale di otto \"real\". Le monete erano spesso tagliate letteralmente in otto \"bit\", o a volte in quattro quarti per creare delle monete divisionali. Questa \u00e8 l'origine del nome colloquiale che hanno di pezzo da otto e dei nomi di \"quarter\" e \"due bits\" usati negli Stati Uniti per la moneta da 25 cent.\nPrima della Rivoluzione americana ci fu, a causa delle politiche mercantilistiche britanniche, una cronica carenza di monete britanniche nelle colonie. I commerci erano spesso condotti usando le monete coloniali spagnole. La monetazione spagnola ebbe corso legale negli Stati Uniti fino a che un Act del Congresso non interruppe questa practica nel 1857.\nLegati per molto tempo alla tradizione della pirateria, i \"pezzi da otto\" erano prodotti nelle Americhe e trasportati in massa con apposite flotte in Spagna (per pagare le guerre e molte altre cose), facendone un obiettivo desiderato per i pirati di mare. Alcuni pirati diventarono tra le persone pi\u00f9 ricche del mondo. Il galeone di Manila trasportava due volte all'anno l'argento messicano a Manila nelle Filippine spagnole, dove poteva essere scambiato con merci filippine e cinesi, dato che l'argento era l'unica cosa straniera che la Cina accettava. Nei commerci orientali sui \"dollari spagnoli\" erano spesso impressi caratteri cinesi noti come \"chop marks\" che indicavano che quella particolare moneta era stata saggiata da un mercante ben conosciuto e valutata genuina.\nGrazie ai vasti depositi d'argento che erano stati trovati in Messico (ad esempio a Taxco e Zacatecas) e a Potos\u00ed nell'attuale Bolivia, e all'argento proveniente dagli altri possedimenti spagnoli nelle Americhe, anche le zecche in Messico e in Per\u00f9 cominciarono a coniare queste monete.\nMilioni di monete furono coniate nel corso di diversi secoli. Furono le monete con maggior diffusione in tutto il periodo coloniale delle Americhe e erano ancora in uso nel Nord America e nel Sud-Est dell'Asia nel XIX secolo. Negli Stati Uniti avevano il valore di un dollaro.\nLa moneta era, \"grosso modo\", equivalente al tallero d'argento emesso in Boemia e in altri posti dal 1517. Il nome tedesco, \"thaler\", (o \"dahler\" in Basso tedesco) divenne \"dollar\" in francese e inglese.\nIl legame con i Pezzi da Otto ha lasciato traccia nel simbolo del dollaro statunitense ($), normalmente visto come una S, che \u00e8 in realt\u00e0 un 8. La forma \u00e8 stata modificata dall'uso, e l'8 \u00e8 barrato, come si fa di solito per distinguere le lettere destinate a indicare valori monetari.\nNarrativa, cinema e altro.\nNella cultura moderna popolare il \"pezzo da otto\" \u00e8 spesso associato all'immagine popolare dei pirati."}
{"id": "1628155", "revid": "53508", "url": "https://it.wikipedia.org/wiki?curid=1628155", "title": "Shijing", "text": "Lo Sh\u012bj\u012bng (), \u00e8 la pi\u00f9 antica raccolta di testi poetici cinesi di cui si sia a conoscenza. \nLa raccolta comprende 305 canzoni e componimenti in rima risalenti a un periodo compreso tra il X e il VII secolo a.C., in corrispondenza della prima e media dinastia Zhou, con ogni probabilit\u00e0 redatti e sistematizzati in un'unica raccolta dopo il III secolo a.C., durante l'epoca della dinastia Han.\nIl nome di questa raccolta \u00e8 variamente tradotto in italiano: Libro delle odi, Classico dei versi o Classico dei canti, Classico della poesia, ecc.\nFin dall'epoca della dinastia Qing, gli schemi ritmici contenuti nello Sh\u012bj\u012bng sono stati analizzati e studiati per determinare la fonologia del cinese antico.\nStoria.\nC'\u00e8 accordo tra gli sinologi, storici e linguisti sul fatto che la raccolta sia stata presumibilmente redatta e sistematizzata in epoca molto pi\u00f9 tarda rispetto alle origini dei poemi stessi. L'ipotesi \u00e8 corroborata dal fatto che le pi\u00f9 antiche versioni scritte dello Shijing in nostro possesso sono alcuni frammenti risalenti alla dinastia Han (III secolo a.C. - II secolo d.C), scritti su strisce di bamb\u00f9 rinvenute a Fuyang, nella provincia di Anhui\nLa tradizione confuciana vuole che la raccolta, uno dei \"Cinque Classici\", sia stata curata da Confucio in persona. L'inclusione ufficiale fra i \"classici\" risale comunque alla dinastia Han. Si dice che quando gli esemplari esistenti avrebbero dovuto essere distrutti (teoricamente) su ordine dell'imperatore Qin Shi Huandi, tre letterati continuarono invece a tramandare la versione dello \"Shijing\" che conoscevano a memoria: Shen Pei (\u7533\u57f9; pinyin: Sh\u0113n P\u00e9i) di Lu, Yuan Gu (\u8f45\u56fa/\u8f95\u56fa ; pinyin: Yu\u00e1n G\u00f9) di Qi et Han Ying (\u97d3\u5b30/\u97e9\u5a74; pinyin: H\u00e1n Y\u012bng) di Yan. Da qui la diffusione di tre diverse versioni della raccolta, che presero quindi il nome di \"Qi\" (\u9f4a/\u9f50), \"Lu\" (\u9b6f/\u9c81) e \"Han\" (\u97d3/\u97e9).\nAlla fine del II secolo a.C., Mao Heng (\u6bdb\u4ea8; pinyin: M\u00e1o H\u0113ng) di Lu consegn\u00f2 al principe Xian di Hejian (\u6cb3\u9593\u737b\u738b/\u6cb3\u95f4\u732e\u738b, pinyin: H\u00e9ji\u0101n Xi\u00e0n W\u00e1ng), parente dell'imperatore Wudi e grande collezionista di testi pre-Qin, una versione ritenuta pi\u00f9 antica. Annotata da Mao Heng e dal suo discepolo Mao Chang (\u6bdb\u8407/\u6bdb\u82cc; pinyin: M\u00e1o Ch\u00e1ng) poi dai celebri commentatori di classici Zheng Xuan (\u912d\u7384/\u90d1\u7384 ; pinyin: zh\u00e8ng xu\u00e1n) (dinastia Han orientale) e Kong Yingda (\u5b54\u7a4e\u9054/\u5b54\u9896\u8fbe K\u01d2ng Y\u01d0ngd\u00e1) (dinastia Tang), questa versione \u00e8 diventata la versione canonica, ed \u00e8 nota come \"Mao Shi\" (\u6bdb\u8a69/\u6bdb\u8bd7).\nStruttura dell'opera.\nLa raccolta \u00e8 divisa in tre parti secondo i generi \"feng\", \"ya\" e \"song\"; il genere \"ya\" \u00e8 a sua volta diviso in \"piccolo\" e \"grande\"\nI poemi sono scritti in versi di quattro caratteri. Le arie seguono lo stile dei canti popolari, ma non \u00e8 ancora chiaro se si tratti di autentici canti popolari o di imitazioni letterarie. Le odi trattano argomenti storici o legati alla vita di corte, mentre gli inni fondono argomenti storici, mitologici e religiosi.\nI tre principali modi di espressione o stili impiegati nei poemi sono \"fu\", \"bi\" e \"xing\":\nSommario.\n\"Serie di poemi \" Shi Jing"}
{"id": "1628158", "revid": "80339", "url": "https://it.wikipedia.org/wiki?curid=1628158", "title": "Nikolay Saltykov", "text": ""}
{"id": "1628160", "revid": "14404663", "url": "https://it.wikipedia.org/wiki?curid=1628160", "title": "Velayat e faqih", "text": ""}
{"id": "1628169", "revid": "2022787", "url": "https://it.wikipedia.org/wiki?curid=1628169", "title": "Pieve di Bono", "text": "Pieve di Bono (\"La Piev da Bon\" in dialetto locale) \u00e8 stato un comune italiano di abitanti della provincia di Trento, situato nella valle del Chiese, nella parte sud-occidentale della provincia. Si trattava di un comune sparso in quanto sede comunale era la frazione Creto. Il comune \u00e8 confluito nel nuovo comune di Pieve di Bono-Prezzo.\nStoria.\nPieve di Bono fu una delle Sette Pievi delle Giudicarie. La principale attivit\u00e0 unitaria delle Sette Pievi delle Giudicarie consisteva nel rapportarsi unitariamente nei confronti del Principe Vescovo di Trento e nella suddivisione dell'utilizzo dei pascoli montani e dei boschi. Le pievi rappresentavano le chiese pi\u00f9 importanti e sottoposte alla loro giurisdizione erano le curazie dei paesi vicini.\nFamosa storicamente fu la fiera bovina di Santa Giustina di Creto, la pi\u00f9 grande di tutte le Giudicarie, a cui partecipavano nel corso del XIX secolo dai 1000 ai 2000 bovini.\nDal 1834 al 1859 fu attiva inoltre a Creto un'industria ferrifera di avanzata tecnologia per l'epoca gestita dall'industriale Glisenti Bortolo.\nIl 15 maggio 1893 nacque a Creto, grazie all'impulso dato dal fondatore della cooperazione trentina don Lorenzo Guetti, una famiglia cooperativa gestita secondo lo statuto della prima cooperativa nata in Trentino, quella di Villa di Santa Croce nel Bleggio. Il primo presidente della cooperativa fu il farmacista Ernesto Alimonta.\nSociet\u00e0.\nVariazioni.\nIl comune venne istituito nel 1928 in seguito all'aggregazione di territori dei soppressi comuni di Agrone, Bersone, Cologna in Giudicarie, Creto, Daone, Por, Praso, Prezzo e Strada; nel 1952 vengono distaccati territori per la ricostituzione dei comuni di Bersone, Daone, Praso e Prezzo; nel 2016 il comune viene soppresso e i suoi territori aggregati a Pieve di Bono-Prezzo."}
{"id": "1628170", "revid": "1573940", "url": "https://it.wikipedia.org/wiki?curid=1628170", "title": "Chiesa dei Santi Stefano e Niccolao", "text": "La chiesa collegiata dei Santi Stefano e Niccolao si trova a Pescia, in provincia di Pistoia, diocesi di Pescia.\nStoria e descrizione.\nRicordata dal 1068 e modificata nel 1331, \u00e8 stata rimaneggiata nel XVII e XVIII secolo.\nL'interno, a tre navate, \u00e8 caratterizzato da pilastri e lesene con capitelli corinzi in pietra grigia che risaltano sul bianco dell'intonaco.\nSopra la navata maggiore sono collocate alcune vetrate moderne con busti di santi.\nFra le opere, un\"'Annunciazione\" in legno scolpito e dipinto di scuola pisana (1390-1400 ca.) detta \"Madonna dell'Acquavino\"; \"San Michele\" e \"San Sebastiano\", attribuiti ad Agostino Ciampelli; la \"Liberazione di San Pietro\" di Alessandro Tiarini (1605-1606); una \"Madonna col Bambino e angeli\", tavola della seconda met\u00e0 del XIV secolo. Sull'altare maggiore, grande \"Crocifisso\" ligneo della seconda met\u00e0 del XVIII secolo. Dietro l'altare, un pregevole coro ligneo. Ai lati dell'altare maggiore due stemmi identici sormontati da copricapo vescovile, all'interno dello scudo con capo d'Angi\u00f2, croce rossa a otto punte dell'Ordine Militare di Santo Stefano e mezzaluna crescente pi\u00f9 in basso della famiglia Simi, committente dell'altare come riportato nell'iscrizione della parte retrostante dello stesso. Con ogni probabilit\u00e0 lo stemma apparteneva o si riferiva al vescovo di Salamina Venanzio Simi, generale dell'Ordine dei Vallombrosani dal 1696, come \u00e8 ricordato nella lapide commemorativa collocata all'interno della Basilica di Santa Prassede a Roma, in cui, fra l'altro, \u00e8 riportato uno stemma analogo."}
{"id": "1628171", "revid": "125903523", "url": "https://it.wikipedia.org/wiki?curid=1628171", "title": "Roncadelle", "text": "Roncadelle (\"Roncad\u00e8le\" in dialetto bresciano) \u00e8 un comune italiano di abitanti della provincia di Brescia in Lombardia.\nGeografia fisica.\nIl territorio di Roncadelle posto nell'immediata periferia di Brescia, \u00e8 delimitato dal fiume Mella ad est e dal torrente Gandovere ad ovest, nonch\u00e9 attraversato dalla roggia Mandolossa.\nStoria.\n Il territorio di Roncadelle chiamato \"Runca\" nell'Alto Medioevo e successivamente \"Runkethelle\" o \"Roncadelli\" (dal verbo latino \u201crunco\u201d: falciare, mietere), richiama le origini strettamente legate all'agricoltura del paese.\nLa localit\u00e0 \"Runca\" fu ereditata nel 756 dal re longobardo Desiderio e in seguito donata in data 4 ottobre 760 al monastero femminile di San Salvatore (poi dedicato a Santa Giulia), fondato da poco dallo stesso re Desiderio e da sua moglie Ansa. Nei secoli successivi il monastero benedettino ebbe un ruolo predominante sulla vita della comunit\u00e0: venne costruito un mulino e un cascinale sulla strada rurale per Travagliato e si mantenne l'Hospitium sulla via per Orzinuovi, derivato probabilmente da una precedente costruzione romana. Proprio attorno a queste due importanti vie di comunicazione crescono due realt\u00e0 abitative distinte: la \u201cContrada dei Cortivi di Sopra\" e \"Contrada di Sotto (o dell'Osteria)\".\nAlla fine del XIII secolo le trasformazioni sociali in atto portarono il monastero a entrare in una profonda crisi, perdendo gradualmente l'egemonia e il controllo su Roncadelle a favore delle nuove famiglie borghesi bresciane. Nel 1385 da comune iscritto alla quadra di Rovato pass\u00f2 sotto la giurisdizione di Brescia, rientrando a pieno titolo nelle Chiusure, ovvero nel territorio controllato direttamente dalla citt\u00e0 di Brescia. Il 16 marzo 1386 Pecino Porcellaga si aggiudic\u00f2 la concessione di 10 anni riguardante i dazi di Roncadelle. Tale concessione venne rinnovata ai figli di Pecino nel 1395 per altri 20 anni e infine divenne gratuita e perpetua dal 30 agosto 1410. La famiglia Porcellaga da quel momento eserciter\u00e0 su Roncadelle un potere del tutto incontrastato per quasi tre secoli.\nPecino Porcellaga e i suoi figli Marco e Antonio realizzarono ben presto importanti opere per Roncadelle, si rilevano l'erezione del Castello e la costruzione della Seriola. Quest'ultima derivata dal fiume Mella, costituiva la principale rete di irrigazione del territorio locale. Il Castello venne costruito in un luogo equidistante tra le due Contrade, con l'intenzione di affermare la propria signoria sulla comunit\u00e0. I Porcellaga possedevano inoltre l'Osteria (sorta in continuit\u00e0 sulla struttura del vecchio Hospitium del monastero di Santa Giulia), le due fornaci, un nuovo mulino e diverse cascine sparse sul territorio.\nLa popolazione locale sente sempre pi\u00f9 l'esigenza di organizzare la propria vita religiosa, che l'antica chiesetta di Santa Giulia non riesce pi\u00f9 a soddisfare, poich\u00e9 la presenza del sacerdote \u00e8 prevista solo per le funzioni festive. Nella seconda met\u00e0 del Quattrocento, vicino alla Contrada dei Cortivi di Sopra, venne costruita la chiesa dedicata a San Bernardino da Siena, transitato a Roncadelle nel 1422 e diventato santo nel 1450. La famiglia Porcellaga si impegn\u00f2 economicamente nella costruzione dell'edificio e al mantenimento del curato. La chiesa venne consacrata il 3 giugno 1565, diventando la parrocchiale di Roncadelle.\nLa crisi sociale e morale fra il XVI e XVII secolo, caratterizzata dal fenomeno del banditismo, segn\u00f2 anche la storia locale di Roncadelle. I Porcellaga si macchiarono di vari episodi di violenza, soprusi e omicidi. Nelle cronache dei tempi si ricordano in particolare Sansone Porcellaga, sua moglie Camilla Fenaroli e loro figlio Pietro Aurelio. La Repubblica di Venezia dovette intervenire pi\u00f9 volte contro i delitti commessi dai Porcellaga in quel periodo. Tutto ebbe fine nel 1647 con l'arresto e la condanna di Pietro Aurelio.\nL'unica erede di Pietro Aurelio, Chiara Camilla Porcellaga, il 28 giugno 1659 spos\u00f2 Gaspare Giacinto Martinengo Colleoni e riport\u00f2 la serenit\u00e0 nella comunit\u00e0 locale. Gaspare Colleoni volle trasformare il vecchio Castello di Roncadelle in un sontuoso palazzo residenziale e progett\u00f2 l'ampliamento della chiesa parrocchiale. La ristrutturazione del Castello immaginata da Gaspare Colleoni non arriv\u00f2 mai a termine, nemmeno con il figlio Pietro Emanuele Martinengo Colleoni. Questa scelta di Pietro Emanuele fu dovuta probabilmente per il peso della mancanza di un erede maschio, oltre ai diversi scontri legali con la famiglia Porcellaga, che rivendicava diritti sui beni appartenuti a Chiara Camilla, tra cui lo stesso Castello. Dopo la morte di Pietro Emanuele avvenuta nel 1745, si susseguirono diversi passaggi di propriet\u00e0, ma di fatto il Castello venne molto trascurato, finch\u00e9 nel 1816 venne venduto dalla famiglia Erizzo di Venezia al nobile Scipione Guaineri.\nAlla fine del XVIII secolo le armate Napoleoniche posero fine al lungo dominio dell'aristocrazia della Repubblica di Venezia e molte cose cambiarono. Vennero aboliti i titoli nobiliari e dopo quasi un millennio venne soppresso il monastero di Santa Giulia, i cui beni servivano a finanziare le riforme sociali. A ricordo dell'importanza che ebbe il monastero sulla vita e crescita della comunit\u00e0, rimase il nome di Santa Giulia per il cascinale sulla strada per Travagliato e alla relativa chiesetta. Il cambiamento pi\u00f9 importante per Roncadelle riguarda la sua autonomia amministrativa dal 1800, in un primo momento provvisoria, successivamente definitiva dal 12 febbraio 1816 con l'affermazione del dominio austriaco.\nNel corso dell'Ottocento l'assetto urbanistico, ancora disordinato su due nuclei abitativi distinti, venne gradualmente unificato con edificazioni lungo le strade di congiungimento. La crescita demografica fu imponente, tanto che la popolazione si raddoppi\u00f2 in meno di un secolo. Lo sviluppo venne favorito dall'attivazione della linea tranviaria Brescia-Soncino, che avvicin\u00f2 Roncadelle a Brescia e consent\u00ec l'insediamento di nuove attivit\u00e0 commerciali. Dopo la seconda guerra mondiale il paese ebbe un'ulteriore espansione demografica e commerciale; grande importanza ebbe la realizzazione di un grosso ipermercato nel 1974 del gruppo Rinascente. Fu l'inizio di una fase che port\u00f2 Roncadelle a essere il paese con il primato europeo in fatto di spazi commerciali pro-capite (9 metri quadri per abitante).\nSociet\u00e0.\nLingua e dialetto.\nNel territorio di Roncadelle, accanto all'italiano, \u00e8 parlata la Lingua lombarda prevalentemente nella sua variante di dialetto bresciano.\nEtnie e minoranze straniere.\nAl 31 dicembre 2010 gli stranieri residenti a Roncadelle sono 1.266, pari al 13,5% della popolazione comunale. Le nazionalit\u00e0 pi\u00f9 numerose sono:\nEconomia.\nDal 1994 presso l'ex tubificio della SETA, ha sede la Almag, impresa metallurgica specializzata nella produzione di barre di ottone. Nel comune si trovava la sede Telemarket, azienda di televendite.\nInfrastrutture e trasporti.\nStrade.\nRoncadelle \u00e8 attraversata dalla strada statale 11 Padana Superiore, e dalla strada statale 235 di Orzinuovi.\nTranvie.\nFra il 1881 e il 1954 a Roncadelle fu attiva una stazione lungo la tranvia Brescia-Soncino.\nMobilit\u00e0 urbana.\nLa mobilit\u00e0 urbana e interurbana \u00e8 garantita dagli autoservizi suburbani e interurbani curati dalla Societ\u00e0 Italiana Autoservizi (SIA) e da Brescia Trasporti."}
{"id": "1628172", "revid": "36426", "url": "https://it.wikipedia.org/wiki?curid=1628172", "title": "Chiesa di San Jacopo (Altopascio)", "text": ""}
{"id": "1628174", "revid": "767487", "url": "https://it.wikipedia.org/wiki?curid=1628174", "title": "Miguel Lunghi", "text": "Biografia.\nAll'et\u00e0 di 18 anni entra nel partito dell'UCR. Ha studiato pediatria all'Universit\u00e0 Nazionale di La Plata.\nNel 2003 \u00e8 stato eletto sindaco di Tandil ed il 28 ottobre 2007 \u00e8 stato rieletto."}
{"id": "1628177", "revid": "36426", "url": "https://it.wikipedia.org/wiki?curid=1628177", "title": "Sorpresa! (Henri Rousseau)", "text": ""}
{"id": "1628179", "revid": "446353", "url": "https://it.wikipedia.org/wiki?curid=1628179", "title": "Opytnyj", "text": "Il cacciatorpediniere Opytnyj (Progetto 45) fu l'unica nave della sua classe costruita. Progettato interamente in Unione Sovietica, fu caratterizzato da enormi problemi tecnici ed ebbe uno sviluppo estremamente lungo.\nSviluppo.\nL\u2019\"Opytnyj\" fu il frutto di un progetto indigeno, in contrasto con la Classe Gnevnyj, che erano stati costruiti con l'assistenza di tecnici stranieri (italiani, nel caso specifico).\nLo sviluppo di questa nave fu estremamente travagliato. La costruzione del cacciatorpediniere, che all'epoca si chiamava \"Sergo Ordzhonikidze\", inizi\u00f2 a Leningrado nel 1935, ed il varo si ebbe nel dicembre dello stesso anno. Tuttavia, durante le prove in mare emersero una serie di problemi, sia all'impianto propulsivo, sia di stabilit\u00e0. Questo costrinse i tecnici ad una ricostruzione quasi totale dell'unit\u00e0. L'ingresso in servizio si ebbe solo nel 1941.\nArmamento e tecnica.\nLa ricostruzione comport\u00f2 modifiche notevoli rispetto al progetto iniziale. Infatti, il dislocamento, che raggiunse le 2.170 tonnellate, inizialmente avrebbe dovuto essere di sole 1.570.\nMolto diverso, rispetto a quanto previsto dal progetto, fu anche l'armamento effettivamente installato. Infatti, i cannoni da 130\u00a0mm, sistemati in torri singole, in origine avrebbero dovuto essere sei e non tre, sistemati in torri binate. Quindi, l'armamento principale, invece di essere superiore ai contemporanei Gnevnyj e Soobrazitel'nyj, risult\u00f2 essere addirittura inferiore.\nI cannoni da 45\u00a0mm erano anch'essi in torri singole.\nIl servizio.\nL\u2019\"Opytnyj\" serv\u00ec la flotta sovietica nel Mar Baltico durante la seconda guerra mondiale. Venne radiato e demolito nel 1956."}
{"id": "1628180", "revid": "9536", "url": "https://it.wikipedia.org/wiki?curid=1628180", "title": "Cinque classici", "text": ""}
{"id": "1628186", "revid": "2153076", "url": "https://it.wikipedia.org/wiki?curid=1628186", "title": "Get Born", "text": "Get Born \u00e8 il primo album del gruppo musicale australiano Jet, uscito nel 2003 per l'Etichetta Elektra Records."}
{"id": "1628187", "revid": "1728", "url": "https://it.wikipedia.org/wiki?curid=1628187", "title": "Dollaro spagnolo", "text": ""}
{"id": "1628188", "revid": "1728", "url": "https://it.wikipedia.org/wiki?curid=1628188", "title": "Pezzo da 8", "text": ""}
{"id": "1628191", "revid": "1272592", "url": "https://it.wikipedia.org/wiki?curid=1628191", "title": "Garrett", "text": ""}
{"id": "1628193", "revid": "640277", "url": "https://it.wikipedia.org/wiki?curid=1628193", "title": "Explorer 20", "text": "L'Explorer 20 fu un satellite statunitense appartenente al Programma Explorer, ebbe il compito di studiare la ionosfera terrestre.\nLa missione.\nExplorer 20 fu lanciato il 25 agosto del 1964 dal sito missilistico di Vandenberg, Stati Uniti.\nIl lancio ebbe successo e il satellite fu immesso in orbita e stabilizzato con una rotazione sul proprio asse di 1,53 giri al minuto.\nFunzion\u00f2 in maniera egregia fino al 20 dicembre del 1965, quando non rispose pi\u00f9 ai comandi dopo, per\u00f2, aver portato a termine il suo compito.\nIl satellite.\nExplorer 20 era di forma cilindrica con alle estremit\u00e0 due coni troncati.\nA bordo ospitava una sonda ionosferica a 6 frequenze diverse e un rilevatore di ioni.\nLa sonda a 6 frequenze utilizzava 3 dipoli, quindi sei antenne, che fuoriuscivano dall'equatore del satellite.\nUn dipolo si estendendeva nello spazio per 18,28 metri ed era utilizzato per le basse frequenze, mentre gli altri due dipoli erano lunghi 9,14 metri.\nDopo un anno dal lancio, la velocit\u00e0 di rotazione dell'Explorer 20 si abbass\u00f2 da 1,53 giri al minuto a 0,45 giri al minuto e questo comport\u00f2 l'impossibilit\u00e0 di registrare completamente su nastro i dati rilevati, pertanto si dovette ricevere in \"porzioni\" i dati trasmessi dalla sonda tramite un esteso sistema di rilevamento che coinvolgeva le Hawaii, il Regno Unito, Australia e Africa.\nLe registrazioni venivano limitate da 30 minuti a 4 ore al giorno in base al quantitativo di energia che il satellite riusciva ad immagazzinare."}
{"id": "1628198", "revid": "124359599", "url": "https://it.wikipedia.org/wiki?curid=1628198", "title": "Il mondo che vorrei (album Vasco Rossi)", "text": "Il mondo che vorrei \u00e8 il quindicesimo album in studio del cantautore italiano Vasco Rossi, uscito il 28 marzo 2008.\nL'album \u00e8 stato messo in vendita anche in Francia, Spagna, Germania, Paesi Bassi e Svizzera e in totale, sommando le vendite del CD a quelle del DVD live (uscito a marzo del 2009), ha venduto pi\u00f9 di copie di cui solo nel primo giorno dall'uscita.\nDescrizione.\nIl disco \u00e8 composto di dodici brani, tra i quali \"Basta poco\", in precedenza disponibile esclusivamente via internet, e successivamente nell'Ep \"Vasco Extended Play\", e \"Non sopporto\", presentata in anteprima ai fan di Rossi durante il tour \"Vasco Live 2007\".\nUno dei brani, \"Gioca con me\", vede la presenza della chitarra di Slash, mentre in altri due le chitarre acustiche ed elettriche sono suonate da Massimo Varini. Nell'album suonano inoltre Vinnie Colaiuta e Matt Laug alla batteria, Michael Landau alla chitarra, Max Gelsi, Lee Sklar e Tony Franklin al basso.\nIl singolo \"Il mondo che vorrei\" \u00e8 stato trasmesso dalle radio a partire dal 14 marzo 2008. Del singolo \u00e8 poi uscita un'edizione limitata di copie numerate in vinile (a cui se ne sono aggiunte altre ). Il video del brano \u00e8 stato girato a Los Angeles, per la regia di Marco Ponti. Anche dell'album sono state stampate copie in vinile.\nIl successo de \"Il mondo che vorrei\" arriva ancora prima della pubblicazione: gi\u00e0 premiato come disco di diamante con oltre copie vendute solo in prenotazione Le edizioni numerate in vinile sono state le pi\u00f9 vendute del 2009 A fine 2008 l'album arriva a vendere circa copie, risultando tra gli album pi\u00f9 venduti in Italia nell'anno solare.\n\u00c8 al primo posto per le prime quattro settimane, quindi cala rimanendo nella topten fino alla 24\u00aa settimana arrivando in quinta posizione in Svizzera. Nel mese di giugno 2009 \u00e8 rientrato nella speciale classifica (al 10\u00ba posto).\nSingoli.\nI singoli estratti dall'album sono cinque (in ordine cronologico):\nIl singolo \"Basta poco\", incluso nell'album, era inserito anche nel precedente EP \"Vasco Extended Play\", pubblicato nel 2007.\nIl mondo che vorrei Live.\nIn seguito al concerto sono usciti il CD e il DVD delle serate registrate allo Stadio Dall'Ara di Bologna il 19 e 20 settembre 2008. Del DVD in poco pi\u00f9 di 2 mesi sono state vendute copie (quindi 20 volte platino) di cui solo per la versione blu-ray."}
{"id": "1628199", "revid": "59975", "url": "https://it.wikipedia.org/wiki?curid=1628199", "title": "The Power Of Rock And Roll", "text": ""}
{"id": "1628205", "revid": "289247", "url": "https://it.wikipedia.org/wiki?curid=1628205", "title": "San Vermondo", "text": ""}
{"id": "1628208", "revid": "1494169", "url": "https://it.wikipedia.org/wiki?curid=1628208", "title": "Bogdana", "text": ""}
{"id": "1628209", "revid": "729019", "url": "https://it.wikipedia.org/wiki?curid=1628209", "title": "Hockey su prato ai Giochi della XXIV Olimpiade", "text": "Le gare di hockey su prato alle olimpiadi estive del 1988 si sono svolte ad Seul in Corea del Sud.\nFormula.\nNel torneo maschile hanno gareggiato 12 squadre, inizialmente inserite in due gironi composti da 6 squadre ciascuno in cui ogni squadra affrontava le altre appartenenti allo stesso girone. Le prime due di ogni gruppo sono passate alle semifinali del torneo, in cui le perdenti hanno giocato la finale 3\u00ba-4\u00ba posto che ha assegnato la medaglia di bronzo, mentre le vincenti si sono qualificate alla finale del torneo che ha assegnato la medaglia d'oro e la medaglia d'argento.\nNel torneo femminile hanno gareggiato 8 squadre, inizialmente inserite in due gironi composti da 4 squadre ciascuno in cui ogni squadra affrontava le altre appartenenti allo stesso girone. Le prime due di ogni gruppo sono passate alle semifinali del torneo, in cui le perdenti hanno giocato la finale 3\u00ba-4\u00ba posto che ha assegnato la medaglia di bronzo, mentre le vincenti si sono qualificate alla finale del torneo che ha assegnato la medaglia d'oro e la medaglia d'argento."}
{"id": "1628213", "revid": "307923", "url": "https://it.wikipedia.org/wiki?curid=1628213", "title": "Bujoreni", "text": ""}
{"id": "1628215", "revid": "114845456", "url": "https://it.wikipedia.org/wiki?curid=1628215", "title": "Gastrostomia endoscopica percutanea", "text": "La Gastrostomia Endoscopica Percutanea, detta anche PEG (Percutaneous endoscopic gastrostomy), \u00e8 una tecnica che consente la nutrizione enterale.\nApplicazioni.\nQuesto tipo di nutrizione si rende necessaria nei pazienti che non sono in grado di nutrirsi autonomamente per bocca, in seguito a disturbi neurologici e/o disturbi fisici nel tratto digestivo superiore. Presenta gli stessi vantaggi dell'alimentazione per \"via parenterale\" e in pi\u00f9 permette il mantenimento della funzionalit\u00e0 intestinale ed una pi\u00f9 facile gestione del paziente a domicilio.\nLa PEG viene solitamente posizionata nei pazienti che necessitano di una nutrizione enterale per un lungo periodo. A differenza del sondino naso-gastrico risulta maggiormente tollerata ma da recenti studi \u00e8 emerso che non determina un significativo miglioramento della qualit\u00e0 della vita n\u00e9 una riduzione delle complicanze (ad esempio: rigurgiti ed aspirazione), pertanto il suo utilizzo va riservato solo in pazienti selezionati e comunque con una aspettativa di vita maggiore di 6 mesi.\nPosizionamento.\nLa procedura prevede un primario esame endoscopico, del tratto digestivo superiore, per verificare ed escludere patologie e/o lesione della parete gastrica. Successivamente viene insufflato lo stomaco cos\u00ec da far aderire la parete anteriore dello stomaco con la parete addominale. Per mezzo della digito-pressione e della trans-illuminazione si sceglie e si verifica il punto in cui posizionare la PEG. Un'incisione permetter\u00e0 all'operatore di inserire un ago-cannula che dalla parete addominale si inserisce nel lume gastrico. La cannula permette l'inserimento di un filo che verr\u00e0 portato nuovamente all'esterno attraverso il tratto digestivo superiore guidato dal gastroscopio.\nIn questa fase l'operatore ha a disposizione due tecniche per l'inserimento del sondino per la nutrizione:\nInfine tutto viene bloccato da un \"bumper\" libero di ruotare.\nIl paziente potr\u00e0 essere alimentato attraverso la sonda solo se a distanza di 24 ore non vi sia ristagno gastrico superiore a 200 ml."}
{"id": "1628216", "revid": "287204", "url": "https://it.wikipedia.org/wiki?curid=1628216", "title": "Calmatuiu", "text": ""}
{"id": "1628217", "revid": "112839702", "url": "https://it.wikipedia.org/wiki?curid=1628217", "title": "Cosmide", "text": "Un cosmide, originariamente descritto da Collins e Hohn nel 1978, \u00e8 un tipo di vettore utilizzabile nelle tecniche di clonaggio tipiche dell'ingegneria genetica. La tipicit\u00e0 dei cosmidi consiste nella presenza di \"sequenze cos\" (scoperte nel batteriofago lambda), che permettono al cosmide di alloggiare fino a 50kbps (mentre un plasmide pu\u00f2 mantenerne al massimo 20).\nUtilizzo.\nNel cosmide in cui sono stati inseriti i siti cos (estremit\u00e0 coesive) del batteriofago, questi siti permettono l'impacchettamento del DNA nel virone lambda. Una caratteristica molto importante di questi vettori \u00e8 data dal fatto che permettono di clonare grossi frammenti di DNA (dai 32 ai 45 kb), e questo \u00e8 utile soprattutto per il clonaggio di geni cromosomali di eucarioti dove sono presenti grandi quantit\u00e0 di DNA.\nNei cosmidi il DNA pu\u00f2 essere immagazzinato in una particella fagica invece che in un plasmide. Le particelle fagiche risultano molto pi\u00f9 stabili rispetto ad un plasmide e il DNA ricombinante ha la possibilit\u00e0 di essere mantenuto per un periodo pi\u00f9 lungo (genoteca).\nMeccanismo di Ricombinazione.\nIl cosmide verr\u00e0 aperto all'interno di una cellula batterica con enzimi di restrizione (desossiribonucleasi di tipo II), si sostituir\u00e0 con il gene di interesse la porzione del genoma che va dal sito di attacco dell'enzima fino alla sequenza cos. Il tutto verr\u00e0 legato con ligasi.\nAvremo una struttura circolare chiusa che conterr\u00e0 al proprio interno una porzione del gene di partenza, il gene di interesse, la porzione cos.\nLa porzione cos invier\u00e0 l'informazione al genoma di codificare le proteine fagiche e far\u00e0 in modo che il cosmide entri all'interno del fago. Si avranno particelle fagiche ricombinanti.\nIl fago modificato avr\u00e0 la capacit\u00e0 di iniettare il suo DNA all'interno della cellula di interesse. All'interno di essa si comporter\u00e0 come un plasmide."}
{"id": "1628218", "revid": "729019", "url": "https://it.wikipedia.org/wiki?curid=1628218", "title": "Meningite stafilococcica", "text": "La meningite stafilococcica \u00e8 una forma di meningite con caratteristica presenza di liquor torbido.\nEpidemiologia.\nLa sua incidenza si attesta a valori che oscillano dal 3 all'8%.\nFattori di rischio.\nCostituiscono fattori di rischio la presenza in passato di altre forme di meningiti o di ascessi cerebrali e l'attuale manifestazione di endocardite infettiva.\nEziologia.\nOgni tipo di meningite \u00e8 causata da pi\u00f9 agenti patogeni, in quella stafilococcica si possono annoverare fra essi il S. aureus o S. epidermidis. L'infezione pu\u00f2 essere causata direttamente da traumi cranici o da interventi chirurgici, e indirettamente come conseguenza dell'osteomielite o anche dell'ascesso cerebrale.\nTrattamento.\nDopo aver isolato e individuato l'agente eziologico inizia la terapia che consiste nella somministrazione di teicoplanina o della vancomicina.\nPrognosi.\nLa prognosi \u00e8 nefasta, si registrano casi di morte delle persone infette per un totale del 30% dei casi."}
{"id": "1628220", "revid": "741864", "url": "https://it.wikipedia.org/wiki?curid=1628220", "title": "In Ipso", "text": " In Ipso \u00e8 un'enciclica di papa Leone XIII, datata 3 marzo 1891, scritta all'Episcopato austriaco circa l'opportunit\u00e0 della convocazione annuale di congressi dei Vescovi."}
{"id": "1628222", "revid": "91447638", "url": "https://it.wikipedia.org/wiki?curid=1628222", "title": "C\u0103lm\u0103\u0163uiu", "text": ""}
{"id": "1628227", "revid": "6923", "url": "https://it.wikipedia.org/wiki?curid=1628227", "title": "Classe Leningrad", "text": "I classe Leningrad erano cacciatorpediniere comando costruiti per la Marina Sovietica alla fine degli anni trenta.\nIn tutto, ne furono costruiti sei esemplari, in due gruppi da tre. Il primo \u00e8 noto come progetto 1, il secondo come progetto 38.\nSviluppo e tecnica.\nI Leningrad furono le prime grandi unit\u00e0 progettate in Unione Sovietica dopo la rivoluzione. Si trattava di navi direttamente ispirate ad analoghi modelli francesi, di grandi dimensioni.\nDal punto di vista tecnico, le navi appartenenti a questa classe erano caratterizzate da gravi carenze generali, ed avevano una cattiva capacit\u00e0 di tenere il mare.\nI cinque cannoni da 130mm erano sistemati in torri singole, i tubi lanciasiluri in due \"blocchi\" da quattro.\nGli esemplari destinati alla Flotta del Baltico vennero costruiti a San Pietroburgo, quelli per la Flotta del Mar Nero a Mykola\u00efv e quelli destinati a prestare il loro servizio nell'Oceano Pacifico a Komsomol'sk-na-Amure.\nL'ingresso in servizio si ebbe nel 1936-1939. Tutte le navi ricevettero nomi di citt\u00e0.\nUnit\u00e0.\nSu sei unit\u00e0 costruite, quattro sopravvissero alla seconda guerra mondiale. Tutte le navi vennero radiate negli anni sessanta."}
{"id": "1628233", "revid": "1812835", "url": "https://it.wikipedia.org/wiki?curid=1628233", "title": "Principio di minima azione", "text": "Il principio di minima azione (o pi\u00f9 generalmente principio di azione stazionaria) \u00e8 un principio variazionale a partire dal quale si determina l'equazione del moto di un sistema dinamico. Pi\u00f9 precisamente, se un sistema \u00e8 olonomo e monogenico allora \u00e8 possibile derivare dal principio le equazioni di Lagrange .\nIl nome deriva storicamente dall'osservazione che in meccanica newtoniana nei fenomeni della natura l'azione viene sempre minimizzata.\nEsempi classici.\nTra gli esempi pi\u00f9 noti vi sono: \nFormulazione moderna.\nDetta formula_1 l'azione, il principio di minima azione stabilisce che ad una leggera perturbazione della reale evoluzione del sistema tra due istanti di tempo formula_2 e formula_3 corrisponde un cambiamento al secondo ordine dell'azione formula_1, ovvero nell'intervallo di tempo considerato si ha un punto stazionario (solitamente un punto di minimo):\ndove formula_6 indica un \"piccolo\" cambiamento. Esplicitamente:\ncon formula_8 la lagrangiana."}
{"id": "1628235", "revid": "1318658", "url": "https://it.wikipedia.org/wiki?curid=1628235", "title": "Lo Specchio (periodico)", "text": "Lo Specchio \u00e8 stato un settimanale italiano di politica e di costume. Fondato nel 1958, visse fino al 1975.\nStoria.\nFu tra i principali settimanali nazionali degli anni sessanta nel campo conservatore. Il panorama giornalistico italiano era all'epoca estremamente polarizzato. Due blocchi dominavano l'informazione: da una parte, un paludato mondo governativo e dall'altra l'area pi\u00f9 \"rivoluzionaria\", vicino alla sinistra socialista o comunista. Anche lo scenario internazionale era diviso in due blocchi contrapposti: da una parte i governi \"occidentali\", dall'altra il blocco comunista guidato da Cina e Unione Sovietica. \"Lo Specchio\" scelse una linea editoriale indipendente; verso il governo mantenne una posizione critica di stampo conservatore e pi\u00f9 vicino alla destra politica.\nIl settimanale, diretto da Giorgio Nelson Page (cittadino americano ed ex fascista), fu tra i primi a pubblicare indagini giornalistiche e di costume sul modello del giornalismo d'inchiesta nordamericano. Lo fece con la rubrica \"Cronache Italiane\" di Giulio Attilio Schettini. Divennero celebri anche le \"Cronache Bizantine\" a firma del barone Enrico de Boccard e di Giacomo Alexis. Quest'ultimo raccont\u00f2 per primo quella che divenne nota come \"Dolce vita\": sulle colonne de \"Lo Specchio\" apparvero i primi salotti romani, le attricette, le passioni dei divi di Hollywood e del jet-set internazionale che, a quei tempi, si incontrava soprattutto lungo Via Veneto a Roma, a Capri e a Cortina d'Ampezzo. Il settimanale fu anche il precursore della satira di destra: la redazione annover\u00f2 tra le sue file Pier Francesco Pingitore, che poi fonder\u00e0 il Bagaglino.\n\"Lo Specchio\" ospit\u00f2 sia firme note che giovani emergenti: da Giano Accame, Panfilo Gentile, Fabrizio Sarazani per la politica, Olghina di Robilant per il costume, Bruno Begnotti (\"Del Basco\") per le vignette di politica e costume ad Anton Giulio Bragaglia, Henry Furst, Carla Pilolli, Alberto Perrini, Piero Palumbo, Giose Rimanelli, Dino Sanz\u00f2, Fiora Gandolfi, poi moglie di Helenio Herrera, Gi\u00f2 Stajano e il giovane Italo Cucci, che realizz\u00f2 la prima grande inchiesta sul Triangolo della morte. Tra il 1960 e il 1962 si distinse, insieme ad altri periodici di destra, per una violenta campagna denigratoria nei confronti di Pier Paolo Pasolini.\nIl settimanale cess\u00f2 le pubblicazioni nel 1975."}
{"id": "1628236", "revid": "1728", "url": "https://it.wikipedia.org/wiki?curid=1628236", "title": "Pezzo da otto", "text": ""}
{"id": "1628237", "revid": "1494169", "url": "https://it.wikipedia.org/wiki?curid=1628237", "title": "Mensola (disambigua)", "text": ""}
{"id": "1628238", "revid": "1305772", "url": "https://it.wikipedia.org/wiki?curid=1628238", "title": "Gratia", "text": ""}
{"id": "1628239", "revid": "238127", "url": "https://it.wikipedia.org/wiki?curid=1628239", "title": "Principio di Hamilton", "text": ""}
{"id": "1628241", "revid": "13833", "url": "https://it.wikipedia.org/wiki?curid=1628241", "title": "Dono del mattino", "text": ""}
{"id": "1628246", "revid": "287204", "url": "https://it.wikipedia.org/wiki?curid=1628246", "title": "Mosteni", "text": ""}
{"id": "1628249", "revid": "133248", "url": "https://it.wikipedia.org/wiki?curid=1628249", "title": "Mo\u0219teni", "text": "Il toponimo Mo\u0219teni pu\u00f2 riferirsi a diverse localit\u00e0 della Romania:"}
{"id": "1628251", "revid": "73843", "url": "https://it.wikipedia.org/wiki?curid=1628251", "title": "Ruggero Timeus", "text": "Note biografiche.\nNacque a Trieste da famiglia appartenente alla piccola borghesia locale. Dopo gli studi ginnasiali nella propria citt\u00e0 natale, si iscrisse presso l'Universit\u00e0 di Graz, senza per\u00f2 laurearsi. Non ancora ventenne si trasfer\u00ec in Italia, prima a Firenze, poi a Roma. Collabor\u00f2 saltuariamente a \"La voce\" e, con una certa continuit\u00e0, a \"L'Idea Nazionale\", facendosi conoscere per il proprio acceso nazionalismo, che lo allontan\u00f2 dagli irredentisti pi\u00f9 moderati, come Scipio Slataper e Giani Stuparich, suo ex-compagno di classe a Trieste. Alla vigilia della prima guerra mondiale, pubblic\u00f2 a Roma il saggio \"Trieste\" (1914) che ebbe ampia diffusione e che pu\u00f2 essere considerato il suo testamento spirituale.\nLo scoppio della Grande guerra lo colse nella capitale italiana. Arruolatosi volontario fra gli Alpini, fu inquadrato con il grado di tenente nella 72\u00aa compagnia del battaglione \"Tolmezzo\", 8\u00ba Reggimento Alpini. Perse la vita in battaglia, ventitreenne, sul fronte carnico (1915). Gli fu conferita una medaglia d'argento alla memoria. Il Comune di Trieste gli ha dedicato una strada e un monumento commemorativo nei giardini pubblici di via Giulia ed in suo onore \u00e8 stata intitolata via Ruggero Fauro a Roma, nel quartiere Parioli.\nPensiero.\nSvilupp\u00f2 una forma di irredentismo radicale ed esasperato, fondato sulla contrapposizione frontale non tanto fra il mondo latino e quello germanico quanto nei confronti della componente slava, con la quale la comunit\u00e0 italiana conviveva da secoli in Venezia Giulia, Istria e Dalmazia. Convinto assertore della superiorit\u00e0 della civilt\u00e0 latina, e in particolare italiana, su quelle germanica e slava, propugn\u00f2 un'espansione politica dell'Italia sull'intero bacino adriatico e una lotta senza quartiere contro gli Sloveni e i Croati presenti nelle regioni orientali irredente d'Italia, di cui temeva il nascente nazionalismo sostenuto dalla Duplice Monarchia (in Trieste, elenca le immissioni recenti di impiegati sloveni nelle ferrovie e negli impieghi statali) . \u00abNell'Istria\u00bb, scriveva Timeus nel 1914, \u00abla lotta \u00e8 una fatalit\u00e0 che non pu\u00f2 avere il suo compimento se non nella sparizione completa di una delle due razze che si combattono\u00bb e ancora \u00abDa noi lo slavo e il tedesco vive talvolta nella nostra stessa casa...anche quello l\u00ec \u00e8 un nemico che si deve odiare e combattere senza quartiere\u00bb. Il suo era pertanto un tipo di irredentismo lontano sia dagli ideali risorgimentali, rispettosi del sentimento di nazionalit\u00e0 dei popoli, sia da quelli che animavano i suoi concittadini Stuparich e Slataper, fautori del dialogo fra latini e slavi e di proficui scambi culturali interetnici (sempre per\u00f2 all'insegna dell'\u00abitalianit\u00e0\u00bb delle terre giuliano-dalmate e nella prospettiva di una futura assimilazione delle popolazioni croate e slovene nel gruppo etnico italiano).\nInfluenza successiva.\nGran parte dei postulati su cui si basava il pensiero di Timeus vennero adottati dal fascismo che, dopo alcune esitazioni iniziali, e dopo che la vecchia classe monarchico-liberale giuliana venne liquidata o blandita dal regime (si pensi a Francesco Salata) intraprese una politica tesa a conculcare i diritti delle minoranze slovene e croate presenti sul territorio e a perseguitarle apertamente con ogni sorta di angherie. Molti giuliani di origine slava furono costretti a emigrare e coloro che si opposero al regime pagarono spesso con la vita le proprie convinzioni antifasciste.. Gli effetti devastanti di tale tipo di politica, che, per ritorsione, fin\u00ec con il coinvolgere drammaticamente anche il gruppo etnico italiano, furono chiaramente percepibili sia durante che dopo la seconda guerra mondiale.\nVa infine menzionato che la delusione e l'amarezza per la perdita della massima parte della Venezia Giulia e per la tragedia umana che ne segu\u00ec, spinsero alcuni ex-irredentisti che non avevano condiviso gli orientamenti ideologici di Timeus, e in primo luogo Giani Stuparich, a rivalutarne la figura. Scrisse Stuparich all'inizio degli anni sessanta del Novecento: \u00abPer otto anni studiammo insieme...fu il pi\u00f9 diritto e puro, il pi\u00f9 conseguente e intemerato fra i nazionalisti italiani\u00bb.ed anche sempre Stuparich \u00abRuggero Timeus era allora, pi\u00f9 di quanto non fossimo noi,acuto diagnostico dello stato politico (converrebbe dire) della malattia politica) d'Europa, come dimostrarono gli avvenimenti\u00bb (\"Trieste nei miei ricordi\")"}
{"id": "1628252", "revid": "741864", "url": "https://it.wikipedia.org/wiki?curid=1628252", "title": "Pastoralis Vigilantiae", "text": " Pastoralis Vigilantiae \u00e8 un'enciclica di papa Leone XIII, datata 25 giugno 1891, scritta all'Episcopato del Portogallo sul convegno di Braga, circa la condizione della Chiesa di fronte al mondo moderno, sulla necessit\u00e0 di congressi vescovili, sulle competenze dello Stato e della Chiesa."}
{"id": "1628253", "revid": "287204", "url": "https://it.wikipedia.org/wiki?curid=1628253", "title": "IHI Corporation", "text": "IHI Corporation o IHI Group (sigla di Ishikawajima-Harima Heavy Industries Co., Ltd.) \u00e8 una multinazionale industriale giapponese, tra le pi\u00f9 grandi al mondo fondata nel 1853 e quotata alla borsa di Tokyo.\nProprio per le sue notevole dimensioni, \u00e8 divisa in ben sei business unit, di cui le principali, sono quelle che provvedono a progettare e costruire motori aeronautici (tra cui V2500) e particolari per impieghi aerospaziali, costruzione di navi civili e militari - cantieri \"IHI-Kure Shipyard\" - (tra cui \"Kong\u014d\") e strutture per impieghi offshore in campo petrolifero, macchine utensili e sistemi di produzione e cogenerazione dell'energia.\nIl nome IHI \u00e8 spesso stato accostato al campo automobilistico; infatti tra le sue realizzazioni pi\u00f9 famose, vi sono i turbocompressori utilizzati per la sovralimentazione dei motori endotermici, prodotti in Italia a Cernusco Lombardone (LC), e in Germania a Ichtershausen dalla \"IHI Charging Systems International\" .\nIHI \u00e8 quotata alla Sezione 1 della Borsa di Tokyo.\nAttivit\u00e0.\nMotori degli aerei.\nIHI sviluppa, produce e mantiene motori aeronautici, tramite progetti comuni di cui i partner includono GE Aviation, Pratt &amp; Whitney e Rolls-Royce Holdings o la societ\u00e0 stessa.\nStrutture in acciaio.\nIHI Infrastructure Systems Co. Ltd., una societ\u00e0 IHI, progetta e costruisce strutture con telaio in acciaio, ponti e porte d'acqua. \nFormula 1.\nNel 2018 IHI ha firmato una partnership tecnologica con Honda F1 con l'obiettivo di accelerare lo sviluppo dei propri turbocompressori. IHI porter\u00e0 la sua esperienza in Honda F1 dalla stagione 2019. L'accordo tra le due societ\u00e0 \u00e8 valido per un periodo di due anni."}
{"id": "1628255", "revid": "47767", "url": "https://it.wikipedia.org/wiki?curid=1628255", "title": "Iridium flares", "text": ""}
{"id": "1628257", "revid": "599013", "url": "https://it.wikipedia.org/wiki?curid=1628257", "title": "Chapayev", "text": ""}
{"id": "1628260", "revid": "1005847", "url": "https://it.wikipedia.org/wiki?curid=1628260", "title": "Giorgio Nelson Page", "text": "Biografia.\nDiscendente da una delle pi\u00f9 importanti famiglie dello stato americano della Virginia, padre americano e madre italiana (Maria Luisa Roca), era nipote di un ammiraglio dell'esercito sudista, Richard Lucian Page, celebre per aver consegnato la sua nave agli spagnoli pur di non farla cadere in mani nordiste.\nNel 1933 prese la cittadinanza italiana. Ader\u00ec al fascismo e gli vennero affidati importanti incarichi al Ministero della cultura popolare. Per questo, alla caduta del fascismo, venne rinchiuso dagli Alleati nel campo d'internamento di Padula (SA).\nDurante la seconda guerra mondiale diresse i servizi tecnici della Radiodiffusione per l'Estero. Nel dopoguerra fu direttore capo-divisione dell'Ufficio Stampa dello Spettacolo presso la Presidenza del Consiglio.\nFond\u00f2 nel 1958 il settimanale satirico e scandalistico di destra \"Lo Specchio\", che diresse per tutti gli anni sessanta."}
{"id": "1628268", "revid": "15756", "url": "https://it.wikipedia.org/wiki?curid=1628268", "title": "BMW X6", "text": "La BMW X6 \u00e8 un'automobile di lusso, di tipo SUV prodotta a partire dalla fine del 2007 dalla casa automobilistica tedesca BMW: dal 2019 ne \u00e8 in produzione la terza generazione.\nContesto e storia.\nCon la sua carrozzeria che univa un padiglione discendente simile a quello di una coup\u00e9 con il resto del corpo vettura simile a quello di un SUV, la \"X6\" rappresent\u00f2 al suo debutto una tipologia di vettura quasi del tutto inedita nel panorama automobilistico mondiale di fine 2007. Non completamente inedita, per\u00f2: infatti, nonostante praticamente tutte le testate giornalistiche specializzate sostenessero all'epoca che si trattava effettivamente di un modello che andava ad esplorare una nicchia di mercato del tutto nuova, le cose non stavano cos\u00ec. Vi fu infatti un precedente, rappresentato dalla SsangYong Actyon lanciata nel 2005 e che propose per la prima volta in una vettura di serie una miscela tra un corpo vettura di tipo SUV ed uno di tipo coup\u00e9, ben evidenziato anche in quel caso dall'andamento assai spiovente di lunotto e montanti posteriori. Alla BMW X6 pu\u00f2 per\u00f2 essere attribuito il merito di aver portato tale concetto in un segmento di mercato ben pi\u00f9 alto.\nLa produzione della \"X6\" si \u00e8 articolata sinora in tre generazioni:\nLa prima generazione della \"X6\" recava la sigla di progetto \"E71\" e condivideva il pianale di origine con quello della seconda generazione della X5, a sua volta frutto dell'evoluzione del pianale della quinta generazione della Serie 5. Questa prima edizione ha portato per la prima volta in un SUV di grossa taglia la tecnologia ibrida, dando luogo al modello \"X6 ActiveHybrid\".\nAnalogamente a quanto avvenuto con la prima generazione della X6, anche la seconda generazione, presentata al Salone di Parigi nell'ottobre 2014 e lanciata sul mercato alla fine dello stesso anno, condivide la base meccanica con le contemporanee edizioni della X5 e della Serie 5. Questa nuova generazione porta la sigla di progetto \"F16\".\nLa terza generazione della \"X6\" sfrutta il pianale CLAR, condiviso con la contemporanea X5 e con tutte le BMW di segmento D e superiori lanciate a partire dal 2015. L'impostazione stilistica del carrozzeria rimane invariata, fatte salve le soluzioni relative al nuovo corso stilistico BMW."}
{"id": "1628269", "revid": "857138", "url": "https://it.wikipedia.org/wiki?curid=1628269", "title": "Stejaru", "text": "Il toponimo Stejaru pu\u00f2 riferirsi a diverse localit\u00e0 della Romania:"}
{"id": "1628271", "revid": "287204", "url": "https://it.wikipedia.org/wiki?curid=1628271", "title": "Tatarastii", "text": ""}
{"id": "1628273", "revid": "133248", "url": "https://it.wikipedia.org/wiki?curid=1628273", "title": "T\u0103t\u0103r\u0103\u015ftii", "text": "Il toponimo T\u0103t\u0103r\u0103\u0219tii pu\u00f2 riferirsi a diverse localit\u00e0 della Romania:"}
{"id": "1628275", "revid": "436907", "url": "https://it.wikipedia.org/wiki?curid=1628275", "title": "Robe grosse", "text": "Robe grosse \u00e8 il primo album in studio del disc jockey italiano Fish, pubblicato nell'ottobre 2005 dalla Doner Music.\nDescrizione.\nL'album ha visto la partecipazione in tutte le tracce del rapper Esa, oltre anche alla presenza del cantante Retnek in gran parte delle canzoni.\nUna riedizione dell'album venne pubblicata il 12 luglio 2006 e contiene due inediti, una versione in lingua spagnola della canzone \"Devastante\" e un DVD."}
{"id": "1628276", "revid": "729019", "url": "https://it.wikipedia.org/wiki?curid=1628276", "title": "Northrop T-38 Talon", "text": "Il Northrop T-38 Talon \u00e8 un bimotore a getto da addestramento con capacit\u00e0 supersonica prodotto dall'azienda statunitense Northrop Corporation dal 1961 al 1972.\n\u00c8 stato l'addestratore supersonico prodotto per primo e in maggior quantit\u00e0. Resta in servizio anche nel 2014 nelle forze aeree nel mondo inclusa l'United States Air Force (USAF), che resta il suo maggior utilizzatore.\nLa sua struttura di base \u00e8 stata usata per la famiglia di aerei leggeri da combattimento F-5 Freedom Fighter. Oltre che dai piloti USAF, i T-38 vengono anche impiegati dai piloti della NASA, da altri piloti della NATO (sotto un programma unico) e altri utenti civili.\nStoria del progetto.\nIl T-38 fu sviluppato della Northrop Corporation (dal 1994 parte della Northrop Grumman) a met\u00e0 degli anni cinquanta come variante da addestramento di un progetto di un caccia leggero, indicato dall'azienda come N-156, caratterizzato dall'ala a delta posizionata alta sulla fusoliera e dall'impianto propulsivo monogetto. Il motore proposto, un General Electric J79 pesante quasi due tonnellate, avrebbe per\u00f2 comportato lo sviluppo di un modello dalle grandi dimensioni e costoso.\nSebbene la United States Air Force non avesse necessit\u00e0 di un piccolo caccia a quell'epoca, si interess\u00f2 all'addestratore come sostituto del Lockheed T-33 Shooting Star che utilizzava in quel momento.\nIl primo di tre prototipi (designazione ufficiale YT-38) vol\u00f2 il 10 marzo 1959. Questo tipo fu rapidamente adottato ed i primi esemplari di produzione furono consegnati nel 1961, entrarono ufficialmente in servizio il 17 marzo dello stesso anno, completando l'addestratore jet Cessna T-37 Tweet. Quando la produzione termin\u00f2 nel 1972, furono costruiti ben 1187 T-38. Dalla sua introduzione, in una stima del 2016 fornita dal costruttore, oltre sono piloti militari della sola USAF che hanno compiuto parte del loro addestramento su questo modello. L'USAF resta una delle poche forze armate aeronautiche che utilizza addestratori supersonici dedicati, mentre la U.S. Navy utilizza addestratori subsonici relativamente veloci, cio\u00e8 i T-45 Goshawk, una versione ad hoc del noto addestratore britannico British Aerospace Hawk. Le sue prestazioni di velocit\u00e0 gli hanno fatto guadagnare il soprannome di \"razzo bianco\". Nel 1962 i T-38 hanno stabilito 4 record di salita rapida.\nIl T-38, con una configurazione convenzionale, viene dotato di un'ala lunga, bassa e stretta, un singolo stabilizzatore verticale e un carrello d'atterraggio triciclo. La cabina di pilotaggio del velivolo comprende due posti in tandem, uno per l'allievo pilota e uno per l'istruttore, ha anche agganci per i suoi due motori turbogetto alle radici alari.\nIl modello F-5B e il modello F (che deriva anch'esso dal N-156) pu\u00f2 essere distinto dal T-38 dalle ali. Le ali del T-38 si uniscono alla fusoliera direttamente e terminano quadrate, mentre l'F-5 possiede estensioni ai bordi frontali vicino alle radici delle ali e punti di aggancio per missili aria-aria. Sotto la vernice, l'ala del T-38 \u00e8 costituita da materiali con struttura a nido d'api mentre l'ala della famiglia del F-5 \u00e8 costruita con un rivestimento convenzionale sopra una struttura portante sottostante.\nLa maggior parte dei T-38 costruiti era della variante T-38A, ma l'USAF ha avuto anche un piccolo numero di aerei che furono convertiti per l'addestramento all'armamento. Questi aerei (nominati come AT-38B) furono dotati di organi di mira e potevano portare un pod equipaggiato con un cannone, razzi o bombe su di un pilone centrale. Nel 2003, 562 T-38 erano ancora operativi nell'USAF e vi sono tuttora programmi strutturali e di avionica che sono in funzione (T-38C) per estendere la loro vita di servizio fino al 2020. I miglioramenti includono l'aggiunta di un HUD, GPS, un Inertial Navigation System (INS) e un Traffic Collision Avoidance System (TCAS) mentre i motori installati erano i nuovi J85-5R, migliorati nelle prestazioni a basse altitudini con significativo incremento di spinta grazie ad una serie di modifiche determinate nel progetto denominato PRP (\"Propulsion Modernisation Program\"). Tutte le varianti USAF (T-38A e AT38B) sono state convertite allo standard T-38C.\nImpiego operativo.\nL'USAF Strategic Air Command ha avuto i T-38 Talon in servizio dal 1981 fino al 1991.\nOltre all'USAF, altri operatori dei T-38 sono: la tedesca Luftwaffe , la For\u00e7a A\u00e9rea Portuguesa, la taiwanese Chung-Hua Min-Kuo K'ung-Ch\u00fcn, la turca T\u00fcrk Hava Kuvvetleri e la U.S. Navy. \u00c8 stato anche fatto volare alla NASA e dalla Boeing, che utilizzava i tipi con un aereo guida. La NASA utilizza l'aereo anche come addestratore jet per gli astronauti; la sua flotta \u00e8 principalmente ospitata al Ellington Field in Houston (Texas), sebbene vi sono stati incidenti fatali di rilievo negli anni sessanta. Ci sono anche alcuni T-38 Talon in numero minore nelle mani di privati civili.\nLa versione da combattimento del N-156 fu alla fine selezionata per la US Military Assistance Program (MAP) e prodotta come il F-5 Freedom Fighter. Molti di questi sono poi stati convertiti come ruolo per addestratori per l'armamento mentre varie forze aeree hanno introdotto nuovi tipi in servizio. L'F-5G fu pi\u00f9 tardi sviluppato nel F-20 Tigershark a motore singolo.\nIn risposta all'embargo dell'OPEC del 1973, la pattuglia acrobatica Thunderbirds dell'U.S. Air Force adott\u00f2 il T-38 Talon nel 1974 che usava molto meno carburante del F-4 Phantom (I Blue Angels scesero all'A-4 Skyhawk quasi durante lo stesso periodo). Dopo lo sfortunato incidente \"Diamond Crash\" che uccise quattro della squadra composta da sei piloti, il Talon fu rimpiazzato in questo ruolo dal F-16A Fighting Falcon nel 1983."}
{"id": "1628286", "revid": "123219043", "url": "https://it.wikipedia.org/wiki?curid=1628286", "title": "Independent Spirit Awards 1993", "text": "La cerimonia di premiazione dell'8\u00aa edizione degli Independent Spirit Awards si \u00e8 svolta il 27 marzo 1993 sulla spiaggia di Santa Monica, California ed \u00e8 stata presentata da Buck Henry. Neil Jordan ha pronunciato il \"keynote address\" e Danny Glover \u00e8 stato il presidente onorario.\n\u00c8 una delle due sole edizioni in cui \u00e8 stato assegnato un premio per la miglior colonna sonora.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1628288", "revid": "173469", "url": "https://it.wikipedia.org/wiki?curid=1628288", "title": "Wanze", "text": "Wanze (in vallone, \"Wanze\") \u00e8 un comune francofono della Provincia di Liegi, in Vallonia."}
{"id": "1628295", "revid": "1573940", "url": "https://it.wikipedia.org/wiki?curid=1628295", "title": "Phaner", "text": "Phaner \u00e8 un genere di lemuri della famiglia Cheirogaleidae, endemico del Madagascar. \u00c8 l'unico genere della sottofamiglia Phanerinae e comprende quattro specie.\nDescrizione.\nSi tratta di animali notturni, come si pu\u00f2 evincere dai grandi occhi. Sono grossi all'incirca come gatti, hanno testa arrotondata, muso appuntito, lunga lingua, coda pi\u00f9 lunga del corpo. Caratteristica di questi animali \u00e8 la striscia scura che dalla punta della coda arriva fino alla nuca, dove si biforca raggiungendo gli occhi.\nSi differenziano dai lemuridi veri e propri (coi quali vengono spesso confusi) per il pelo folto e lanoso e per le gambe ripiegate in modo da poter stare accoccolati.\nBiologia.\nPi\u00f9 che camminare, tendono a saltellare al suolo, ricordando gli scoiattoli o i galagoni.\nSono animali piuttosto territoriali: ogni territorio si estende per circa 4 ettari e viene delimitato con il secreto di una ghiandola della gola: i territori dei maschi non si sovrappongono mai, mentre quelli delle femmine a volte possono sovrapporsi. Non \u00e8 inusuale che quando il territorio della femmina \u00e8 totalmente incluso in quello del maschio, si formi una coppia stabile, che dorme e caccia insieme.\nCostruiscono nidi di foglie sferici, che a volte posizionano in cavit\u00e0 degli alberi.\nSi nutrono prevalentemente di resina che estraggono dall'albero di \"Terminalia\", cibandosi all'occorrenza anche di insetti, ma non disdegnando gli uccelli e le loro uova (sono accaniti saccheggiatori di nidi) ed in generale qualsiasi piccolo animale riescano a catturare e sopraffare.\nTassonomia.\nSebbene la comune appartenenza di Phanerinae e Cheirogaleinae alla famiglia Cheirogaleidae sia correntemente accettata, gli esatti rapporti filogenetici tra le due sottofamiglie non sono ancora stati definiti con completezza.\nIl genere \"Phaner\" comprende le seguenti specie:\nIn passato \"P. electromontis\", \"P. pallescens\" e \"P. parienti\" venivano considerate sottospecie di \"P. furcifer\" ma in atto godono dello \"status\" di specie a s\u00e9 stanti."}
{"id": "1628305", "revid": "228587", "url": "https://it.wikipedia.org/wiki?curid=1628305", "title": "Ursus (disambigua)", "text": ""}
{"id": "1628307", "revid": "123534227", "url": "https://it.wikipedia.org/wiki?curid=1628307", "title": "Alexander - Cronache di guerra di Alessandro il Grande", "text": " \u00e8 un anime televisivo trasmesso in Giappone a partire dal 1999, arrivato anche in Italia in VHS e DVD edito dalla Dynit, e in seguito trasmesso su MTV. L'anime, basato sul romanzo di Hiroshi Aramata, \u00e8 ispirato alle gesta di Alessandro Magno.\nTrama.\nMacedonia, seconda met\u00e0 del IV secolo a.C. Alessandro \u00e8 il giovane principe erede dell'impero macedone e si ritrova a combattere trame di palazzo, tentativi di assassinio e addirittura l'ostilit\u00e0 del padre, il re Filippo, prima di riuscire a farsi incoronare re. A questo punto inizia la grande impresa di conquistare tutto il mondo allora conosciuto, anche se un'oscura profezia sembra l'abbia predestinato a diventare il distruttore del mondo.\nPersonaggi.\nAlessandro III di Macedonia.\nPassato alla storia come Alessandro il Grande, \u00e8 il figlio di Filippo il Macedone, re di Macedonia. Giovane di bellissimo aspetto, \u00e8 tuttavia legato ad una oscura profezia secondo la quale il suo destino \u00e8 quello di distruggere il mondo. Legato oltremodo alla madre Olimpiade, trascorre l'infanzia e l'adolescenza tra i lussi e le comodit\u00e0 del palazzo reale di Pella, al punto che tra il popolo si mette in dubbio la sua virilit\u00e0 e la sua effettiva capacit\u00e0 di poter essere un re degno di suo padre. Alessandro tuttavia mette a tacere tutte queste voci domando Bucefalo, il cavallo mangia-uomini, e contribuendo in modo decisivo alla vittoria nella Battaglia di Cheronea al comando della cavalleria macedone. Di vedute pi\u00f9 aperte rispetto al padre, si circonda fin dall'inizio della sua ascesa al potere di un gran numero di fedeli compagni, e dopo la morte di Filippo sale al trono riunendo sotto il suo comando tutte le citt\u00e0 della Grecia per poi guidarle nella guerra contro il nemico di sempre, l'Impero persiano.\nDario III.\nSovrano del potente Impero Persiano, Dario III \u00e8 la nemesi di Alessandro. Secondo la profezia dei Pitagorici, seguaci di Pitagora di Samo, rappresenta l'energia opposta a quella del principe, dallo scontro delle quali si generer\u00e0 l'evento cosmico che far\u00e0 ricomparire il Solido Platonico. I due si incontrarono per la prima volta a Babilonia durante una missione organizzata da Alessandro per impedire un'alleanza tra Atene e la Persia che avrebbe determinato la condanna a morte della emergente potenza macedone. In quell'occasione si rese immediatamente conto delle potenzialit\u00e0 del giovane principe, e attese con impazienza il momento in cui si sarebbero scontrati. Il loro primo confronto diretto avverr\u00e0 nella Battaglia di Isso, che tuttavia Dario decider\u00e0 di interrompere per l'intromissione dei Pitagorici asserendo che nessuno dovr\u00e0 interferire in una battaglia tra lui ed Alessandro. Lo scontro decisivo si terr\u00e0 invece a Gaugamela, al termine della quale, nonostante l'apparente invincibilit\u00e0 del suo esercito, Dario trover\u00e0 la morte per mano del suo nemico.\nFilippo II di Macedonia.\nRe di Macedonia, Filippo II fu colui che mise fine alle lotte fratricide tra le poleis unificando sotto il suo comando tutta la Grecia. In giovent\u00f9 presenzi\u00f2 ai rituali proibiti dell'Isola di Samotracia, e fu in quell'occasione che conobbe Olimpiade, che sarebbe in seguito diventata sua moglie. Uomo dalla personalit\u00e0 forte e caparbia, ma legato ad una mentalit\u00e0 arcaica, Filippo dimostra di avere la forza per unificare la Grecia, ma non il carisma e la cultura necessarie per amministrare e guidare saggiamente un cos\u00ec vasto regno, caratteristica questa che contraddistingue il popolo macedone, che non ha conosciuto il fermento culturale delle poleis. Proprio per questo, affida l'educazione del figlio Alessandro ad Aristotele, il pi\u00f9 saggio degli uomini del suo tempo. Filippo in seguito rimane anche vittima dei malvagi consigli del suo consigliere, Attalo, che insinuando il seme del sospetto circa la moralit\u00e0 e la fedelt\u00e0 della moglie e le mire o addirittura la paternit\u00e0 del figlio lo convince a ripudiarli entrambi per prendere una nuova sposa, Euridice, figlia di Attalo, e generare cos\u00ec un nuovo erede al trono. La scelta gli procura per\u00f2 molti nemici, sia dentro che fuori la sua famiglia, gettando i semi per la congiura che porter\u00e0 al suo assassinio durante le celebrazioni per commemorare la vittoria di Cheronea.\nOlimpiade.\nRegina di Macedonia, Olimpiade \u00e8 la madre di Alessandro. Prima di essere regina era stata la sacerdotessa di Ela, il cui culto, originario dell'isola di Samotracia, auspicava la fine di tutte le cose e il ritorno al caos primordiale. Durante la gravidanza ebbe una premonizione secondo la quale il bambino che portava in ventre sarebbe stato colui che avrebbe effettivamente distrutto il mondo, cos\u00ec alla nascita di Alessandro si adoper\u00f2 per fare s\u00ec che il suo destino potesse compiersi. Per tutta la vita Alessandro dimostrer\u00e0 un vero e proprio complesso di Edipo nei confronti della madre, persona estremamente autoritaria e dalla personalit\u00e0 sinistra, cercando costantemente la sua approvazione ed appoggiandola in ogni cosa, compreso, probabilmente, l'omicidio del re Filippo. Dopo essere stata ripudiata ed esiliata dal marito, Olimpiade usa le proprie abilit\u00e0 sacerdotali per generare allucinazioni e incubi nella mente della nuova regina, Euridice, spingendola alla pazzia per poi ucciderla assieme al figlio ancora neonato; probabilmente, \u00e8 responsabile anche di aver ipnotizzato il soldato che in seguito pugnaler\u00e0 a morte il re.\nAristotele.\nConsiderato uno dei pi\u00f9 grandi filosofi della storia, Aristotele fu indubbiamente tra gli uomini pi\u00f9 rappresentativi del suo tempo, tanto che Filippo lo convoc\u00f2 da Atene perch\u00e9 fungesse da precettore per il figlio Alessandro, permettendogli anche di edificare una scuola nel villaggio di Mieza. In giovent\u00f9 Aristotele era stato discepolo di Platone, ma lo aveva ad un certo punto abbandonato non condividendone le teorie, troppo metafisiche e irrazionali per un uomo come lui, che invece considera la logica e la ragione come i principali e pi\u00f9 importanti strumenti in possesso dell'uomo per la comprensione del sapere. Il suo scopo principale \u00e8 quello di ristabilire la pace in Grecia, e per riuscirci ammette di essere pronto a qualsiasi compromesso. Il suo proposito iniziale \u00e8 quello di servirsi delle mire espansionistiche di Filippo e Alessandro, ma quando viene a sapere dell'esistenza del Solido Platonico decide di rivolgere su di esso le proprie attenzioni, anche perch\u00e9 ritiene, in quanto re dei filosofi, di essere la persona pi\u00f9 degna di venire a conoscenza della verit\u00e0 cosmica che vi \u00e8 racchiusa. Quando per\u00f2 si rende conto di quanto pericolosa e potenzialmente distruttiva possa essere la conoscenza racchiusa nel solido, cos\u00ec di come vi sia un legame tra esso e la profezia secondo la quale Alessandro distrugger\u00e0 il mondo, cerca in ogni modo di uccidere il re per impedirgli di raggiungere i confini del Mondo dove si compir\u00e0 il suo destino servendosi della nipote Cassandra. Oltre che un filosofo, Aristotele \u00e8 anche un brillante scienziato; progetta infatti alcuni soldati meccanici destinati a potenziare l'esercito macedone, e pur non essendone probabilmente l'ideatore o l'artefice \u00e8 certo che abbia avuto anche lui un ruolo nell'uccisione di Filippo.\nDoppiaggio.\nIl doppiaggio italiano dell'edizione Dynamic Italia \u00e8 stato eseguito presso la SEFIT-CDC sotto la direzione di Cristina Boraschi. La traduzione dall'originale giapponese \u00e8 di Laura Giordano e i dialoghi italiani sono di Gianluca Aicardi."}
{"id": "1628312", "revid": "110157", "url": "https://it.wikipedia.org/wiki?curid=1628312", "title": "Ursus (birra)", "text": "Ursus \u00e8 una marca di birra rumena. Il birrificio ha sede a Cluj-Napoca, dov'\u00e8 stata fondata nel 1878. Oggi \u00e8 di propriet\u00e0 della SABMiller.\nCome slogan ha: \"Ursus, Regele berii \u00een Rom\u00e2nia!\" (\"Ursus, il Re delle birre in Romania!\")."}
{"id": "1628320", "revid": "767487", "url": "https://it.wikipedia.org/wiki?curid=1628320", "title": "Instant Clarity", "text": "Instant Clarity \u00e8 il primo album in studio del cantante Michael Kiske, pubblicato nel 1996. Alla realizzazione di alcuni brani dell'album hanno partecipato Kai Hansen (suo compagno negli Helloween) e Adrian Smith alla chitarra. La canzone \"Always\" \u00e8 dedicata a Ingo Schwichtenberg."}
{"id": "1628337", "revid": "200568", "url": "https://it.wikipedia.org/wiki?curid=1628337", "title": "Comodino", "text": "Il comodino \u00e8 un velario in tela, posto all'interno del palcoscenico, formato da due parti fisse poste ai lati e una parte mobile, spesso ornata con decorazioni e dipinti, sistemata parallelamente al sipario principale. \nQuest'ultima porzione viene azionata dopo la conclusione di ogni atto in cui \u00e8 suddivisa un'opera teatrale, allo scopo di celare al pubblico le operazioni di cambiamento della scena. \nOgni parte del comodino \u00e8 dotata di aperture che consentono l'entrata e l'uscita laterali degli attori dallo spazio scenico, oltre alla consueta uscita collettiva della compagnia sul proscenio, dopo la conclusione dello spettacolo, per ringraziare il pubblico. \nIl comodino viene spesso realizzato con tessuto ignifugo, anche allo scopo di formare una sorta di compartimentazione, in caso d'incendio, tra il palcoscenico e la platea, nel caso non sia prevista o possibile l'installazione di un sipario di sicurezza. \nDal fatto di costituire il passaggio tra le quinte e il palcoscenico, il termine \"comodino\" viene anche utilizzato, nel gergo teatrale, per riferirsi a un attore che conosce la parte da recitare ed \u00e8 pronto a prendere il posto di un collega, all'ultimo momento, in caso di forzata sostituzione. La definizione \u00e8 spesso usata, in senso dispregiativo, per definire un attore mediocre."}
{"id": "1628348", "revid": "1573940", "url": "https://it.wikipedia.org/wiki?curid=1628348", "title": "Amadina erythrocephala", "text": "Lamadina testarossa (Amadina erythrocephala ()) \u00e8 un uccello passeriforme della famiglia degli Estrildidi.\nEtimologia.\nIl nome scientifico di questi uccelli, \"erythrocephala\", deriva dall'unione delle parole greche \"\u1f10\u03c1\u03c5\u03b8\u03c1\u03cc\u03c2\" (\"erythros\", \"rosso\") e \"\u03ba\u03b5\u03c6\u03b1\u03bb\u03ae\" (\"kefale\", \"testa\"), col significato di \"dalla testa rossa\", dal quale deriva a sua volta il nome comune della specie.\nDescrizione.\nDimensioni.\nSi tratta di uccelli di piccola taglia, sebbene i 14\u00a0cm di lunghezza raggiunti in media dalla specie rendano l'amadina testarossa uno degli esponenti pi\u00f9 grandi della propria famiglia.\nAspetto.\nSi tratta di uccelletti di costituzione robusta, muniti di un becco tozzo e massiccio atto a frantumare il cibo.\nLa colorazione \u00e8 grigio-bruna su tutto il corpo, con tendenza a scurirsi su codione e coda e a schiarirsi fino al \"beige\"-biancastro su ventre e sottocoda: sul petto le penne sono bianche ma orlate di bruno-nerastro, a formare un caratteristico effetto a scaglie, mentre macchie bianche possono essere presenti anche sulle penne delle ali. Nel maschio la testa \u00e8 di colore rosso ruggine, mentre nella femmina questa colorazione \u00e8 assente o appena accennata, con la testa che si presenta dello stesso colore del dorso e gola biancastra, oltre a un'orlatura scura delle penne del petto meno accentuata. Caratteristica di questa specie \u00e8 una grande variabilit\u00e0 individuale della livrea, con presenza di cappuccio rosso pi\u00f9 o meno esteso, di tonalit\u00e0 di dorso e ventre maggiormente tendenti al grigio o al bruno o ancora di sfumature rossicce presenti anche su ventre e dorso: la livrea tende inoltre a scurirsi con l'et\u00e0. In ambedue i sessi gli occhi sono di colore bruno, il becco \u00e8 grigio-nerastro e le zampe sono di colore carnicino.\nBiologia.\nSi tratta di uccelli diurni, il cui comportamento varia in funzione del tipo di ambiente e dalla quantit\u00e0 di cibo in esso reperibile. Gli esemplari diffusi nelle aree pi\u00f9 aride tendono a raggrupparsi in stormi anche molto consistenti, costituiti da coppie ed individui singoli anche non imparentati fra loro che effettuano spostamenti anche di una certa entit\u00e0 alla ricerca di cibo ed acqua, separandosi per\u00f2 assai raramente; nelle popolazioni diffuse in ambienti pi\u00f9 umidi, invece, la tendenza all'aggregazione \u00e8 meno accentuata, con formazione di gruppetti che contano poche decine di capi (spesso imparentati fra loro, ad esempio una coppia coi figli di varie nidiate, a loro volta accoppiati) o di coppie singole, che rimangono stanziali.\nAlimentazione.\nL'amadina testa rossa \u00e8 un uccello essenzialmente granivoro, che tuttavia a differenza delle altre specie di estrildidi si nutre senza problemi anche di insetti ed altri invertebrati, i quali compongono una buona parte della sua dieta, che viene inoltre integrata quando possibile anche con frutta, bacche, fiori e germogli.\nRiproduzione.\nIl periodo riproduttivo \u00e8 piuttosto irregolare, essendo strettamente legato all'arrivo delle piogge, che favoriscono la crescita della vegetazione e quindi aumentano la disponibilit\u00e0 di cibo.\nDurante la cova e l'allevamento della prole si formano gruppi di 2-6 coppie di questi uccelli, che si dimostrano molto territoriali nei confronti di eventuali intrusi, anche conspecifici.\nIl nido ha una forma globosa e si compone di un intreccio grossolano di fibre vegetali e rametti con una cavit\u00e0 interna foderata di penne e piume: questi uccelli tuttavia difficilmente costruiscono un proprio nido, preferendo molto spesso occupare nidi abbandonati di uccelli tessitori o rondoni.\nAll'interno del nido la femmina depone da 2 a 8 uova biancastre e di grosse dimensioni rispetto alla taglia dell'uccello, le quali vengono incubate per 12-14 giorni principalmente dalla madre, con il maschio che durante il giorno tende a rimanere di guardia nei pressi del nido (sebbene possa alternarsi con essa alla cova) e che durante la notte ritorna al nido per riposarsi. I \"pulli\", ciechi e nudi alla nascita, sono di colore molto scuro con becco giallo munito di caratteristiche protuberanze biancastre ai lati, ben visibili quando il becco \u00e8 aperto e che hanno infatti la funzione di stimolare l'imbeccata ai genitori nella penombra del nido: essi vengono imbeccati da ambedue i genitori e sono in grado d'involarsi fra i 22 e i 25 giorni dalla schiusa, allontanandosi tuttavia del tutto dal nido solo dopo altre tre settimane.\nDistribuzione e habitat.\nQuesta specie occupa un areale che comprende un'ampia porzione dell'Africa sud-occidentale e meridionale (Angola, Zimbabwe, Namibia, Sudafrica, Botswana e Lesotho).\nL\"habitat\" di questi uccelli \u00e8 rappresentato dalle aree di boscaglia secca e di savana: tuttavia, questi uccelli non esitano a colonizzare le aree semidesertiche ed i margini del deserto vero e proprio, pur rimanendo maggiormente legati a fonti d'acqua permanenti rispetto ad altri uccelli dalle medesime abitudini, come ad esempio il becco d'argento. Pertanto, la colonizzazione umana delle aree semidesertiche (come ad esempio il Botswana o il Kalahari), con la conseguente creazioni di pozzi e bacini idrici artificiali, ha consentito a questa specie di espandere il proprio areale alle zone convertite alla pastorizia o all'agricoltura, sebbene l'amadina testa rossa si dimostri piuttosto timida nei confronti dell'uomo.\nTassonomia.\nInizialmente classificata assieme a molti altri estrildidi col nome di \"Loxia erythrocephala\" da Linneo, sottintendendone una parentela coi crocieri eurasiatici, in seguito questa specie \u00e8 stata ascritta al genere \"Amadina\", che condivide con l'assai simile gola tagliata.\nSebbene in passato se ne riconoscessero due sottospecie (\"Amadina erythrocephala erythrocephala\" e \"Amadina erythrocephala dissita\"), distinte fra loro principalmente in base all'estensione e alla tonalit\u00e0 del colore rosso nel maschio, attualmente gli studiosi sono pi\u00f9 propensi a considerare la specie come monotipica."}
{"id": "1628353", "revid": "339392", "url": "https://it.wikipedia.org/wiki?curid=1628353", "title": "Monte Basodino", "text": ""}
{"id": "1628358", "revid": "6923", "url": "https://it.wikipedia.org/wiki?curid=1628358", "title": "IHI Group", "text": ""}
{"id": "1628369", "revid": "767487", "url": "https://it.wikipedia.org/wiki?curid=1628369", "title": "Earth (gruppo musicale)", "text": "Gli Earth sono un gruppo musicale drone doom/stoner metal fondato nel 1990 a Seattle (Washington) da Dylan Carlson, Slim Moon e Greg Babior; la band prende nome dalla prima incarnazione dei Black Sabbath.\nStoria degli Earth.\nSebbene si siano lasciati andare a diverse sperimentazioni musicali, sono noti come i pionieri di un genere minimale, lungo e ripetitivo conosciuto come drone metal. In minor misura, il loro sound \u00e8 stato classificato come doom metal. Tuttavia gli Earth, negli ultimi lavori, hanno molto poco a che vedere con il metal. I loro primi album possono essere visti come delle variazioni del doom metal sperimentale influenzato dai Melvins.\nDylan Carlson \u00e8 sempre stato il nucleo principale della band nonostante i diversi e continui cambiamenti di formazione. Al di fuori del mondo della musica underground, Carlson \u00e8 forse pi\u00f9 noto per essere stato tanto il miglior amico dell'icona della musica grunge Kurt Cobain, quanto colui che ha acquistato il fucile che Cobain successivamente ha utilizzato per togliersi la vita. Dopo che gli Earth si erano trasferiti a Seattle, Cobain ha cantato nella canzone \"Divine and Bright\", da una demo inclusa nella nuova versione di un live album \"Sunn Amps and Smashed Guitars\".\nIl gruppo drone doom metal Sunn O))) prende il nome dalla marca degli amplificatori utilizzati dalla band (appunto Sunn). I Sunn O))) hanno in repertorio anche una canzone intitolata \"Dylan Carlson\" in un loro demo. Il supergruppo drone doom Teeth of Lions Rule the Divine prende il nome da una canzone estratta dal primo full-length album della band \"Earth 2: Special Low-Frequency Version\"."}
{"id": "1628376", "revid": "373458", "url": "https://it.wikipedia.org/wiki?curid=1628376", "title": "Amintore Galli", "text": "Biografia.\nInizi\u00f2 gli studi musicali con lo zio, Pio Galli, direttore della banda di Talamello. Concluso il ginnasio a Rimini, nel 1862 si iscrisse al Conservatorio di Milano, dove fu allievo di Giovanni Battista Croff e Alberto Mazzucato.\nDurante la stagione di carnevale 1864-65, fece eseguire al Teatro Vittorio Emanuele II di Rimini la scena ed aria \"Cesare al Rubicone\".\nNel 1866 si arruol\u00f2 coi garibaldini, combattendo a Bezzecca, e l'anno successivo si diplom\u00f2 facendo eseguire una cantata dal titolo \"Espiazione\".\nFu maestro di banda e di cappella ad Amelia e pi\u00f9 tardi, tra il 1871 e il 1873, diresse la banda cittadina e la scuola di musica di Finale Emilia.\nFrattanto, nel 1870, scrisse l'opera in due atti \"Roma\", mai rappresentata a causa del voto della polizia milanese. L'anno precedente, Galli inizi\u00f2 la carriera di giornalista, quale direttore del giornale milanese \"Euterpe\", pubblicato da Sonzogno, l'editore a cui avrebbe legato la sua fortuna.\nDal 1873 fu a Milano, presso il cui conservatorio ricopr\u00ec le cattedre di contrappunto ed estetica musicale. Nel capoluogo lombardo fu direttore artistico dello Stabilimento Musicale Sonzogno, nonch\u00e9 critico musicale del quotidiano \"Il Secolo\" e direttore de \"Il Teatro illustrato\" e \"La Musica popolare\", tutte testate legate a Casa Sonzogno. Per lo stesso editore cur\u00f2 inoltre le riduzioni per canto e pianoforte di numerosi spartiti d'opera e le traduzioni italiane di libretti d'opera francesi.\nLa sua fama \u00e8 dovuta soprattutto all'attivit\u00e0 giornalistica, dal momento che le due opere rappresentate (\"Il corno d'oro\" o \"Un'avventura nel serraglio\", operetta del 1876 a Torino, e \"David\", 1904) ebbero scarso successo. Grande notoriet\u00e0 ebbe invece l\"Inno dei lavoratori\", su versi di Filippo Turati, che egli music\u00f2 nel 1886.\nNel 1894 acquist\u00f2 una tenuta a Santa Maria in Cerreto (Rimini), dove trascorrere le vacanze estive. Lasciato il giornalismo tra il 1906 e il 1907, nel 1914 torn\u00f2 definitivamente a Rimini, dove mor\u00ec cinque anni dopo.\nGli \u00e8 stato intitolato il Teatro Vittorio Emanuele II di Rimini, che \u00e8 stato pesantemente bombardato durante la seconda guerra mondiale, tornato agli antichi splendori con un sapiente restauro inaugurato Il 28 ottobre 2018, oggi appunto Teatro Amintore Galli.\nI suoi manoscritti sono conservati presso la Biblioteca Civica Gambalunga di Rimini.\nComposizioni.\nTeatro musicale.\nTutti i lavori teatrali sono su libretto dello stesso Galli."}
{"id": "1628390", "revid": "14407407", "url": "https://it.wikipedia.org/wiki?curid=1628390", "title": "Retiniti", "text": ""}
{"id": "1628392", "revid": "228587", "url": "https://it.wikipedia.org/wiki?curid=1628392", "title": "Larry Gagosian", "text": "Biografia.\nCommerciante d'arte americano con origini armene, possiede la catena di gallerie Gagosian di cui tre a New York (in Madison Avenue, West 24th St. e 21st St.), una a Beverly Hills, due a Londra (in Britannia St. e Davies Streets), una a Roma (in via Francesco Crispi), una a Parigi (in rue de Ponthieu), una a Ginevra, una a Hong Kong e una ad Atene. Gagosian ha iniziato commerciando manifesti vicino alla citt\u00e0 universitaria di UCLA a Los Angeles. All'inizio degli anni 80 svilupp\u00f2 velocemente il suo commercio sfruttando la possibilit\u00e0 di rivendere con forti guadagni le opere d'arte di artisti moderni e contemporanei.\nFra le propriet\u00e0 e gli artisti attualmente rappresentati da Gagosian compaiono nomi come Richard Artschwager, Cecily Brown, Chris Burden, Francesco Clemente, John Currin, Walter de Maria, Ellen Gallagher, Douglas Gordon, Damien Hirst, Howard Hodgkin, Neil Jenney, Mike Kelley, Anselm Kiefer, Maya Lin, Vera Lutter, Edward Ruscha, Jenny Saville, Richard Serra, David Smith, Philip Taaffe, Mark Tansey, Robert Therrien, Cy Twombly, Francesco Vezzoli, Andy Warhol e Richard Wright.\nNel 2004, nell'annuale classifica dalla rivista britannica \"Art review\", Larry Gagosian viene definito il pi\u00f9 grande mercante d'arte del mondo. Secondo una classifica delle 100 personalit\u00e0 pi\u00f9 influenti nell'arte nel mondo pubblicata dal Journal des Arts (groupe Artclair [n\u00b0 341 - 18 febbraio 2011]), \u00e8 stato ritenuto la personalit\u00e0 \u00abpi\u00f9 influente\u00bb nell'arte a livello mondiale nel 2011."}
{"id": "1628393", "revid": "237192", "url": "https://it.wikipedia.org/wiki?curid=1628393", "title": "Nedeijko Cabrinovic", "text": ""}
{"id": "1628396", "revid": "729019", "url": "https://it.wikipedia.org/wiki?curid=1628396", "title": "Avvelenamento da tallio", "text": "L' avvelenamento da tallio \u00e8 una condizione clinica caratterizzata dall'assunzione acuta o cronica di tallio.\nUtilizzo del tallio e metodi di intossicazione.\nIl tallio solitamente viene impiegato soprattutto come componente per produrre insetticidi, fuochi di artificio, oppure per esami cardiologici.\nEssendo nocivo per l'organismo non deve essere ingerito.\nFu spesso usato in passato per perpetrare omicidi, fino a quando non ne vennero compresi gli effetti e non ne venne individuato un antidoto, il ferrocianuro ferrico noto anche come Blu di Prussia. La scrittrice inglese Agatha Christie ne fece l'arma del delitto in uno dei suoi romanzi (\"Un cavallo per la strega\"), traendo l'idea dalla sua esperienza di farmacista.\nDiversi i casi di cronaca criminale pi\u00f9 noti di avvelenamenti effettuati con il tallio: dalla criminale austriaca Martha Marek negli anni trenta del Novecento a Mattia del Zotto, italiano, che nel 2017 ha avvelenato sette persone provocando la morte di tre.\nTaluni avanzano l'ipotesi che il guru indiano Osho Rajneesh sia stato avvelenato con il tallio durante la permanenza in un carcere federale statunitense a causa di reati relativi all'immigrazione. Questa ipotesi fu sostenuta dal medico di Osho e da alcuni esami di laboratorio effettuati a Londra.\nSintomatologia.\nIniziali.\nI sintomi e i segni clinici comprendono inizialmente nausea, vomito, tachicardia, febbre, diarrea, dolore addominale.\nTardivi.\nLe manifestazioni peggiorano con il protrarsi del tempo e ritroviamo: atassia, alopecia, coreoatetosi e coma.\nEziologia.\nL'avvelenamento pu\u00f2 avvenire tramite ingestione o inalazione del tallio.\nTrattamento.\nIl trattamento prevede l'immediata decontaminazione gastrointestinale attraverso l'impiego di lassativi e, nei casi pi\u00f9 urgenti, la lavanda gastrica. Terapia alternativa \u00e8 imporre la diuresi alla persona attraverso l'impiego di furosemide, cui segue l'emodialisi. Chelante del tallio \u00e8 il blu di Prussia."}
{"id": "1628397", "revid": "287204", "url": "https://it.wikipedia.org/wiki?curid=1628397", "title": "Khalid Al Qassimi", "text": "Biografia.\nHa vinto il FIA's Middle East Rally Championship nel 2004. Alla prima apparizione nel campionato del mondo rally 2007 con il BP Ford World Rally Team al rally di Finlandia conclude al 16\u00ba posto un'ottima gara. Contemporaneamente Abu Dhabi annuncia lo schieramento della terza Focus WRC nel mondiale rally. Navigato da Nicky Beech, Khalid Al Qassimi partecipa al Neste Oil Rally Finland, all'ADAC Rallye Deutschland, al Rally RACC Catalunya-Costa Daurada e al rally d'Irlanda."}
{"id": "1628399", "revid": "53508", "url": "https://it.wikipedia.org/wiki?curid=1628399", "title": "Libro dei riti", "text": "Il Libro dei riti () \u00e8 uno dei Cinque Classici del canone confuciano. Descrive le forme sociali, i riti antichi e le cerimonie di corte della dinastia Zhou. Fa parte dei \"Tre Riti\".\nI Tre Riti.\nI Tre Riti (cinese tradizionale: \u79ae\u7d93; cinese semplificato: \u793c\u7ecf ; pinyin: L\u01d0j\u012bng) sono documenti, scritti sotto la dinastia Zhou, concernenti i riti e l'organizzazione sociale, amministrativa e politica. Secondo la tradizione, la raccolta fu compilata e commentata da Confucio o dai suoi discepoli diretti.\nSotto la dinastia Han occidentale questi testi andarono in gran parte perduti. Solo tre opere furono parzialmente ricostruite a partire da frammenti, da versioni orali e da redazioni apocrife: lo \"Zhouli\" (\u5468\u79ae), lo \"Yili\" (\u5100\u79ae) e il \"Liji\" (\u79ae\u8a18). Il termine \"Lijing\", che dovrebbe indicare l'insieme dei tre testi, fa spesso riferimento al \"Liji\" o \"Libro dei riti\".\nRiti degli Zhou.\nLo \"Zhouli\" (\u5468\u79ae \"Riti degli Zhou\") fu noto fino alla dinastia Tang col nome di \"Zhouguan\" (\u5468\u5b98, funzionari degli Zhou): si tratta infatti di una lista di funzioni ufficiali ripartite in 6 categorie, che ispirarono la suddivisione in 6 ministeri dell'amministrazione imperiale.\nLa sopravvivenza di questo testo sarebbe dovuta a Liu Xian, principe di Hejian (\u6cb3\u9593\u738b), parente di Wudi, collezionista di testi antichi. Venuto in possesso di una versione mancante del capitolo 6, egli offr\u00ec invano una lauta ricompensa per il capitolo mancante.\nCome tutti i documenti trasmessi dal principe all'imperatore, fu archiviato nella biblioteca reale e dimenticato, fino al momento in cui Liu Xin (\u5289\u6b46) riprese il lavoro di bibliografo di suo padre Xiang (\u5289\u5411) (9 a.C.).\nLa descrizione dell'amministrazione Zhou \u00e8 piuttosto idealizzata che reale. Il curatore Liu Xin era al servizio di Wang Mang, il cui governo pretendeva di tornare all'et\u00e0 d'oro della prima dinastia Zhou e si ispirava quindi alle descrizioni dei trattati dell'epoca. A partire dalla dinastia Han orientale si sospett\u00f2 quindi che lo \"Zhouguan\" fosse un falso commissionato dall'usurpatore.\nAttualmente, gli studiosi sono orientati a credere che i documenti siano stati redatti verso la fine del Periodo dei regni combattenti, con interpolazioni della dinastia Han, o che si tratti di un falso di Liu Xin (inizio dell'era cristiana).\nRiti cerimoniali.\nLo \"Yili\" (\u5100\u79ae \"riti cerimoniali\") \u00e8 una descrizione dell'etichetta e dei rituali seguiti dalla piccola aristocrazia della dinastia Zhou in occasione di avvenimenti privati (matrimoni ecc.) e pubblici. Fu il primo fra i libri dei riti ad essere ricostruito, verso il 180 a.C. dalle memorie del letterato Gao Tang, che ne produsse 17 capitoli. Alcuni frammenti che confermavano la sua versione furono rinvenuti alla fine del II secolo a.C. nella dimora ancestrale della famiglia di Confucio.\nConsiderato autentico prima della dinastia Qin, era conosciuto all'epoca della dinastia Han come Ligujing (\u79ae\u53e4\u7d93, \"antico classico dei riti\"). Fu commentato dagli specialisti della letteratura rituale Hou Cang (\u540e\u5009), Dai De (\u6234\u5fb7) e Dai Sheng (\u6234\u8056), ma delle versioni commentate ci \u00e8 pervenuta soltanto quella del bibliografo Liu Xiang.\nIl Libro dei riti.\nIl \"Liji\" (\u79ae\u8a18) o Libro dei riti, considerato dai letterati confuciani come uno sviluppo dello Yili, offre un contenuto molto pi\u00f9 vario rispetto agli altri due trattati (aneddoti, discorsi, dialoghi, descrizioni). Alcune parti si ritrovano nello Xunzi e nel Huainanzi. \nComposto in origine di 131 capitoli, proverrebbe, secondo il primo curatore, il bibliografo Liu Xiang, dalla collezione di testi antichi raccolta dal principe di Heijian sotto l'imperatore Han Wudi. La compilazione del libro fu attribuita a Confucio o ai suoi discepoli.\nI grandi commentatori di rituali Dai De e Dai Sheng ne produssero due versioni condensate e commentate, il \"Dadai liji\" (\"Liji del grande Dai\") (\u5927\u6234\u79ae\u8a18) in 85 capitoli, e lo \"Xiaodai Liji\" (\"Liji del piccolo Dai\") (\u5c0f\u6234\u79ae\u8a18) in 46 capitoli. La seconda versione fu subito preferita, e il Dadai and\u00f2 perduto dopo la dinastia Tang.\nIl \"Libro dei riti\" include il \"Classico della Musica\" (capitolo 19), una versione ridotta dell'originale che \u00e8 andato perduto. Nel 1993, un capitolo del libro risalente al 300 a.C. \u00e8 stato rinvenuto in una tomba di Guodian, Hubei.\nNel libro sono compresi anche due capitoli, \"Il grande studio\" (\u5927\u5b78, \u5927\u5b66, D\u00e0xu\u00e9) -- capitolo 42\u2014e \"Il giusto mezzo\" (\u4e2d\u5eb8 Zh\u014dngy\u014dng) -- capitolo 31\u2014compilati da uno dei discepoli di Confucio. Entrambi questi \"libri\" fanno parte dei Quattro Libri del canone confuciano."}
{"id": "1628409", "revid": "123353791", "url": "https://it.wikipedia.org/wiki?curid=1628409", "title": "Angelo Sorino", "text": "Biografia.\nAttore, scrittore, doppiatore, cantautore e regista \u00e8 noto presso il grande pubblico per aver interpretato il personaggio di \"Giacomo\" nel telefilm \"Il maresciallo Rocca\". Inoltre ha partecipato ad altre fiction tv ed \u00e8 stato tra i protagonisti di film come \"La bruttina stagionata\" e \"Stelle di cartone\".\nIn teatro ha lavorato in numerosi spettacoli, tra i quali citiamo: \"Ladies' night\", per la regia di Roberto Marafante, e \"Romeo e Giulietta\", per la regia di Giuseppe Patroni Griffi. Tra le altre attivit\u00e0, \u00e8 compositore di canzoni e musiche ed autore di testi per il variet\u00e0.\nNel 2008 scrive la canzone \"Funky kyrik\u00ec\" che viene scoperta e lanciata dal dj Maurillo e poi distribuita in pi\u00f9 di 100 radio indipendenti in Italia e all'estero. \nPremio della Critica a Sanremo Rock 2020 con la canzone Sogno criminale, bissa la partecipazione nel 2021 con Mondo fatato ottenendo il nulla osta per il Gran Gal\u00e0 dei Festival di San Marino.\nNel 2013 scrive, interpreta e cura la regia della sua prima commedia, \"Fegato\" che narra le vicissitudini di un uomo gi\u00e0 \"vittima della societ\u00e0\", stalkerizzato con letali conseguenze dal suo stesso fegato.\n\u00c8 del 2021 il libro: \"Rino Gaetano e il Regno di Salanga\". Una biografia in autostop. -Sagoma Editore."}
{"id": "1628417", "revid": "46291", "url": "https://it.wikipedia.org/wiki?curid=1628417", "title": "Salvia sclarea", "text": "La salvia moscatella (nome scientifico \"Salvia sclarea\" ) \u00e8 una piccola pianta perenne erbacea aromatica dai delicati fiori labiati appartenente alla famiglia delle Lamiaceae.\nEtimologia.\nIl nome generico (\"Salvia\") deriva dal latino \"salvus\" ( = salvare, sicuro, bene, sano) un nome antico per questo gruppo di piante dalle presunte propriet\u00e0 medicinali. L'epiteto specifico (\"sclarea\" = chiaro) deriva dal latino medievale, gi\u00e0 usato per questa pianta.\nIl nome scientifico della specie \u00e8 stato definito da Linneo (1707 \u2013 1778), conosciuto anche come Carl von Linn\u00e9, biologo e scrittore svedese considerato il padre della moderna classificazione scientifica degli organismi viventi, nella pubblicazione \"Species Plantarum - 1: 27. 1753\" del 1753.\nDescrizione.\nL'altezza di queste piante varia da 5 a 11 dm. La forma biologica \u00e8 emicriptofita bienne (H bienn), ossia in generale sono piante erbacee con gemme svernanti al livello del suolo e protette dalla lettiera o dalla neve e si distinguono dalle altre per il ciclo vitale biennale.\nRadici.\nLe radici sono secondarie da rizoma (il rizoma pu\u00f2 essere molto grosso e ramificato).\nFusto.\nLa parte aerea del fusto \u00e8 eretta ingrossata; la superficie \u00e8 ricoperta da peli crespi lunghi 1 \u2013 2\u00a0mm. I fusti sono a sezione quadrangolare (a causa della presenza di fasci di collenchima posti nei quattro vertici). Diametro del fusto: 5 \u2013 9\u00a0mm\nFoglie.\nLe foglie del primo anno (il ciclo biologico della pianta \u00e8 biennale) sono raggruppate alla base e forma una rosetta; sono picciolate con una grande lamina a forma largamente lanceolata. Sono inoltre ricoperte da uno strato uniforme di peluria e appaiono vellutate. Le foglie cauline sono minori (lunghe 5 \u2013 12\u00a0cm), i bordi sono irregolarmente dentati. Lunghezza del picciolo delle foglie basali: 2 \u2013 7\u00a0cm. Dimensioni delle foglie basali: larghezza 4 \u2013 12\u00a0cm; lunghezza 18\u00a0cm.\nInfiorescenza.\nLe infiorescenze, ampie con rami eretto-patenti, sono ascellari e formate da verticillastri sovrapposti e distanziati di 4 - 6 fiori sottesi da brattee membranose e violacee lunghe 2 \u2013 3\u00a0cm (pi\u00f9 lunghe della corolla).\nFiore.\nI fiori sono ermafroditi, zigomorfi, tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (ogni verticillo ha 5 elementi). Lunghezza dei fiori: 15 \u2013 30\u00a0mm.\nFrutti.\nIl frutto \u00e8 un tetrachenio (composto da quattro nucule). La forma \u00e8 pi\u00f9 o meno ovoidale (o pi\u00f9 o meno trigona). I semi, di colore marrone scuro, sono sprovvisti di endosperma e sono piccolissimi (in un grammo ne stanno oltre 200).\nDistribuzione e habitat.\nFitosociologia.\nDal punto di vista fitosociologico alpino la specie di questa voce appartiene alla seguente comunit\u00e0 vegetale:\nTassonomia.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. La famiglia \u00e8 suddivisa in 7 sottofamiglie: il genere \"Salvia\" \u00e8 descritto nella trib\u00f9 Mentheae (sottotrib\u00f9 Salviinae) appartenente alla sottofamiglia Nepetoideae. Nelle classificazioni pi\u00f9 vecchie la famiglia Lamiaceae viene chiamata Labiatae.\nIl numero cromosomico di \"S. sclarea\" \u00e8: 2n = 22.\nFilogenesi.\nIl genere \"Salvia\" \u00e8 molto grande e comprende oltre 1000 specie distribuite in cinque centri di diversit\u00e0 tra l'America, l'Africa e l'Eurasia. Secondo gli ultimi studi filogenetici sulle regioni nucleari e cloroplastiche del DNA il genere \"Salvia\" non \u00e8 monofiletico ed \u00e8 suddiviso in 3 grandi cladi. La specie \"S. sclarea\" si trova nel sottoclade \"B\" del primo clade insieme ad altre specie come \"Salvia aethiopis\" e \"Salvia canariensis\" (il primo clade contiene la comunissima \"Salvia officinalis\" ). Questo sottoclade (\"B\") \u00e8 caratterizzato dall'aborto totale della teca posteriore e la relativa fusione del connettivo. Si crea cos\u00ec il classico \"meccanismo a leva\" della Salvia dove l'impollinatore \u00e8 costretto ad attivare la leva per accedere al nettare facilitando in questo modo il trasferimento del polline sulla parte superiore del'insetto (o uccello) pronubo.\nVariabilit\u00e0.\nQuesta specie \u00e8 moderatamente variabile. Il carattere pi\u00f9 soggetto a variazione sono le brattee che a volte si presentano colorate di verde e consistenza fogliacea.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nMedicina.\nLa \"Salvia sclarea\" dimostra buone propriet\u00e0 tonico-stimolanti nei confronti dell'apparato digerente, antispasmodiche e antisteriche, battericide e contro l'eccessiva sudorazione, regola il flusso mestruale, migliora lo stato del cuoio capelluto, evidenzia propriet\u00e0 afrodisiache e ipotensive.\nI semi della sclarea hanno un rivestimento mucillaginoso, i vecchi erboristi suggerivano di disporre un seme nell'occhio di qualcuno che avesse un corpo estraneo in esso, in modo da aderire all'oggetto e renderne facile la rimozione.\nAlimentazione.\nLa sua coltura al giorno d'oggi \u00e8 principalmente destinata a produrre un olio essenziale utilizzato nella fabbricazione di vermuth, di liquori o di profumi. \nCome tutte le salvie, \u00e8 anche una pianta mellifera, molto attraente per le api.\n\u00c8 stato usata anche per aromatizzare il vino, per intensificare l'aroma di Moscato, per dare vitalit\u00e0 all'organismo, curare la depressione, regolare il sistema nervoso\nNelle birre inglesi, la sclarea \u00e8 stata usata come aroma prima che l'uso del luppolo divenisse comune. \nLe foglie possono essere utilizzate, fresche o essiccate, per aromatizzare i piatti di carne: maiale, vitello, pecora, selvaggina, le salse. Le foglie inoltre sono state utilizzate come verdura.\nIndustria.\n\u00c8 stata usata anche per aromatizzare alcuni prodotti del tabacco.\nGiardinaggio.\nLa pianta \u00e8 abbastanza decorativa sia per il suo fogliame che per i suoi fiori.\nColtivazione.\nPredilige un suolo fresco, leggero, leggermente calcareo ed un'esposizione piena di sole.\nMoltiplicazione con semina all'inizio della primavera in vivaio, seguito da un reimpianto in maggio, o con divisione di ciuffi. Il raccolto avviene dopo 4-5 mesi la piantagione.\nOriginaria del Mediterraneo, viene coltivata dall'Italia alla Siria fino in Russia. Tale pianta viene coltivata sin dall'epoca romana. In Italia la coltivazione \u00e8 principalmente concentrata in Piemonte (per la produzione del vermut e altri liquori fra i quali il Fernet Branca) e nelle regioni meridionali.\nAltre notizie.\nLa salvia moscatella in altre lingue \u00e8 chiamata nei seguenti modi:"}
{"id": "1628419", "revid": "441662", "url": "https://it.wikipedia.org/wiki?curid=1628419", "title": "Multiple frequency-shift keying", "text": "La multiple frequency-shift keying, sigla MFSK, \u00e8 una variante della modulazione FSK, che utilizza pi\u00f9 di due frequenze. MFSK \u00e8 una modulazione di tipo ortogonale, dove ogni simbolo consiste di un elemento di un insieme di forme d'onda ortogonali; gli M elementi sono solitamente una potenza del 2, quindi ogni simbolo \u00e8 rappresentato da formula_1 bit.\nValori tipici di M sono 8 (8-MFSK) e 16 (16-MFSK); in generale si pu\u00f2 arrivare fino a 64. Il rapporto formula_2 (Energia per bit/Potenza di rumore) necessario a mantenere costante una certa probabilit\u00e0 di errore decresce all'aumentare di M; asintoticamente questo rapporto tende al limite di Shannon (-1.6 dB), quando formula_3"}
{"id": "1628421", "revid": "599013", "url": "https://it.wikipedia.org/wiki?curid=1628421", "title": "Wojciech Barycz", "text": "Caratteristiche tecniche.\nNato come centro, con l'andare del tempo si \u00e8 trasformato in un'ala grande. \u00c8 anche in grado di ricoprire il ruolo di ala piccola e di tirare da fuori, nonostante i suoi 208 centimetri.\nCarriera.\nDopo un primo periodo tra i cadetti del MOSM Tychy, passa nel 1999 al SMS PZKosz Warka, squadra polacca dove rester\u00e0 fino alla stagione 2002-03.\nSu di lui mette gli occhi la Benetton Treviso, societ\u00e0 da sempre attenta al vivaio.\nViene mandato nel 2003-2004 in prestito ai Crabs Rimini (campionato di Legadue) dove per\u00f2 non trova spazio, venendo relegato spesso in tribuna. In novembre subisce inoltre un infortunio che lo tiene fuori per un paio di mesi. A fine stagione, nelle 4 apparizioni ottenute in maglia biancorossa, le sue statistiche sono di 2,3 punti a partita e 1,8 rimbalzi in 10 minuti di utilizzo medio.\nRimane comunque sotto il controllo della Benetton, che lo rimanda in prestito a Rimini anche per la stagione 2005-2006. Non riesce tuttavia a trovare grande spazio neppure in questa parentesi: il prospetto polacco colleziona solamente 2,7 punti a gara ripetendo prestazioni simili a quelle di due anni prima.\nIn febbraio firma un contratto a gettone con la Nuova Sebastiani Rieti, ancora in Legadue, ma riesce a scendere in campo solo in due partite.\nNel 2006 si \u00e8 dichiarato eleggibile per il draft NBA 2006, ma non \u00e8 stato scelto da nessuna franchigia.\nDopo aver disputato qualche \"camp\" estivo, ritorna in patria nel 2007 per vestire la maglia del Polpak \u015awiecie e continuare la sua carriera sul territorio polacco."}
{"id": "1628422", "revid": "484362", "url": "https://it.wikipedia.org/wiki?curid=1628422", "title": "Regno di Sardegna e Corsica", "text": ""}
{"id": "1628425", "revid": "1305772", "url": "https://it.wikipedia.org/wiki?curid=1628425", "title": "Salvation (Rancid)", "text": "Salvation \u00e8 un singolo pubblicato dai Rancid, punk band californiana. \u00c8 il secondo singolo estratto dall'album \"Let's Go\", dove la canzone \u00e8 inserita alla posizione n. 4.\n\"Salvation\" \u00e8 stato il primo singolo dei Rancid a riuscire ad entrare in una delle classifiche stilate da Billboard, pi\u00f9 precisamente nella Alternative Airplay dove \u00e8 rimasta per 15 settimane raggiungendo la 21\u00aa posizione."}
{"id": "1628426", "revid": "767487", "url": "https://it.wikipedia.org/wiki?curid=1628426", "title": "Wide Awake in America", "text": "Wide Awake in America \u00e8 un EP della rock band irlandese U2, uscita nei negozi nel 1985. \u00c8 composta da due performance live di canzoni presenti nell'album The Unforgettable Fire e da due B-sides del periodo, le quali erano inizialmente previste per il solo mercato britannico.\nIn origine pubblicato solo per il Nord America ed il Giappone nel 1990 \u00e8 stato ripubblicato per il mercato internazionale.\nSingoli.\n\"Bad\" proviene dalla registrazione live tenuta al National Exhibition Centre di Birmingham in Inghilterra il 12 novembre, 1984, durante l\"'Unforgettable Fire Tour\".\n\"A Sort of Homecoming\" \u00e8 tratta dell'esibizione live alla Wembley Arena a Londra, il 15 novembre 1984. La canzone \u00e8 prodotta da Tony Visconti e registrata durante il soundcheck del concerto.\n\"The Three Sunrises\" fu prodotta dalla band insieme a Brian Eno e Daniel Lanois. \u00c8 stata inserita tra le the B-sides della versione ad edizione limitata della compilation The Best of 1980-1990 uscita nel 1998.\n\"Love Comes Tumbling\" prodotta dalla band ed anch'essa, come la precedente traccia, presente nel Best del 1990.\nTracce.\nMusica degli U2, Testi di Bono."}
{"id": "1628430", "revid": "743725", "url": "https://it.wikipedia.org/wiki?curid=1628430", "title": "Real spagnolo", "text": "Il real \u00e8 stata una moneta usata in Spagna per diversi secoli.\nStoria.\nI primi \"real\" furono introdotti da Alfonso XI di Castiglia (1312-1350) e dal figlio Pedro I (1350 - 1369) con un valore pari a 31 \"maraved\u00ed\".\nQuesto tasso aument\u00f2 fino al 1497, quando il \"real\" fu fissato con un valore di 34 maraved\u00ed. Il famoso \"Peso de a Ocho\" (\"pezzo da otto\" che prende il nome dal valore di 8 Real = 1 Peso d'argento), noto anche come dollaro spagnolo, fu emesso lo stesso anno ed in seguito fu diffusissimo in America ed Asia. Nel 1566 fu introdotto lo escudo spagnolo d'oro dal valore di 16 \"reales\". Il \"Peso de a ocho\" o \"pezzo da otto\" \u00e8 una moneta d'argento da 1 oncia (circa 27,4 grammi) e non deve essere scambiata con le monete minori: 4 \"reales\", 2 \"reales\", 1 real ed il piccolo mezzo real.\nDurante questo periodo la monetazione spagnola divenne popolare nel commercio e negli scambi internazionali e mantenne questa importanza per secoli.\nXVII secolo.\nNel 1642 furono creati due \"real\" distinti, il \"real de plata\" (cio\u00e8 d'argento) ed il \"real de vell\u00f3n\" (cio\u00e8 di biglione). Il tasso di cambio tra le due monete fu fissato a 2 real de vell\u00f3n = 1 real de plata. Il maraved\u00ed fu legato al real de vell\u00f3n, ed il real de plata fu valutato 68 maraved\u00ed. L'escudo d'oro valeva 16 real de plata.\nXVIII secolo.\nIl \"real de plata fuerte\" fu introdotto nel 1737 con un valore di 2\u00bd reales de vell\u00f3n o 85 maraved\u00ed. Questo real divenne la moneta di riferimento e fu coniata fino agli inizi del XIX secolo. L'escudo valeva 16 \"reales de plata fuerte\".\nXIX secolo.\nNel 1808 furono introdotte monete in \"real de vell\u00f3n\" (cio\u00e8 di biglione). Queste monete circolarono accanto al \"real de plata fuerte\" (di argento forte) ed all\"'escudo\" fino alla decimalizzazione. Monete in reales de plata furono coniate fino al 1837, mentre il maraved\u00ed fu emesso sino al 1850.\nDecimalizzazione.\nIl \"real de vell\u00f3n\", ora chiamato solo real, fu adottato come unit\u00e0 monetaria di base dalla Spagna al momento della decimalizzazione nel 1850. Inizialmente c'era, come frazione, la \"decima de real\" (1/10 di real). In seguito fu introdotto il \"c\u00e9ntimo de real\" (1/100 di real). Il real sostitu\u00ec la peseta catalana nel 1850 con un tasso di 1 peseta = 4 real.\nNel 1864 il real fu sostituito da un nuovo escudo dal valore di 10 real (perci\u00f2 non equivalente allo escudo precedente). Questo secondo escudo fu a sua volta sostituito nel 1868 dalla peseta con un tasso di 1 peseta = 0,4 escudo = 4 real. In conseguenza il termine real sopravvisse indicando un quarto di peseta.\nMonete.\nPredecimali.\nNel XVIII secolo furono emesse monete di rame da 1, 2, 4 e 8 maraved\u00ed, in argento da \u00bd, 1, 2, 4 e 8 reales ed in oro da \u00bd, 1, 2, 4 e 8 escudo. La moneta d'argento da 8 reales era conosciuta come \"dollaro spagnolo\" o \"peso\" (il famoso \"pezzo da otto\"). I pezzi da otto coniati tra il 1732 ed il 1773 sono spesso chiamati \"columnarios\". Le variet\u00e0 con il ritratto coniate dal 1772 ed in seguito sono chiamati dollari spagnoli o dollari delle Colonne. Esiste anche una moneta nota come \"peso sencillo\" (\"peso semplice\") da 6 reales.\nDal 1808 furono emesse monete dai valori di 1, 2, 4, 10, 20, 80, 160 e 320 \"reales de vell\u00f3n\". Le moneta di maggior valore (da 10 \"real de vell\u00f3n\" in su) erano equivalenti ai 4 e 8 \"real de plata fuerte\" ed ai 2, 4 e 8 escudo.\nDecimali.\nFurono emesse monete di rame da \u00bd, 1 e 2 decima de real e da \u00bd real, assieme a monete d'argento da 1, 2, 4, 10 e 20 reales e a quelle d'oro da 20, 40 e 100 reales. Queste monete furono introdotte nel periodo 1850 -1853. Nel 1854 furono introdotte monete di rame da 5, 10 e 25 c\u00e9ntimos de reales."}
{"id": "1628434", "revid": "547034", "url": "https://it.wikipedia.org/wiki?curid=1628434", "title": "Touch\u00e9", "text": "Touch\u00e9 (IPA: /tu.\u0283e/), participio passato del verbo \"toucher\", ovvero \"toccato\", \u00e8 un'espressione francese usata da principio nella scherma: \u00e8 pronunciata dallo schermitore colpito per riconoscere all'avversario l'esattezza della \"stoccata\" da quest'ultimo eseguita. Anche un arbitro pu\u00f2 dichiarare il \"touch\u00e9\", sempre per confermare il colpo correttamente portato.\nUso cavalleresco.\nL'espressione trae verosimilmente origine dai duelli al primo sangue (relativamente frequenti nel XVIII secolo): in tale contesto era sufficiente toccare il rivale con la punta della spada per conseguire la vittoria. Chi accusava il colpo, proferiva il \"touch\u00e9\" ammettendo la sconfitta e ponendo termine allo scontro in quello stesso istante.\nUso metaforico.\nIn una discussione, si dice per ammettere che l'altra persona ha fatto un'osservazione sensata nei confronti di chi parla: con una locuzione in italiano puro si dice \u00abcolpito nel segno\u00bb. Per esempio, se io dico alla persona con cui avevo appuntamento e che \u00e8 arrivata dieci minuti dopo \u00absei in ritardo\u00bb, e lei ribatte in maniera fondata \u00ablo dici tu che ieri mi hai fatto aspettare mezz'ora?\u00bb, io sono costretto ad ammettere che ha ragione e posso rispondere, appunto, \u00abtouch\u00e9\u00bb.\nGrammatica.\nIn francese, la parola \u00e8 un participio passato singolare maschile; come participio, concorda in genere e numero, per cui si ha il femminile \"touch\u00e9e\", il maschile plurale \"touch\u00e9s\" ed il femminile plurale \"touch\u00e9es\". Nell'uso italiano, in quanto parola straniera resta invariata nella forma, bench\u00e9, se la si considera un'espressione francese \"pura\" (e non un'espressione straniera della lingua italiana), si possa anche concordare.\nIn altre lingue.\nL'espressione francese si \u00e8 diffusa insieme con la scherma, viene quindi usata tal quale anche in altre lingue, comprendendo spesso anche il senso metaforico, per esempio in inglese."}
{"id": "1628435", "revid": "125955577", "url": "https://it.wikipedia.org/wiki?curid=1628435", "title": "Topazio (telenovela)", "text": "Topazio (\"Topacio\") \u00e8 una telenovela venezuelana trasmessa da Radio Caracas Televisi\u00f3n nel 1984. In Italia \u00e8 andata in onda su Rete 4 nella stagione televisiva 1989-1990.\nDescrizione.\nLa telenovela \u00e8 il remake di una produzione venezuelana del 1970, dal titolo di \"Esmeralda\", interpretata da Lupita Ferrer e Jos\u00e8 Bardina di 597 episodi, ed \u00e8 a sua volta stata la base di due ulteriori remake, entrambi intitolati \"Esmeralda\": una produzione messicana del 1997 con protagonisti Leticia Calder\u00f3n e Fernando Colunga, e una brasiliana del 2004, inedita in Italia.\nProtagonista della telenovela \u00e8 l'attrice venezuelana Grecia Colmenares, affiancata da V\u00edctor C\u00e1mara e Henry Zakka, all'epoca suo marito nella vita reale.\nIn Italia \u00e8 andata in onda su Rete 4 dal novembre 1989 al luglio 1990, ottenendo un grande successo e ascolti altissimi: , quando vennero trasmesse in prima serata le ultime puntate. Nel 1990 il serial vinse il Telegatto come \"Miglior telenovela\".\nTrama.\nLa telenovela racconta le vicende di due bambini, nati durante la stessa notte di tempesta, uno in una povera capanna e l'altro nella ricca villa dei signori Sandoval, in una cittadina dello Stato venezuelano di Gu\u00e1rico. Domitilla, un'ostetrica del paese, dopo aver fatto venire alla luce un maschietto forte e sano, figlio di contadini suoi amici, ma gi\u00e0 orfano (il padre era morto sul lavoro qualche giorno prima, la madre \u00e8 morta di parto), \u00e8 chiamata ad assistere la signora Bianca Sandoval che sta a sua volta partorendo, ma la bambina nasce apparentemente gi\u00e0 morta. \nSpaventata dalla prospettiva che il padrone, Don Aurelio, avrebbe ripudiato sua moglie per aver dato alla luce una bambina senza vita, quando lui, invece, avrebbe accettato solamente un figlio maschio, mossa dalle pi\u00f9 buone intenzioni, e d'accordo con la signora Laura, governante di casa Sandoval, scambia i bambini nelle culle, cos\u00ec da dare una famiglia al povero orfanello; effettuato lo scambio, riferisce al padrone che il suo bambino, nato maschio, \u00e8 forte e sano. Ritorna poi alla sua capanna, portando con s\u00e9 il corpo senza vita della bambina che, dopo qualche ora, miracolosamente, inizia a piangere con un filo di fiato. Domitilla, spaventata, non sa come potrebbe reagire Don Aurelio e, oltretutto, si accorge che la bambina \u00e8 cieca e che probabilmente non sopravviver\u00e0. Decide cos\u00ec di tacere, non sapendo, invece, che quella bambina vincer\u00e0 la sua battaglia sulla morte.\nPassano gli anni e lo scambio delle culle \u00e8 rimasto segreto per tutti, ad eccezione di Laura, Domitilla e della signora Bianca, alla quale Laura ha confidato la verit\u00e0 quando non ha pi\u00f9 trovato i propri orecchini di topazio, gli stessi che Laura aveva consegnato a Domitilla come ricompensa in cambio del suo silenzio. Infatti, proprio i topazi degli orecchini hanno dato il nome a quella che ormai \u00e8 diventata una bellissima e dolce ragazza, Topazio, che \u00e8 rimasta cieca, ma dotata di un forte senso di orientamento e percezione del mondo, molto pi\u00f9 acuto di chi possiede il dono della vista.\nAnche Gianluigi \u00e8 cresciuto: \u00e8 diventato medico, e, come da decisione familiari mai contrastate, \u00e8 fidanzato con la propria cugina Jolanda, figlia del defunto fratello del padre, e decide di trascorrere un periodo di vacanza in quella fattoria che non fu pi\u00f9 abitata dal giorno della sua nascita.\nDurante una passeggiata nei boschi, incontra cos\u00ec Topazio e ne rimane profondamente affascinato, tanto da mettere a repentaglio il suo fidanzamento con Jolanda e far accorrere in campagna anche lei e la madre, la zia Edda. L'amore tra i due ragazzi \u00e8 chiaramente contrastato inizialmente da:\nLa stessa Jolanda, per\u00f2, se in un primo momento si mostra stizzita dalla presenza di Topazio, successivamente inizier\u00e0 ad ignorarla, per via dell'incontro, e della conseguente infatuazione, con Ennio Montero, il figlio del fattore.\nGianluigi, per\u00f2, \u00e8 determinato a far valere il suo amore e fa visitare Topazio dal Dr. Daniele Andrade, un oculista della capitale nonch\u00e9 suo carissimo amico, il quale le diagnostica una cataratta congenita e le assicura che, con un normale ma al tempo stesso delicato intervento per inserirle una lente intraoculare, potr\u00e0 iniziare a vedere; Gianluigi quindi, prospettandole un roseo futuro, la sposa in gran segreto, trascorrendo con lei una meravigliosa notte d'amore. Il giorno dopo essere tornato in campagna, riparte per Caracas, per andare a cercare la casa dove avrebbero abitato, ma, preoccupato dalla presenza ingombrante di Martino Buitriaco, che Topazio ha sempre venerato come un maestro ed ammirato come un padre, essendo all'oscuro delle sue intenzioni, porta Topazio a casa propria, di nascosto dal padre in viaggio d'affari in Uruguay, consegnandola alle cure della madre e di Laura.\nDon Aurelio, per\u00f2, rientra in anticipo dal suo viaggio, trova Topazio in casa propria e la trascina via, senza rivelare a nessuno il luogo dove ha portato la ragazza; si mobilitano tutti, quindi, alla sua ricerca senza riuscire a trovarla. Quando Gianluigi rientra alla fattoria, venuto a scoprire la cosa, innesca una furibonda lite con il padre, nella quale rivela il proprio matrimonio. Laura e Domitilla a quel punto, non potendo pi\u00f9 tacere la verit\u00e0, rivelano a Don Aurelio cosa successe quella notte di oltre vent'anni prima; Don Aurelio, sconvolto dalla notizia, confida allora di aver portato Topazio a casa di Martino Buitriaco; Gianluigi correr\u00e0 subito a prenderla per ricondurla in casa propria e dare modo anche a lei di conoscere la sconvolgente verit\u00e0.\nTutto sembra essere tornato a posto ma Topazio inizia ad accusare degli strani malesseri che, una volta capitane la ragione, la fanno fuggire di casa. Gianluigi \u00e8 confuso, cerca di parlare ma lei \u00e8 sempre pi\u00f9 strana poi, ad un certo punto, gli rivela di essere incinta ma di non essere sicura che lui sia il padre; non sa, infatti, raccontargli cosa sia successo durante quella notte trascorsa a casa di Martino, quando lui si \u00e8 fatto avanti, rivelandole anche la propria deformit\u00e0, e nella quale lei svenne. Gianluigi, infuriato, si precipita in casa di Martino per farsi giustizia personale, ma lo trova a letto colto da un infarto e, soddisfatto per quella che, apparentemente per lui, \u00e8 la punizione divina per il male cagionato, desiste nei suoi propositi di vendetta; tornando alla capanna, inizia per\u00f2 a provare sentimenti contrastanti, dato che vorrebbe continuare a costruire la propria vita insieme alla moglie, ma su una cosa \u00e8 sicuro di non cedere: pur nel dubbio, non vuole quel bambino che gli farebbe ricordare quella brutta esperienza.\nTopazio non accetta e alla scelta impostagli dal marito, predilige la creatura che porta in grembo, cos\u00ec, di nascosto, parte alla volta di Caracas, aiutata da Domitilla, ma, appena giunta nella capitale, si sente male e viene trasportata in un ospedale di suore; il suo bambino \u00e8 in pericolo ma i medici riescono a salvarlo.\nNel frattempo anche la famiglia Sandoval torna in citt\u00e0: Gianluigi inizia a lavorare in un ospedale, rimandando il progetto familiare di apertura di un ambulatorio privato, Aurelio cerca di camuffare il proprio turbamento mentre Bianca tenta, in tutti modi, di ritrovare la figlia persa di nuovo. La fortuna aiuta per\u00f2 la donna che le fa incontrare nuovamente Topazio presso le suore che tanto l'avevano aiutata, e, finalmente, madre e figlia si avvicinano.\nSe da un lato, per\u00f2, le cose migliorano, dall'altro sembrano sempre andare peggio: tutti i tentativi che sono stati fatti da Bianca e Laura, per cercare di far riconciliare Topazio e Gianluigi sono stati vani perch\u00e9 il ragazzo continua a rinnegare il figlio di Topazio; addirittura Gianluigi arriva a far chiedere l'annullamento del suo matrimonio con lei, spalleggiato da Aurelio che continua a considerare solo Gianluigi come proprio figlio, continuando a mostrare indifferenza nei riguardi di Topazio, che infatti fa promettere alla madre di non rivelare nulla in famiglia circa la propria imminente operazione agli occhi, concordata con il Dr. Andrade.\nCos\u00ec Daniele Andrade opera Topazio, le restituisce la vista e, mosso da un profondo sentimento, la porta a casa propria affinch\u00e9 la propria madre le insegni a leggere e scrivere. Durante la sua assenza da casa, la signora Bianca aveva preso l'abitudine di prendere con s\u00e9 il nipote Maurizio e di portarlo in casa Sandoval, per cercare di incidere la dura scorza del marito; riesce nell'intento, ma proprio il giorno in cui Topazio rincasa in anticipo e non trova il bambino: da quel giorno a Bianca sar\u00e0 concesso di vedere il bambino solo presso l'alloggio di Topazio e non altrove. Aurelio, che per\u00f2 si era abituato a trovare il nipotino in casa propria, pur cercando di mascherare l'affetto che provava, va a cercare Topazio per invitarla a lasciare che il bambino frequentasse la sua casa; l'uomo era convinto che la figlia fosse ancora cieca cos\u00ec, pur usando parole dure, si sorprende e viene sorpreso mentre cerca di dare un bacio al nipotino. Topazio a quel punto, in cuor suo soddisfatta della cosa e divertita dalla scena, gli rivela commossa di non essere pi\u00f9 cieca, lo chiama pap\u00e0 per la prima volta e lo perdona di tutto il male che le ha fatto accettando di frequentare la sua casa, insieme al piccolo Maurizio.\nDurante quei giorni pieni di emozioni, per volere di Daniele, innamorato di lei ma pronto a farsi da parte nel caso ci fossero possibilit\u00e0 di una riconciliazione tra Topazio ed il suo amico, si ritrova impiegata presso lo stesso ospedale dove lavora Gianluigi, ora fidanzato con la fredda e subdola Valeria, figlia del Prof. Rangel, un chirurgo plastico con il quale Gianluigi stringe una forte collaborazione; la stessa Valeria non esiter\u00e0 a mettersi totalmente a disposizione di Martino Buitriaco, amico di vecchia data del prof. Rangel, per invitarlo a Caracas affinch\u00e9 possa intraprendere un'azione legale contro Topazio per il riconoscimento di suo figlio Maurizio, cos\u00ec da allontanare decisamente Gianluigi da lui e da Topazio.\nIl caso vuole, poi, che Gianluigi stesso incontra e assiste Maurizio, finito in ospedale dopo un banale incidente domestico e soccorso proprio dal giovane; in quella sede, inconsapevole dell'identit\u00e0 del bambino piangente, inizia a coccolarlo fino a quando Topazio, allarmata della salute del suo bambino, ma inconsapevole che sia proprio Gianluigi a curarlo, irrompe nel suo ambulatorio rivelando quindi l'identit\u00e0 del bambino; successivamente, in altre occasioni, Gianluigi, sconvolto dalla conoscenza, ma spinto dalla curiosit\u00e0, inizia a cercare segni di somiglianza nel bambino. Le cose sembrano migliorare leggermente tra i due, ma inaspettatamente arriva in citt\u00e0 Martino Buitriaco, il quale, in virt\u00f9 della vecchia amicizia con il Dr. Rangel, viene calorosamente accolto da Valeria ed ospitato, all'insaputa di Gianluigi, proprio in casa della stessa.\nMartino, che si rende conto anche che ora Topazio ha recuperato la vista, vuole operarsi al volto per eliminare la sua mostruosa cicatrice, nonostante il parere contrario del medico; mentre da un lato, grazie alle informazioni di Valeria e alla complicit\u00e0 di Edda, inizia ad appostarsi pi\u00f9 volte nei paraggi della pensione dove vive Topazio, per incontrarla e magari parlarle, nel frattempo pensa bene di avviare l'azione legale, per reclamare la paternit\u00e0 di Maurizio, affidandosi al sedicente avvocato Machado, un uomo senza scrupoli, in realt\u00e0 esercente abusivo della professione, il quale, mentre da un lato non esiter\u00e0 a ricorrere anche a mezzi illeciti per imporre una visione distorta della realt\u00e0, dall'altro non lesina congrue richieste di denaro a Martino per \"ungere\" testimoni e funzionari, facendo sprofondare Topazio in un profondo stato di prostrazione; questa situazione provocher\u00e0 un nuovo e brusco dietro-front nell'atteggiamento di Gianluigi, indotto anche da Valeria, che stava quasi convincendosi che quel bambino potesse essere figlio suo, cos\u00ec da reclamarle la paternit\u00e0, dato che il bambino non \u00e8 ancora registrato all'anagrafe. Topazio, molto amareggiata, decide di fidanzarsi ufficialmente con Daniele e, con il suo continuo appoggio morale, inizia a contrastare, con le risorse sue e della sua famiglia, tutti gli attacchi dell'avvocato Machado e, quindi, di Martino; questi intanto, dopo l'operazione portata brillantemente a termine proprio da Gianluigi a causa del sopravvenuto malore del padre di Valeria, sembra riprendersi alla perfezione, ma un nuovo, devastante infarto, gli fa capire che la sua vita \u00e8 giunta ormai al termine; chiede quindi un incontro urgente al suo capezzale con Gianluigi, al quale rivela, in punto di morte, che, quella notte di cui Topazio non ricorda nulla, lui non la viol\u00f2 in alcun modo, avendone tuttavia sempre avuto una grande devozione e rispetto, con la conseguenza, quindi, che Maurizio \u00e8 in realt\u00e0 il figlio dell'amore tra i due ragazzi; quasi contemporaneamente alla scomparsa di Martino, l'avvocato Machado viene arrestato e messo dinanzi alle proprie responsabilit\u00e0, facendo pertanto cadere tutto il castello di documenti falsi e, quindi, facendo tirare un profondo respiro di sollievo alla famiglia Sandoval.\nIntanto, Gianluigi, in preda ai sensi di colpa, ora vuole a tutti i costi riconquistare Topazio e ricominciare con lei e con il figlio una nuova vita insieme; se da un lato, per\u00f2, c'\u00e8 Topazio che non vuole, perch\u00e9 \u00e8 ormai fidanzata con Daniele, che non ama ma verso il quale nutre una profonda gratitudine, dall'altro vi \u00e8 Valeria ostinatamente intenta pi\u00f9 di prima a far valere le proprie intenzioni verso Gianluigi, oramai suo unico appoggio dopo la scomparsa del padre. Ciononostante, Gianluigi comincia a frequentare il figlio all'insaputa sia di Valeria che di Topazio, ma con la complicit\u00e0 sia dei familiari che di Domitilla e della proprietaria della pensione Paola, affezionandosi sempre di pi\u00f9 al bambino e soffrendo profondamente per la separazione tra lui e Topazio.\nIntanto Edda, che dopo sia la morte della figlia Jolanda, avvelenatasi forse inconsapevolmente con dei calmanti che assumeva per sopportare sia il dolore della perdita di Ennio (che accorre al suo capezzale proprio il giorno del suo matrimonio), che il male che la madre le infliggeva da sempre, e profondamente rattristata dalla fuga dell'altro suo figlio Carlo con la fidanzata, si \u00e8 redenta dalla cattiveria che prima la caratterizzava, in un impeto di profonda sincerit\u00e0 verso la famiglia Sandoval, confessa dapprima a Bianca, e successivamente a Topazio, di aver aiutato Valeria nei suoi intrighi, dandole tutte le informazioni da far recapitare a Martino affinch\u00e9 tormentasse Topazio in ospedale e a casa sua, in modo da potersi vendicare del mancato matrimonio tra Jolanda e Gianluigi; compreso il sentimento di sincero pentimento di Edda, sia Bianca che Topazio la perdoneranno, rinnovandole l'ospitalit\u00e0 in casa loro e abbracciandola nel calore della famiglia vicina nel dolore per la tragica perdita di Jolanda.\nAnche Topazio per\u00f2 soffre per la lontananza dal suo amato, ma non riesce a lasciare il giusto e buono Daniele, l'unica persona che le ha donato un amore incondizionato; rimane, inoltre, profondamente turbata nello scoprire che Gianluigi ha frequentato di nascosto Maurizio, perch\u00e9 questo voleva dire farlo soffrire ancor di pi\u00f9, portandoglielo via. Nel frattempo \u00e8 tutto pronto per il matrimonio di Topazio e Daniele, manca solo la firma di Gianluigi su un documento che sancir\u00e0 il definitivo annullamento del matrimonio con Topazio; Gianluigi, sempre preso dai sensi di colpa, inizia ad avere dei piccoli annebbiamenti alla vista, ma ci\u00f2 non gli impedisce di andare a curare nuovamente il bambino per una febbre improvvisa; quando \u00e8 sicuro della buona salute del bambino, d\u00e0 il definitivo addio a Topazio ed al bambino e si reca dall'avvocato Estrada per sottoscrivere quel documento che canceller\u00e0 per sempre il suo amore verso la ragazza; poco prima di firmare, per\u00f2, ha un malore che lo rende cieco. Avvisato tempestivamente Don Aurelio della cosa, questi si precipita in soccorso al figlio; nello stesso momento, arriva anche Daniele Andrade che, resosi conto della situazione, non esita, correttamente e da buon professionista qual \u00e8, di visitare Gianluigi; trovatolo per\u00f2 sano e presumendo che la sua cecit\u00e0 altro non \u00e8 che un pretesto per non firmare il documento, si scontra verbalmente con il suo futuro suocero, sdegnato da una tale illazione; tornato a casa accompagnato da Don Aurelio, Gianluigi decide di rimanere da solo a meditare su tutta questa vicenda; nel frattempo, Daniele, mortificato per il diverbio avuto con Don Aurelio, in un estremo tentativo per chiarire che la cecit\u00e0 di Gianluigi era solo di natura psicologica e non fisica, si reca in casa dei Sandoval dove incontra la famiglia Sandoval riunita nel dolore per il nuovo avvenimento, con Topazio, visibilmente tesa e contrariata dal fatto che Daniele abbia potuto mettere in dubbio la sincerit\u00e0 e la buona fede di Gianluigi, e Don Aurelio che non esita a rinnovare la sua ostilit\u00e0 verso di lui e deciso a far visitare il figlio presso un altro specialista.\nIntanto arriva quello che avrebbe dovuto essere il giorno del matrimonio di Topazio e Daniele; chiuso tra le pareti di casa sua e tra i suoi sensi di colpa, Gianluigi \u00e8 ignaro che Topazio e Daniele hanno nuovamente rinviato le nozze; qui, assistito da Laura, arriva Valeria a fargli visita, ma trova Edda, venuta a far visita a Gianluigi, che, profondamente cambiata, le sbarra la strada iniziando a litigare animatamente con lei e rinfacciandole ad alta voce tutte le trame che aveva ordito, dando cos\u00ec anche la possibilit\u00e0 a Gianluigi, a letto nella stanza accanto, di poter ascoltare chiaramente la discussione tra le due donne, affinch\u00e9 si rendesse finalmente conto che Valeria, servendosi della stessa Edda, \u00e8 stata sempre complice di Martino Buitriaco dal primo all'ultimo giorno, complottando perfidamente alle spalle sia di Topazio che di Gianluigi stesso e della sua famiglia.\nDopo aver cacciato risolutamente e definitivamente dalla sua casa, e dalla sua vita, la sua ex fidanzata, che per la rabbia romper\u00e0 una cornice con una foto di Topazio e del figlio, e rattristato anche della scomparsa di sua cugina Jolanda, decide di partire per rifugiarsi nella fattoria di famiglia in campagna, in compagnia soltanto di Laura e dei ricordi che quei luoghi suscitavano in lui, ma confortato anche dalla presenza di Giuliano e dal calore della famiglia di Ennio e del fattore Camillo che, nel frattempo, erano tornati nella loro terra dopo che lo stesso Ennio si era felicemente sposato con Maria, la figlia dei proprietari della pensione in cui viveva insieme a Topazio e \u00b0Domitilla. Intanto Daniele assiste, non visto, ad un pianto di Topazio e improvvisamente capisce che lei \u00e8 ancora profondamente innamorata di Gianluigi, rendendosi conto che \"in un minuto possono succedere molte cose\"; dopo una lunga riflessione, dopo aver detto addio per sempre al piccolo Maurizio, la lascia libera di tornare da Gianluigi e di formare con lui e il figlio una nuova famiglia.\nTopazio, incredula per la rottura con il fidanzato, ma anche impaziente di ritornare tra le braccia di colui che ha sempre amato, parte per tornare in campagna, mentre Valeria, appresa la notizia della rottura della relazione tra Daniele e Topazio dai pettegolezzi con cui \u00e8 sempre vissuta, si reca sfacciatamente a casa di Daniele credendo di dovergli e potergli dare una parola di conforto, ma qui si rende non solo conto che Daniele, contrariamente a lei, \u00e8 sereno, fiero ed in pace con s\u00e9 stesso per la scelta fatta, ma davanti alla sua freddezza, non riesce a nascondere un senso di fastidio e stizza nei riguardi di Valeria, unitamente ad un pizzico di soddisfazione personale per la diversa gestione della sua vita sentimentale.\nGiunta intanto alla Taparita, Topazio, con lo stupore di Giuliano, rivede Gianluigi dapprima in chiesa; qui, senza rivelare la sua presenza, si prodiga per bagnagli una mano con l'acqua santa allo stesso modo in cui Gianluigi fece con lei quando era ancora cieca; tornata a casa di Camillo, finalmente, decide di riabbracciarlo tra i resti di quella che era la capanna dove lei viveva con Domitilla; in un'atmosfera surreale, condita dall'inconsapevolezza di Gianluigi e dal mistero dell'insolita passeggiata con Giuliano, i due ragazzi si rincontrano; Gianluigi \u00e8 ancora incredulo nel sentire la voce appassionata della sua amata, ma i due si chiariscono e, per fugare definitivamente tutti i suoi sensi di colpa e suoi dubbi, lei lo abbraccia e lo bacia appassionatamente; l'indomani, dopo aver trascorso la notte con Topazio nella fattoria dei Sandoval, finalmente la famiglia si riunisce al completo, insieme alla famiglia Montero; in quest'atmosfera di grande felicit\u00e0, Gianluigi, ormai felice e rilassato, riacquista di nuovo la vista, guarendo da quella che era una cecit\u00e0 di natura isterica, cos\u00ec come precedentemente affermato da Daniele Andrade, e dovuta proprio al peso che si portava dietro a causa degli sbagli compiuti.\nTopazio e Gianluigi, quindi, si sposano nuovamente e partono felici per la luna di miele; giunti a Caracas, all'insaputa di Topazio, Gianluigi, sentendosi in debito verso Daniele Andrade, si recher\u00e0 personalmente a casa sua sia per complimentarsi per la sua esatta diagnosi della sua cecit\u00e0, che per ringraziarlo sinceramente del suo nobile gesto, per il quale \u00e8 stata possibile la riconciliazione con Topazio, avendo adesso la certezza di aver anche ritrovato un grande amico.\nColonna sonora.\nLa sigla italiana \u00e8 la canzone \"Piccola e fragile\" di Drupi cantata nel 1989 e incisa dalla Five Record, in una nuova versione rispetto alla versione originale del 1974, mentre le musiche della versione italiana portano la firma di Stelvio Cipriani.\nLa sigla spagnola, invece, \u00e8 \"Que por qu\u00e9 te quiero\", cantata da Carlos Mata."}
{"id": "1628439", "revid": "729019", "url": "https://it.wikipedia.org/wiki?curid=1628439", "title": "Meningite pneumococcica", "text": "La meningite pneumococcica \u00e8 una forma di meningite, una malattia infettiva delle meningi, potenzialmente letale, causata da \"Streptococcus pneumoniae\".\nEpidemiologia.\nSi tratta della seconda forma pi\u00f9 comune dopo la meningite da meningococco, soprattutto negli adulti.\nEziologia.\nPu\u00f2 originare per diffusione dei batteri da focolai gi\u00e0 presenti, quali otiti, mastoiditi e sinusiti. La trasmissione avviene per via respiratoria e il mieloma multiplo e l'anemia falciforme costituiscono fattori di rischio.\nClinica.\nEsordisce in maniera improvvisa con un quadro clinico caratterizzato da febbre e letargia. Nel corso della sua progressione, si possono presentare ostruzioni alla circolazione del liquido cefalorachidiano.\nPu\u00f2 anche essere asintomatica, ma il portatore sano \u00e8 comunque veicolo di infezione.\nTrattamento.\nIl trattamento consiste nella somministrazione di teicoplanina, vancomicina e meropenem. La profilassi antibiotica di chi \u00e8 stato in contatto con un caso non \u00e8 necessaria, a differenza della forma meningococcica.\nPrognosi.\nLa prognosi \u00e8 infausta, negli adulti, nel 34% dei casi."}
{"id": "1628441", "revid": "1305772", "url": "https://it.wikipedia.org/wiki?curid=1628441", "title": "She Bangs", "text": "She Bangs \u00e8 una canzone del cantante portoricano Ricky Martin, dal suo album del 2000 \"Sound Loaded\". Come molte altre canzoni di Martin, si tratta di una salsa romantica in cui si parla di una donna in particolare. La canzone ha raggiunto la posizione #12 nella Billboard Hot 100, e la numero uno in Italia. Il brano \u00e8 stato scritto da William Hung, Desmond Child, Walter Afanasieff, Robi Rosa, Glenn Monroig, Julia Sierra e Danny L\u00f3pez.\nLa versione in spagnolo ha ricevuto un riconoscimento come \"miglior video maschile\" al Latin Grammy Awards del 2001.\nNel video compare anche l'attore Channing Tatum, fra i ballerini di fila.\nTracce.\nUK CD Single Pt. 1\nUK CD Single Pt. 2\nMaxi Single"}
{"id": "1628442", "revid": "110157", "url": "https://it.wikipedia.org/wiki?curid=1628442", "title": "Google Palimpsest", "text": "Palimpsest \u00e8 un progetto di Google a supporto della ricerca scientifica. Il nome deriva dal pi\u00f9 antico manoscritto di matematica ad oggi rinvenuto, il Palimpsest di Archimede del X secolo.\nSecondo alcune fonti, Google offrir\u00e0 un [[terabyte]] di spazio nel quale un utente iscritto potr\u00e0 inserire ricerche, articoli e documentazione tecnico-scientifica di ogni tipo.\nIl [[motore di ricerca]] provveder\u00e0 poi a [[pagerank|indicizzare]] il materiale pubblicato.\nGli utenti potranno pubblicare, consultare, citare il materiale gratuitamente, e inserire commenti. \u00c8 richiesto a questo scopo che il materiale sia interamente pubblicato sotto [[Licenza (informatica)|licenza]] [[creative commons]].\nCollegamenti esterni.\n[[Categoria:Google]]"}
{"id": "1628445", "revid": "767487", "url": "https://it.wikipedia.org/wiki?curid=1628445", "title": "Bloodclot", "text": "Bloodclot \u00e8 un singolo dei Rancid, band punk californiana, primo estratto dall'album \"Life Won't Wait\". Oltre la canzone-singolo Bloodclot, vi sono due inediti: \"Endrina\" e \"Stop\"\nDi Bloodcot venne girato anche un videoclip."}
{"id": "1628450", "revid": "287204", "url": "https://it.wikipedia.org/wiki?curid=1628450", "title": "La Crosse Bobcats", "text": "I La Crosse Bobcats (in inglese \"le linci rosse di La Crosse\") erano una societ\u00e0 di pallacanestro nordamericana, che ha militato nella CBA dal 1983 al 2001.\nStoria.\nTra le franchigie della CBA \u00e8 una di quelle che ha viaggiato di pi\u00f9 attraverso gli Stati Uniti e il Canada. Fondati nel 1983 con il nome di \"Toronto Tornados\", l'anno successivo si trasferiscono a Pensacola, Florida, come \"Pensacola Tornados\". Nel 1986 sono a Jacksonville come \"Jacksonville Jets\", e nel corso della stessa stagione (ufficialmente dal 3 marzo 1987) si trasferiscono a Biloxi, Mississippi come \"Mississippi Jets\".\nDopo due anni nel Mississippi disputano 5 stagioni a Wichita Falls, Texas, dal 1989 al 1995, come \"Wichita Falls Texans\". Il periodo in Texas \u00e8 tra i migliori nella storia del club, che nel 1991 vince il suo primo ed unico titolo.\nNel 1994 si trasferiscono per due stagioni a Chicago, come \"Chicago Rockers\", e infine a La Crosse (Wisconsin), dove prendono il posto di un'altra franchigia da poco trasferita, i La Crosse Catbirds, che avevano giocato nella CBA dal 1985 al 1994.\nNel 2001, anno del fallimento della CBA, i La Crosse Bobcats terminano l'attivit\u00e0. Tra i giocatori che vi hanno militato si ricordano Charles Smith e Chucky Atkins."}
{"id": "1628453", "revid": "156341", "url": "https://it.wikipedia.org/wiki?curid=1628453", "title": "Lacrosse Bobcats", "text": ""}
{"id": "1628458", "revid": "339392", "url": "https://it.wikipedia.org/wiki?curid=1628458", "title": "Associazione Sportiva Reggina", "text": ""}
{"id": "1628459", "revid": "486946", "url": "https://it.wikipedia.org/wiki?curid=1628459", "title": "Foglia-pipa", "text": ""}
{"id": "1628460", "revid": "486946", "url": "https://it.wikipedia.org/wiki?curid=1628460", "title": "Erba-pipa", "text": ""}
{"id": "1628461", "revid": "14408160", "url": "https://it.wikipedia.org/wiki?curid=1628461", "title": "Wojciech Baricz", "text": ""}
{"id": "1628462", "revid": "14408166", "url": "https://it.wikipedia.org/wiki?curid=1628462", "title": "Wojciek Barycz", "text": ""}
{"id": "1628464", "revid": "228587", "url": "https://it.wikipedia.org/wiki?curid=1628464", "title": "Giulio Musso", "text": "Biografia.\nPittore romantico generista e ritrattista, si rifece alla scuola lombarda di Mos\u00e8 Bianchi. Impar\u00f2 le nozioni artistiche presso lo studio di Enrico Gamba di Torino.\nAlcune traversie famigliari lo costrinsero ad abbandonare i suoi perfezionamenti torinesi. Tornato ad Asti, per il proprio sostentamento, svolse anche l'attivit\u00e0 di decoratore affrescando molte chiese e palazzi dell'astigiano.\nSono di Musso, in collaborazione con Paolo Arri, le decorazioni pittoriche del palazzo municipale di Asti, in particolare i quattro medaglioni con all'interno i ritratti di astigiani illustri: Benedetto Alfieri, Alberto Castigliano, Giuseppe Maria Bonzanigo, Giovan Giorgio Alione.\nNel 1898 partecip\u00f2 alla Esposizione generale italiana a Torino.\nNel 1901 gli fu commissionato il Sendallo per la Corsa del Palio di quell'anno, che non venne per\u00f2 assegnato perch\u00e9 non disputato.\nAlcune opere di Giulio Musso sono presenti nella pinacoteca civica di Asti:"}
{"id": "1628474", "revid": "339392", "url": "https://it.wikipedia.org/wiki?curid=1628474", "title": "Formula 1 Anno 1965", "text": ""}
{"id": "1628477", "revid": "709565", "url": "https://it.wikipedia.org/wiki?curid=1628477", "title": "Vittorio Gui", "text": "Carriera.\nGui nacque a Roma nel 1885. \nSi laure\u00f2 nel 1906 in Lettere alla Sapienza-Universit\u00e0 di Roma e pubblic\u00f2 l'opera prima David - Dramma musicale, F. Centenari &amp; C. Tipografi Roma 1906. \nStudi\u00f2 composizione con i professori Giacomo Setaccioli e Stanislao Falchi all'Accademia Nazionale di Santa Cecilia ottenendo il diploma di composizione nel 1907. \nNello stesso anno debutt\u00f2 come direttore d'orchestra al Teatro Adriano di Roma in \"Gioconda\" di Ponchielli.\nVenne subito invitato a dirigere l'11 gennaio 1908 la prima de \"La Nave\" di Pizzetti, su testo di Gabriele D'Annunzio, al Teatro Argentina di Roma ed in una tourn\u00e9e in Italia che gli diede una certa fama portata anche al Teatro La Fenice di Venezia.\nNel 1909 dirige la prima nel Teatro Regio di Parma di Sigfrido (opera) con Giuseppe Borgatti.\nAl Teatro Regio di Torino nel 1911 dirige Manon (Massenet) con Edoardo Garbin, la prima di La fanciulla del West con Giuseppe Nessi e Mefistofele (opera) con Nazzareno De Angelis e nel 1912 dirige Norma (opera) con Nessi e la prima di Tha\u00efs (opera).\nAl Teatro San Carlo di Napoli nel 1911 dirige la prima di Marcella (opera), di \"La favola di Helga\" di Francesco Santoliquido e di \"La navarrese\" (\"La Navarraise\") di Jules Massenet e nel 1912 la prima di L'Arlesiana (opera).\nDirige nei pi\u00f9 importanti teatri d'Europa e diviene direttore stabile del Teatro San Carlo nel 1912. \nNel 1915 a Napoli dirige la prima assoluta di \"Il miracolo\" di Guido Laccetti.\nDurante la Prima guerra mondiale \u00e8 Tenente nel Genio militare.\nAl Teatro Costanzi di Roma nel 1923 dirige Manon (Massenet) con Carmen Melis, Gli ugonotti e La dannazione di Faust.\nNel 1924 ha pubblicato un saggio critico sul Nerone (Boito).\nNel 1925 dirige al Teatro alla Scala di Milano la prima assoluta di \"Il diavolo nel campanile\" di Adriano Lualdi.\nNegli ultimi mesi del 1925 costitu\u00ec l'Orchestra del Teatro di Torino e fino al 1927 fu a Torino, dove divenne direttore stabile del citato teatro, mentre \nsempre nel 1925 contribu\u00ec a riportare stabilmente in repertorio con la prima di L'Italiana in Algeri con Conchita Supervia come protagonista; nello stesso anno dirige anche la prima di Arianna a Nasso alla presenza del compositore, nel 1926 dirige la prima di L'Heure espagnole e nel 1927 diresse la prima assoluta della sua fiaba musicale in 3 atti \"Fata Malerba\" (libretto di Fausto Salvatori) al Teatro Regio di Torino con la Supervia e Francesco Dominici.\nNel 1927 torna a dirigere per La Fenice in un concerto, con L'Italiana in Algeri, La sonnambula e Fata Malerba.\nNel 1928 form\u00f2 la Stabile Orchestrale Fiorentina e sposta la residenza a Firenze. \nNel 1933 Bruno Walter lo invit\u00f2 come direttore d'orchestra al Festival di Salisburgo. \nNell'aprile di quello stesso anno fond\u00f2 il Maggio Musicale Fiorentino che diresse fino al 1936. \nNel Teatro comunale (Firenze) nel 1930 dirige la prima di L'Italiana in Algeri con Conchita Supervia ed Alessio De Paolis e di Fidelio con Eva Turner, nel 1931 al Teatro della Pergola la prima di Norma con Iva Pacetti e De Angelis e nel 1933 Nabucco con Gina Cigna, Gabriella Gatti, Ebe Stignani, Carlo Galeffi e Tancredi Pasero. \nNel 1939 dirige la prima assoluta di \"Re Lear\" di Vito Frazzi nel Comunale con Stella Roman, Cloe Elmo e Frank Valentino e nel 1942 Il barbiere di Siviglia (Rossini) con Gianna Pederzini, Ferruccio Tagliavini, Gino Bechi e Pasero.\nNel 1944 dirige la prima nel Teatro Verdi (Firenze) di \"Il barbiere di Siviglia\" con Francesco Albanese, Enzo Mascherini e Giulio Neri.\nAncora a Venezia nel 1929 dirige un concerto con il baritono Charles Panz\u00e9ra.\nAl Festival di Salisburgo nel 1938 dirige Falstaff (Verdi) con Gino Del Signore, Nessi e Mariano Stabile (cantante).\nNuovamente a Venezia nel 1939 dirige Un ballo in maschera e nel 1940 Rigoletto con Ferruccio Tagliavini, Il giorno della pace con Saturno Meletti ed Ugo Novelli ed Arlecchino ovvero le finestre di Ferruccio Busoni.\nAl Teatro Verdi (Trieste) nel 1939 dirige La Favorita con la Stignani, Giovanni Malipiero ed Andrea Mongelli.\nAl Wiener Staatsoper debutta nel 1941 con Aida e nel 1942 dirige Le donne curiose (opera) con Anton Dermota ed Erich Kunz. In questo periodo diresse anche molto spesso i Wiener Philharmoniker in diversi concerti dai programmi solamente sinfonici.\nNel 1944 pubblica il volume di critica Battute d'aspetto: Meditazioni di un musicista militante.\nAncora al Teatro dell'Opera di Roma nel 1947 dirige I maestri cantori di Norimberga con Antenore Reali, nel 1950 Un ballo in maschera con Maria Caniglia, Alda Noni, Giacomo Lauri Volpi e Bechi e Cos\u00ec fan tutte con la Noni, Petre Munteanu e Kunz, nel 1951 Nabucco con la Caniglia, Gabriella Tucci, Miriam Pirazzini, Albanese, Bechi, Nicola Rossi-Lemeni e Plinio Clabassi, nel 1954 la prima di La fanciulla delle nevi e La Cenerentola con Sesto Bruscantini, Italo Tajo e Giulietta Simionato e nel 1960 Don Giovanni (opera) con Leyla Gencer e Tito Gobbi.\nPer il Glyndebourne Festival Opera nel 1948 dirige Cos\u00ec fan tutte con la Royal Philharmonic Orchestra e Hilde G\u00fcden al Kings Theatre di Edimburgo e nel 1949 Un ballo in maschera con Mirto Picchi e Paolo Silveri.\nFu il direttore musicale titolare del Festival di Glyndebourne dal 1952 al 1963. Nel 1952 dirige La Cenerentola e Macbeth (opera), nel 1953 Alceste (Gluck), nel 1954 Il barbiere di Siviglia con Graziella Sciutti e Le Comte Ory, nel 1955 Le nozze di Figaro con Franco Calabrese e Sena Jurinac, nel 1956 Die Zauberfl\u00f6te con Joan Sutherland come prima Lady, nel 1957 L'Italiana In Algeri con Paolo Montarsolo e Oralia Dom\u00ednguez e Falstaff, nel 1959 Fidelio, nel 1960 I puritani con Nicola Filacuridi e la Sutherland e nel 1962 Pell\u00e9as et M\u00e9lisande (opera).\nNel 1965 viene invitato a dirigere Il matrimonio segreto con la London Philharmonic Orchestra e Margherita Rinaldi.\nNel 1948 dirige la prima nel Teatro Comunale di Bologna di Messiah con la Gatti, la Simionato, Munteanu e Boris Christoff.\nAncora per La Fenice nel 1949 dirige Kovancina con Christoff, nel 1950 Fidelio con Picchi, nel 1951 La dannazione di Faust con la Simionato, Cos\u00ec fan tutte con la Jurinac, la Noni ed Kunz e la prima di Il Paradiso e la Peri di Robert Schumann, nel 1952 Orfeo ed Euridice (Gluck) con la Stignani, Il barbiere di Siviglia, Manon Lescaut con Clara Petrella, Afro Poli ed Angelo Mercuriali, la prima assoluta di I misteri gloriosi di Nino Catozzo con Rosanna Carteri, la Sinfonia n. 4 (Beethoven) e la Sinfonia n. 9 (Beethoven) con Virginia Zeani, nel 1953 Le nozze di Figaro con Bruscantini, la Simionato e Fernando Corena, Manon (Massenet) con Giacinto Prandelli e Boris Godunov (opera) con Jolanda Gardino, nel 1954 Il Conte Ory con Nicola Monti e Giorgio Tozzi e Medea (Cherubini) con Maria Callas Meneghini, la Tucci e Tozzi, nel 1955 La Cenerentola e Macbeth, nel 1956 Il franco cacciatore con la Jurinac, Albanese e Raffaele Ari\u00e9, nel 1958 Don Giovanni con Giorgio Tadeo, Luigi Alva, Ilva Ligabue e Mariella Adani e la prima di Messiah nell'Aula della Benedizione della Citt\u00e0 del Vaticano, nel 1960 un concerto con G\u00e9za Anda ed uno con Ida Haendel con musiche di Johannes Brahms nella Sala dello Scrutinio del Palazzo Ducale (Venezia), nel 1961 un concerto con Nikita Magaloff, nel 1963 il Ciclo di cantate di Johann Sebastian Bach con Carlo Cava, la Dom\u00ednguez e Martina Arroyo, nel 1964 Beatrice di Tenda (dramma) con la Gencer, nel 1965 Le stagioni (Haydn), nel 1968 Petite messe solennelle e nel 1969 R\u00e9demption di C\u00e9sar Franck.\nAncora a Firenze nel Teatro della Pergola nel 1952 dirige la prima di Il Conte Ory con la Gardino, la Simionato, Monti, Mercuriali, Renato Capecchi e Petri, al Comunale nel 1953 la storica Medea (Cherubini) con Maria Callas, Fedora Barbieri, la Tucci e Petri di cui esiste una registrazione e nel 1959 di La battaglia di Legnano con la regia del figlio Franco Enriquez con la Gencer e Giuseppe Taddei ed al Comunale nel 1963 la prima di \"Il Natale del Redentore\" di Lorenzo Perosi e nel 1965 il Requiem (Verdi) con la Dom\u00ednguez e Boris Christoff.\nAl Royal Opera House, Covent Garden nel 1952 dirige Norma con la Callas e Giacomo Vaghi, Picchi e la Stignani.\nNel 1955 dirige Aida al Teatro San Carlo con Antonietta Stella, la Barbieri, Franco Corelli, Anselmo Colzani e Mario Petri.\nAlla Scala nel 1960 dirige Il Paradiso e la Peri di Schumann.\nIl 10 aprile 1973 avrebbe dovuto dirigere \"I vespri siciliani\" di Giuseppe Verdi, nella regia di Maria Callas e Giuseppe Di Stefano, per inaugurare il nuovo Teatro Regio di Torino, ricostruito dopo l'incendio del 1936: un malore durante le prove lo costrinse per\u00f2 a ritirarsi. Torn\u00f2 sul podio il 4 e 5 ottobre 1975 a Firenze, per dirigere la Sinfonia in sol minore di Mozart e la Quarta di Brahms con l'Orchestra del Maggio Musicale Fiorentino: pochi giorni dopo si spegneva improvvisamente nella sua villa di Fiesole.\nDiresse molte orchestre importanti e le sue registrazioni discografiche sono abbastanza numerose, tra cui segnaliamo \"Un ballo in maschera\" di Verdi, registrato nel 1949, l'unica incisione di un'opera wagneriana di Maria Callas (il \"Parsifal\" del 1950) e l'incisione stereofonica negli Abbey Road Studios nel 1962 con la Royal Philharmonic Orchestra per la EMI del \"Barbiere di Siviglia\" di Gioachino Rossini\nNel 1966 dirige Beatrice di Tenda (dramma) con Raina Kabaivanska al Teatro Massimo Vincenzo Bellini di Catania.\nSi dedic\u00f2 anche al cinema. Come compositore nel periodo muto: nel 1919 realizz\u00f2 le musiche per un film d'avanguardia diretto da Severo Pozzati (\"Fantasia bianca\") e diresse personalmente l'orchestra e il coro in occasione della prima rappresentazione al Teatro Costanzi di Roma. Come compositore e sceneggiatore di due pellicole nel periodo sonoro: \"Pergolesi\" (1932) e \"Rossini\" (1942).\nFu sposato con Maria Bourbon del Monte da cui ebbe tre figli. Dopo la morte della moglie spos\u00f2 Elda Salaroli Enriques. Mor\u00ec a 90 anni."}
{"id": "1628489", "revid": "767487", "url": "https://it.wikipedia.org/wiki?curid=1628489", "title": "Uno strano tipo", "text": "Uno strano tipo \u00e8 un film del 1963 diretto da Lucio Fulci.\nTrama.\nAdriano Celentano, accompagnato dall'impresario Giovanni e dalla banda musicale de I Ribelli, va a trascorrere una vacanza ad Amalfi assieme alla fidanzata Emanuela per convincere il padre di lei, il commendatore Mazzolani, a prenderla in sposa.\nAppena giunto a destinazione, per\u00f2, la popolazione locale incomincia a trattarlo in malo modo e ad insultarlo. Ci\u00f2 \u00e8 dovuto ad un singolare equivoco: infatti Peppino, un ragazzo ingenuo e balbuziente, sfruttato dal bieco truffatore Cannarulo come sosia di Celentano (che sembra proprio lui), ha inconsapevolmente messo incinta ed abbandonato una popolana, Carmelina, da cui ha avuto un figlio, Pasqualino. La ragazza pensa allora di affidare Pasqualino a Celentano, credendolo Peppino; il cantante, non appena si ritrova il bambino nella sua stanza d'albergo, cerca di nasconderlo per evitare grossi scandali. Gli equivoci continuano finch\u00e9 Peppino, dietro consiglio di un frate, si ravvede e decide di sposare Carmelina."}
{"id": "1628490", "revid": "1793900", "url": "https://it.wikipedia.org/wiki?curid=1628490", "title": "Hayes (fiume)", "text": "Il fiume Hayes () \u00e8 un fiume canadese che scorre nel Manitoba.\nHa una lunghezza di 483\u00a0km e un bacino idrografico di 108.000\u00a0km\u00b2. La sua portata media \u00e8 di 590\u00a0m\u00b3/s. Sfocia nella baia di Hudson, a sud del fiume Nelson."}
{"id": "1628492", "revid": "1216132", "url": "https://it.wikipedia.org/wiki?curid=1628492", "title": "Il cervello di Kennedy", "text": "Il cervello di Kennedy (\"Kennedys hj\u00e4rna\") \u00e8 un romanzo di Henning Mankell del 2005.\nTrama.\nLa protagonista del romanzo \u00e8 Luise, una archeologa impegnata in scavi in Grecia. Deve ritornare in Svezia per una conferenza e avvisa il figlio lasciando un messaggio sulla sua segreteria telefonica. Suo figlio, Henrik Cantor, non risponde al telefono. Quando Luise entra nell'appartamento trova il cadavere del ragazzo riverso sul letto. Le indagini della polizia fanno pensare ad un suicidio. Louise, tuttavia, rifiuta di credere che suo figlio si sia tolto la vita: \u00e8 convinta che Henrik non avrebbe mai commesso un gesto del genere, inoltre era sua abitudine dormire nudo mentre quando viene ritrovato indossa un pigiama.\nSi mette alla ricerca dell'ex marito Aron, che aveva amato moltissimo ma che se ne era andato ormai da anni senza lasciare tracce. Vuol farlo partecipe della morte del figlio e della sua angoscia. \nCon fatica trova un indizio che la fa supporre che l'uomo viva in Australia e, raggiunto il paese incredibilmente riesce a ritrovarlo. Insieme tornano in Europa e precisamente in Spagna dove scoprono che Erik aveva una doppia vita. Da alcune carte trovate in quella seconda casa, intuiscono che loro figlio era ossessionato dal mistero della sparizione del cervello del presidente Kennedy dopo l'autopsia. A questo punto anche Aron scompare senza lasciare pi\u00f9 tracce. Una nuova fuga dalle responsabilit\u00e0?\nTra le altre carte la madre trova le tracce di una fidanzata africana di cui il figlio non le aveva mai parlato. Luise inizia da sola un viaggio in Mozambico e in altri paesi africani seguendo labili tracce e incontrando persone che la segneranno. Scoprir\u00e0 un mondo corrotto e spietato. \nAlcuni virus, in particolare l'AIDS, ma forse anche Ebola sono stati artificialmente introdotti in Africa? Le persone vengono artificialmente contagiate per trovare cure da rivendere all'occidente? \nAl termine del suo peregrinare Louise ipotizzer\u00e0, senza averne per\u00f2 la certezza, che forse il figlio si era davvero suicidato avendo toccato con mano l'impotenza a contrastare simili orrori."}
{"id": "1628493", "revid": "320578", "url": "https://it.wikipedia.org/wiki?curid=1628493", "title": "Autodromo de la Ciudad de Mexico Magdalena Mixhuca", "text": ""}
{"id": "1628496", "revid": "1793900", "url": "https://it.wikipedia.org/wiki?curid=1628496", "title": "Koukdjuak", "text": "Il fiume Koukdjuak (in inglese: \"Koukdjuak River\") \u00e8 un fiume canadese situato nel Nunavut, sull'isola di Baffin.\nNasce nei pressi del lago Nettilling e ha una lunghezza di 80\u00a0km. Sfocia nel nord della baia di Hudson e pi\u00f9 precisamente nel Bacino di Foxe. Il primo esploratore non Inuit a raggiungerlo fu il canadese J. Dewey Soper."}
{"id": "1628499", "revid": "2010557", "url": "https://it.wikipedia.org/wiki?curid=1628499", "title": "Popoli", "text": ""}
{"id": "1628501", "revid": "1793900", "url": "https://it.wikipedia.org/wiki?curid=1628501", "title": "Battle (fiume)", "text": "Il fiume Battle () \u00e8 un fiume canadese che attraversa la parte centrale della provincia dell'Alberta e occidentale della provincia dello Saskatchewan. \u00c8 il maggior affluente del fiume North Saskatchewan dove sfocia presso la cittadina di Battleford.\nHa una lunghezza di 570\u00a0km e un bacino idrografico di 30.300\u00a0km\u00b2. La sua portata media \u00e8 di 10\u00a0m\u00b3/s alla foce."}
{"id": "1628503", "revid": "121805301", "url": "https://it.wikipedia.org/wiki?curid=1628503", "title": "Primiera", "text": "Con il nome Primiera si indica una combinazione di alcuni giochi di carte, come ad esempio \"Cirulla\" e \"Scopa\". La Primiera vale un punto e si calcola sommando, per ognuno dei quattro semi, la carta pi\u00f9 alta con il seguente punteggio:\nIl termine \"Primiera\", che deriva dal francese \"prime\", significa letteralmente \"giudice supremo\". Il suo utilizzo italiano nell'ambito di alcuni giochi di carte \u00e8 relativo proprio al suo etimo: chi riesce ad ottenere una certa combinazione con le carte riceve un premio che, nella maggior parte dei casi, equivale ad una sentenza giudiziaria."}
{"id": "1628511", "revid": "767487", "url": "https://it.wikipedia.org/wiki?curid=1628511", "title": "I ragazzi del juke-box", "text": "I ragazzi del juke-box \u00e8 un film musicarello del 1959 diretto da Lucio Fulci.\nIl titolo riprende quello di una canzone di Adriano Celentano, edita sul lato B del disco a 45 giri che comprende anche \"Il tuo bacio \u00e8 come un rock\", i cui testi sono di Piero Vivarelli e Lucio Fulci, autori, con Vittorio Vighi, del soggetto e della sceneggiatura del film, di cui Fulci \u00e8 pure regista.\nPi\u00f9 che per il soggetto e la sceneggiatura, merita di essere considerato per il \"cast\" comprendente alcuni fra i maggiori personaggi della musica leggera italiana al tempo degli urlatori. La pellicola vede il primo successo cinematografico di Adriano Celentano (che l'anno precedente aveva fatto una prima apparizione in \"I frenetici\") e comprende ad esempio la versione della band \"I Campioni\" del brano considerato il primo rock'n roll italiano, \"Ciao ti dir\u00f2\" del 1958 con testo di Giorgio Calabrese e musica di Gian Franco Reverberi interpretato gi\u00e0 da Giorgio Gaber e poi da Ricky Gianco.\nTrama.\nIl film costituisce il pretesto per una carrellata di motivi di successo. La trama si sviluppa attorno a figure di carattere: il 'commendatore' Cesari, proprietario di una casa di edizioni musicali melodiche, la figlia Giulia, appassionata per contro della musica moderna degli urlatori. Cesari, per ripicca verso la figlia, fonda dei club intitolati al cantante melodico Claudio Appio. A sua volta Giulia frequenta \"La fogna\", un locale frequentato da giovani rocker.\nMentre il contrasto fra genitore e figlia va via via accentuandosi, gli urlatori provocano uno scandalo che porta all'arresto del Commendatore. Giulia pu\u00f2 prendere cos\u00ec le redini dell'azienda ed iniziare a produrre, con buoni esiti, il nuovo genere musicale. Il lieto fine \u00e8 scontato: al momento del rilascio il commendator Cesari capisce che la figlia aveva visto giusto e decide cos\u00ec di appoggiare anch'egli i cantanti urlatori.\nIncassi.\nIncasso accertato sino a tutto il 31 marzo 1964 Lit. 425.423.687"}
{"id": "1628519", "revid": "119254061", "url": "https://it.wikipedia.org/wiki?curid=1628519", "title": "Petrini Editore", "text": "Petrini Editore \u00e8 una casa editrice fondata a Torino nel 1872 da Giovan Battista Petrini.\nOggi Petrini Editore fa parte del Gruppo De Agostini.\nStoria.\nNel 1872 Giovan Battista Petrini fonda a Torino la casa editrice che porta il suo nome, pi\u00f9 conosciuta come \"Petrini\". I primi libri pubblicati sono stati dei libri per la scuola elementare. Uno dei libri pi\u00f9 importanti \u00e8 il dizionario francese C. Ghiotti, che dopo varie edizioni, \u00e8 rimasto in commercio per un secolo.\nNel 1900 la Petrini si allarga e crea libri per varie materie: educazione civica, grammatica, latino, matematica, scienze e storia.\nNel 1930 la Petrini non \u00e8 pi\u00f9 un'azienda familiare ma diventa societ\u00e0.\nDopo essersi ingrandita, delle grandi case editrici straniere (Hachette, Regents, Prentice-Hall, Santillana e Nelson) collaborano con la Petrini."}
{"id": "1628527", "revid": "135224", "url": "https://it.wikipedia.org/wiki?curid=1628527", "title": "Brian Doyle-Murray", "text": "Biografia.\n\u00c8 nato il giorno di Halloween del 1945. \u00c8 uno dei nove figli nati da Edward Joseph Murray Jr. (1921-1967) e Lucille Collins (1921-1988), suo padre era un venditore di legname, e la madre un'impiegata di posta.\n\u00c8 il fratello maggiore degli attori\u00a0Bill, John e\u00a0Joel.\u00a0Brian ha frequentato il\u00a0Saint Mary's College of California\u00a0a\u00a0Moraga, California, alla fine degli anni '60.\nCarriera.\nMurray ha lavorato nella compagnia teatrale \"The Second City\" nei primi anni '70.\u00a0Da allora \u00e8 apparso in numerosi film e programmi televisivi, incluso come protagonista\u00a0del\u00a0\"Saturday Night Live\" della\u00a0NBC\u00a0dal 1979 al 1980 e dal 1981 al 1982.\nHa scritto per Jean Doumanian dal 1980 al 1981, uno dei pochi membri del cast a lavorare per tutti e tre i produttori dello spettacolo (Lorne Michaels,\u00a0Jean Doumanian\u00a0e\u00a0Dick Ebersol).\u00a0Era un ospite fisso a\u00a0\"The National Lampoon Radio Hour\", un programma comico radiofonico distribuito a livello nazionale su 600 stazioni dal 1973 al 1975. Tra i colleghi di\u00a0\"Radio Hour\" figuravano\u00a0Richard Belzer,\u00a0John Belushi, Gilda Radner,\u00a0Harold Ramis e il fratello minore Bill. Apparve in molti film con suo fratello, Bill Murray, ma ha anche ottenuto ruoli in altri film.\u00a0All'inizio, \u00e8 apparso in\u00a0\"Modern Problems\" al fianco di Chevy Chase.\u00a0Ancora una volta, anni dopo, \u00e8 apparso in modo memorabile come\u00a0il capo teso di\u00a0Chevy Chase.\nConosciuto per la sua caratteristica voce roca, Murray ha doppiato il Flying Dutchman nella serie animata\u00a0\"SpongeBob\u00a0SquarePants\", in un episodio chiamato \"La spugna del terrore\", diretto da Stephen Hillenburg.\nVita privata.\n\u00c8 il primo di nove figli; gli altri sono Bill, John, Joel, Ed, Andy, Nancy, Peggy e Laura. \u00c8 sposato dal 2000 con Christina Stauffer.\nDoppiatori italiani.\nDa doppiatore \u00e8 sostituito da:"}
{"id": "1628536", "revid": "1315817", "url": "https://it.wikipedia.org/wiki?curid=1628536", "title": "Pastoralis officii", "text": "Pastoralis officii (\"Del dovere pastorale\") \u00e8 un'enciclica di papa Leone XIII, datata 12 settembre 1891, scritta all'Episcopato della Germania e dell'Impero austro-ungarico. Tratta di vari temi, tra cui l'illiceit\u00e0 dei duelli tra civili o militari e l'illiceit\u00e0 dei combattimenti privati."}
{"id": "1628538", "revid": "1216132", "url": "https://it.wikipedia.org/wiki?curid=1628538", "title": "L'incontinente bianco", "text": "L'incontinente bianco \u00e8 il quinto libro comico di Giobbe Covatta, edito nel 2002 a Milano dalla casa editrice Zelig.\nTrama.\nCome tutte le opere di Giobbe Covatta, il libro descrive in maniera estremizzata e grottesca una situazione disagiata del mondo attuale, in questo caso la povert\u00e0 e gli stenti della popolazione africana. La vicenda \u00e8 costruita come la cronaca dei servizi mandati in onda da una radio africana razzista, gestita da bianchi, nella quale viene presa in giro con crudele ironia la vita disperata della popolazione di colore; contemporaneamente, si mette in mostra come la popolazione bianca e la Chiesa non facciano nulla per migliorare la situazione della popolazione, e come anzi i loro interventi siano spesso pi\u00f9 deleteri che utili.\nBeneficenza.\nIl libro prende ispirazione dall'esperienza di Giobbe Covatta come testimonial dell'associazione benefica AMREF, che si occupa di migliorare il livello di salute nel continente africano: i ricavati dell'opera sono stati infatti devoluti in beneficenza all'AMREF."}
{"id": "1628541", "revid": "767487", "url": "https://it.wikipedia.org/wiki?curid=1628541", "title": "Colpo gobbo all'italiana", "text": "Colpo gobbo all'italiana \u00e8 un film del 1962 diretto da Lucio Fulci.\nTrama.\nOrazio \u00e8 un metronotte romano la cui vita scorre tranquilla senza problemi, conosce ormai tutti i ladruncoli del quartiere che ogni notte controlla e ormai ogni notte vive nella solita routine, finch\u00e9 un sabato notte, assiste alla lite tra un uomo e una donna francesi; intervenuto per sedarla accetta di accompagnare la donna al pi\u00f9 vicino commissariato, allontanandosi dal quartiere, per sporgere denuncia.La donna per\u00f2 lo scarica a diversi km dal quartiere dicendo di averci ripensato. Tornato sul luogo di lavoro, scopre che la banca del quartiere \u00e8 stata svaligiata e temendo le ripercussioni che sarebbero potute scaturire da ci\u00f2 ad un passo dall'essere premiato per i dieci anni di onorata carriera va subito alla ricerca di un gruppo di ladruncoli del luogo per chiedere spiegazioni.Costoro per\u00f2, perlopi\u00f9 piccoli ladri di mezza tacca, si dichiarano estranei ad un colpo troppo grosso per gente come loro e preoccupati perch\u00e9 ci\u00f2 avrebbe comportato l'arrivo in massa delle forze dell'ordine nel quartiere. Decisi ad aiutare Orazio a ritrovare i soldi prima della riapertura della banca il luned\u00ec successivo, il gruppetto chiede aiuto a Nando Paciocchi, un ex ladro ora proprietario di un negozio di elettrodomestici, il quale, sia per non far tornare a galla un passato scomodo, sia per il fatto che in banca c'erano tutti i suoi risparmi, accetta di coordinare le ricerche.Nelle 24 ore successive il gruppo di improvvisati detective, partendo dalla supposizione che la donna francese facesse parte della banda e avesse allontanato Orazio dal quartiere per far entrare i complici in azione, riuscir\u00e0 a scoprire i responsabili del colpo (soprattutto grazie al sacrificio di uno di loro, Fischio, che si far\u00e0 arrestare per furto di portafogli, per avere informazioni in carcere) e con uno stratagemma ideato da Paciocchi si riprender\u00e0 l'intera refurtiva.La seconda parte del piano consiste nel riportare la domenica notte in banca i soldi che Paciocchi ha diviso per nasconderli a ciascuno degli altri, i quali - tra parenti ingordi e fidanzate che li mettono alla prova - riusciranno ad arrivare quasi tutti in banca (solo uno di loro non ha evitato che la moglie rubasse 10000 \u00a3 dal pacco, che saranno coperte da Paciocchi), per essere rimessi a posto.Mentre Orazio si occupa di controllare che nessuno li veda, Paciocchi assolda l'amico scassinatore Titillo per aprire la cassaforte, che Orazio aveva involontariamente richiuso quando aveva scoperto il furto, facendogli credere di voler scassinare lui la banca. Aperta la cassaforte e tenuto buono Titillo una volta svelata la verit\u00e0, i soldi vengono rimessi a posto. La mattina dopo, alla riapertura della banca, nessuno si accorge di quanto accaduto. Orazio viene premiato per i 10 anni di onorata carriera e decide di invitare Paciocchi e gli altri a pranzo in trattoria per ringraziarli e chiede di portare noci e arance in carcere al povero Fischio."}
{"id": "1628545", "revid": "889336", "url": "https://it.wikipedia.org/wiki?curid=1628545", "title": "Ciriaco De Mita", "text": " Raggiunse l'apice del potere politico negli anni ottanta, quando fu Presidente del Consiglio dei ministri in un governo formato dalla coalizione del Pentapartito (Dc-Psi-Pri-Psdi-Pli) che cadde nel maggio del 1989, a causa di una crisi di governo cagionata dal carismatico \"leader\" Socialista Bettino Craxi (suo principale alleato-rivale). \u00c8 stato inoltre segretario nazionale dal 1982 al 1989 e poi presidente della Democrazia Cristiana dal 1989 al 1992, nonch\u00e9 quattro volte ministro. Deputato dal 1963 al 1994 e dal 1996 al 2008 ed europarlamentare dal 1999 al 2004 (\u00e8 contemporaneamente deputato ed eurodeputato, analogamente a Franco Marini) e dal 2009 al 2014, dopo la DC ha fatto parte del Partito Popolare Italiano e della Margherita e dal 2008 al 2017 dell'Unione di Centro. \nHa inizialmente aderito al progetto del Partito Democratico. Non ricandidato alle elezioni politiche del 2008 per via dello statuto del PD, che puntava ad un rinnovo della classe politica, ha aderito all'Unione di Centro. Ultimo importante incarico ricoperto \u00e8 stato quello di presidente della seconda Bicamerale per le riforme costituzionali tra il 1992 e il 1993. \nFu soprannominato criticamente \"il padrino della DC\" e \"l'uomo del doppio incarico\" (segretario della DC e Presidente del Consiglio). Tra i principali esponenti della cosiddetta \"Prima Repubblica\", ha avuto indirettamente una forte influenza su tutta la vita politica degli anni successivi. Difatti a De Mita si deve la nomina Romano Prodi come suo consigliere economico e poi presidente dell'IRI, dando inizio alla sua carriera politica; infine sempre a De Mita si deve l'impegno in politica di Sergio Mattarella nelle file della sinistra Democristiana.\nBiografia.\nGiovinezza ed educazione.\nCiriaco De Mita nasce il 2 febbraio 1928 a Nusco, in provincia di Avellino. Il padre svolgeva la professione di sarto e di postino, mentre la madre era una casalinga. Dopo aver frequentato il liceo classico nella vicina Sant'Angelo dei Lombardi con ottimi voti, vince una borsa di studio nel Collegio Augustinianum e si iscrive presso l'Universit\u00e0 Cattolica del Sacro Cuore di Milano dove si laurea in giurisprudenza per poi cominciare a lavorare come consulente presso l'ufficio legale Eni di Enrico Mattei. La moglie, Anna Maria Scarinzi, \u00e8 stata segretaria di Fiorentino Sullo, politico afferente alla sinistra Dc originario anch'egli dell'Irpinia. \nInteresse per la politica e i \"basisti\".\nNel 1956 De Mita venne eletto consigliere nazionale della DC al congresso di Trento. In quella sede si fece notare perch\u00e9 critic\u00f2 Fanfani e contest\u00f2 i criteri organizzativi del partito. Eletto deputato per la prima volta nel 1963 nella circoscrizione Benevento-Avellino-Salerno, nel 1966 alla Camera lanci\u00f2 l'ipotesi di un accordo con i comunisti a proposito dell'attuazione dell'ordinamento regionale. Nel 1968 entr\u00f2 a far parte del governo come sottosegretario all'interno.\nFu tra i fondatori della corrente di \"sinistra\" della DC, chiamata \"Sinistra di base\" o \"la Base\", sostituendosi a Fiorentino Sullo come capocorrente irpino negli anni in cui la DC irpina si andava affermando a livello nazionale. Vicini a De Mita c'erano in quegli anni Gerardo Bianco, Nicola Mancino, Gianni Raviele e il segretario della DC per la provincia di Avellino dell'epoca, l'amico e collaboratore Attilio Fierro, della vicina Montella. Fu vicesegretario della DC durante la segreteria di Arnaldo Forlani, ma si dimise da quella carica nel febbraio del 1973 dopo il patto di palazzo Giustiniani. Ricopr\u00ec poi diverse cariche ministeriali tra il 1973 e il 1982.\nNel 1982 \u00e8 De Mita a indicare al governo Romano Prodi, gi\u00e0 suo consigliere economico, per la nomina ai vertici dell'IRI dove rimarr\u00e0 fino al 1989.\nSegretario nazionale della DC.\nA seguito delle fine del mandato del \"Doroteo\" Flaminio Piccoli, De Mita venne eletto segretario nazionale della DC con la concertazione degli \"Andreottiani\", dei \"Basisti\" e della corrente \"Nuove Cronache\" di Fanfani nel maggio 1982, in contrapposizione al ex \"Fanfaniano\" Arnaldo Forlani, che si alle\u00f3 con i D\"orotei\" di Antonio Gava formando la corrente \"Grande Centro\". Il suo partito sub\u00ec un grave calo nelle elezioni politiche del 1983; nonostante ci\u00f2 De Mita rest\u00f2 in carica, venendo ripetutamente confermato fino al congresso del 1989.\n\u00c8 in questo periodo che Gianni Agnelli, il quale apprezzava il temperamento del \"leader\" Irpino, in una puntata di \"Mixer\" asseri che De Mita \"fosse un tipico intellettuale della Magna Grecia\". A questa asserzione gli replic\u00f2 Indro Montanelli, chiosando: \"\"Dicono che De Mita sia\" \"un intellettuale della Magna Grecia. Io per\u00f2 non\" \"capisco cosa c'entri la Grecia\"\". N\nNel 1985 nella classifica degli uomini pi\u00f9 potenti d'Italia, compilata come ogni anno dal settimanale \"Il Mondo\", De Mita risult\u00f2 al terzo posto dopo Gianni Agnelli e Bettino Craxi.\nPer quanto l'esperienza politica di De Mita sia troppo recente per una valutazione storiografica, egli sar\u00e0 ricordato indubbiamente per la sua rivalit\u00e0 con Bettino Craxi, \"leader\" socialista che negli anni ottanta occup\u00f2 la carica di Presidente del Consiglio per ben quattro anni. Craxi ha sempre rivendicato una sua spinta riformista contrapposta all'immobilismo della Democrazia Cristiana e nel 1987 entr\u00f2 in rotta di collisione proprio con l'allora partito di maggioranza relativa per la rottura del cosiddetto \"patto della staffetta\", in base al quale il PSI avrebbe dovuto cedere alla DC la guida del Governo nell'ultimo anno di legislatura, cos\u00ec nel 1987 si determin\u00f2 uno scioglimento anticipato delle Camere.\nIn questi anni De Mita spinse Sergio Mattarella a intensificare il suo impegno politico attivo con l'incarico di ripulire le liste siciliane della DC dagli uomini di Ciancimino. Nel 1984 De Mita azzer\u00f2 i vertici palermitani della DC nominando Mattarella commissario straordinario.\nPresidente del Consiglio dei ministri.\nDopo la caduta del governo Craxi II, di cui De Mita fu in parte responsabile, e un breve incarico a Giovanni Goria, nell'aprile del 1988 il presidente della Repubblica Francesco Cossiga affid\u00f2 l'incarico di formare un nuovo governo a De Mita, che si trova alla guida di un pentapartito composto dai democristiani, dai socialisti, dai repubblicani, dai socialdemocratici e dai liberali.\nLa nomina di De Mita a Presidente del Consiglio, la prima di un segretario della DC in carica dai tempi di Amintore Fanfani, fu per\u00f2 funestata tre giorni dopo dall'assassinio di Roberto Ruffilli da parte delle Brigate Rosse, senatore della Democrazia Cristiana e consulente di De Mita per le riforme istituzionali. Ruffilli aveva contribuito a varare proprio il governo che stava allora entrando in carica. Nel volantino di rivendicazione le Brigate Rosse definirono Ruffilli \"l'uomo chiave del rinnovamento, vero e proprio cervello politico del progetto demitiano\"..\nI detrattori di De Mita parleranno del suo \"entourage\" come del \"clan degli avellinesi\", con riferimento alle varie personalit\u00e0 di spicco originarie della provincia di Avellino che ricoprirono incarichi di rilevanza politica e amministrativa, come Antonio Maccanico, Biagio Agnes, Nicola Mancino e Gerardo Bianco.\nIl 22 febbraio 1989 Arnaldo Forlani venne nominato nuovo segretario della DC, ponendo fine al \"doppio incarico\" di De Mita. Un mese dopo il \"Consiglio Nazionale della Democrazia cristiana\" riunito a Roma nomin\u00f2 De Mita presidente della DC.\nNel maggio De Mita rassegn\u00f2 le dimissioni dal suo primo governo. Riottenne l'incarico l'11 giugno, dopo il fallimento del mandato esplorativo affidato a Spadolini. Il 6 luglio 1989 De Mita rinunci\u00f2 all'incarico di formare un nuovo governo, incarico che Cossiga confer\u00ec poi a Giulio Andreotti. Il Governo De Mita rimase in carica fino al 22 luglio 1989.\nTrasformazioni della DC, Tangentopoli e PPI.\nNel 1989 De Mita fu sostituito alla segreteria della DC da Forlani, assumendo la presidenza del partito, carica mantenuta fino al 1992, eccezion fatta per un breve periodo nel 1990.\nIl 9 settembre 1992 viene nominato presidente della Commissione bicamerale per le riforme istituzionali, per poi dimettersi nel marzo del 1993, a cui gli subentra Nilde Iotti.\nNello stesso anno, nel momento di trasformazione della DC, entr\u00f2 a far parte del Partito Popolare Italiano.\nFu inserito tra i testimoni richiesti dalla difesa di Giulio Andreotti nel processo che vide quest'ultimo prosciolto dall'accusa di collaborazione con la mafia, ma riconosciuto come connivente con la mafia stessa fino al 1980.\nDe Mita in seguito si schier\u00f2 con i Popolari di Gerardo Bianco, corrente di sinistra del partito, contro Rocco Buttiglione che, difformemente alle decisioni congressuali, aveva deciso di allearsi con Forza Italia, partito di centro-destra.\nLa Margherita e L'Ulivo.\nNel 1996 sostenne la nascita della coalizione di centro-sinistra, L'Ulivo.\nNel 2002 contribu\u00ec all'ingresso del Partito Popolare nella Margherita e alla nascita del nuovo partito centrista. Ribad\u00ec in pi\u00f9 occasioni la propria contrariet\u00e0 al progetto di \"Uniti nell'Ulivo\" (lista unitaria con DS, SDI e MRE), tanto da convincere, con Franco Marini, il partito a presentarsi nella coalizione di centro-sinistra L'Unione alle elezioni politiche del 2006 con la propria lista al Senato e non con la lista unitaria.\nPartito Democratico.\nAl secondo Congresso della Margherita, De Mita comunic\u00f2 nella sua lunga relazione la sua adesione al nuovo Partito Democratico, raccogliendo moltissimi applausi dalla platea diellina. Durante l'assemblea costituente del PD \u00e8 stato nominato membro della commissione statuto del nuovo partito. Questa decisione ha suscitato qualche contestazione da parte della platea. In quanto ex Presidente del Consiglio iscritto al partito, \u00e8 stato nominato componente di diritto del coordinamento nazionale del Partito Democratico.\nIl 20 febbraio 2008 annuncia il suo ritiro dal PD, in polemica con lo statuto del partito che prevede un tetto massimo di tre legislature complete, in base al quale sarebbe stato escluso dalle candidature alle elezioni politiche del 13 e 14 aprile 2008. Il giorno prima Tino Iannuzzi, segretario regionale campano del PD, aveva sostenuto la candidatura di De Mita nelle liste presentate dalla formazione politica democratica in Campania. Ha quindi fondato i \"Popolari per la Costituente di Centro\" che ha fatto fondere al nucleo campano dell'UDEUR di Clemente Mastella per dar vita al Coordinamento Popolari - Margherita per la Costituente di Centro, movimento con cui \u00e8 entrato nella Costituente di Centro di Pier Ferdinando Casini.\nAdesione all'Unione di Centro, sindaco di Nusco e sostegno a De Luca.\nSi candid\u00f2 al Senato come capolista in Campania per l'Unione di Centro alle elezioni politiche del 2008, ma non risult\u00f2 eletto. In totale \u00e8 stato deputato ininterrottamente dalla IV alla XI legislatura, e dalla XIII alla XV. \u00c8 stato commissario regionale dell'UdC in Campania assieme a Gianpiero Zinzi.\nAlle elezioni europee del 2009 \u00e8 stato eletto al Parlamento europeo nell'UdC con 56.575 preferenze nella circoscrizione Italia meridionale. Secondo VoteWatch a fine marzo 2011, a circa due anni dalle elezioni europee, Luigi Ciriaco De Mita con il 67,37% di presenze in seduta plenaria risultava al 708\u00ba posto su 733 nella classifica complessiva delle presenze di tutti gli europarlamentari.\nDe Mita ha continuato a esercitare una certa influenza sulla politica locale della Campania, e di riflesso sulla politica nazionale, grazie alla sua capacit\u00e0 di attrarre voti.\nIn un'intervista del 2008 Vincenzo De Luca, allora ex deputato de L'Ulivo e sindaco di Salerno in carica, dichiar\u00f2: \nNel 2014 De Mita, a 86 anni, ha partecipato alle amministrative candidandosi a sindaco di Nusco: \u00e8 stato eletto sindaco nella lista dell'Unione di Centro con voti (77,35%) battendo Rosanna Secchiano, presentatasi con la Lista Civica Nusco Futura che ha ottenuto 631 voti, e succedendo al nipote Giuseppe De Mita. I votanti sono stati su un totale di elettori.\nIn occasione delle elezioni regionali in Campania del 2015 ha deciso di appoggiare Vincenzo De Luca, candidato del Partito Democratico, rompendo cos\u00ec la sua precedente alleanza con il presidente uscente Stefano Caldoro.\nHa sostenuto il \u00abno\u00bb al referendum costituzionale del 4 dicembre 2016, arrivando a sfidare in un dibattito televisivo su La7 condotto da Enrico Mentana il Presidente del Consiglio e segretario del Partito Democratico Matteo Renzi.\nAbbandono dell'Unione di Centro e nuovo percorso.\nContrario al riavvicinamento del partito al centrodestra, il 5 novembre 2017 ha abbandonato l'UdC e ha fondato il movimento L'Italia \u00e8 Popolare, parte della lista Civica Popolare, alleata del PD in vista delle elezioni politiche del 2018.\nRicandidatosi alla guida del comune di Nusco, De Mita \u00e8 stato rieletto sindaco della cittadina il 26 maggio 2019 con il 60% dei voti contro il candidato del PD, l'avvocato Francesco Biancaniello.\nIn vista delle elezioni regionali in Campania del 2020 insieme al nipote ha presentato la lista \"Fare Democratico - Popolari\", a sostegno del presidente in carica Vincenzo De Luca. Nell'agosto 2021, a pochi mesi dalle imminenti elezioni comunali a Napoli, De Mita lascia Fare Democratico.\nControversie.\nInchiesta \"Mani sul terremoto\".\nLa ricostruzione dell'Irpinia dopo il tragico terremoto del 1980 fu caratterizzata da un'eccezionale mobilitazione, anche finanziaria ( miliardi di lire). La destinazione dei fondi stanziati per la ricostruzione \u00e8 stata oggetto di innumerevoli inchieste; essendo l'Irpinia la terra di origine di De Mita, in cui egli ha sempre goduto di grande influenza, il nome del politico democristiano ricorse spesso in queste inchieste.\nNel 1987 i giornali rivelarono che la Banca popolare dell'Irpinia aveva visto aumentare considerevolmente di valore le sue azioni grazie al flusso di fondi per la ricostruzione. Tra i soci che beneficiavano della situazione c'era la famiglia di De Mita, con Ciriaco proprietario di un cospicuo pacchetto di azioni, altri titoli erano posseduti anche da parenti. Il 3 dicembre 1988 il quotidiano del Partito Comunista Italiano, \"l'Unit\u00e0\", allora diretto da Massimo D'Alema, pubblic\u00f2 un articolo in prima pagina dal titolo: \u00abDe Mita si \u00e8 arricchito con il terremoto\u00bb. De Mita rispose con una querela che per\u00f2 non ebbe seguito poich\u00e9 venne accettata la spiegazione di D'Alema che sostenne la mancanza del punto di domanda finale alla frase, dovuto a un errore tipografico. Nel 2008 De Mita dichiar\u00f2 che Massimo D'Alema si era scusato con lui ammettendo che i suoi sospetti erano sbagliati.\nSulle presunte speculazioni di De Mita sul terremoto nel 1989 Goffredo Locatelli pubblic\u00f2 un libro, \"Irpiniagate. Ciriaco De Mita da Nusco a palazzo Chigi\".\nNel 1993 vicende giudiziarie legate allo scandalo dei finanziamenti della ricostruzione post-sismica in Irpinia coinvolsero il fratello Michele, provocando le dimissioni di De Mita dalla presidenza della Commissione bicamerale per le riforme elettorali. Michele De Mita venne in seguito prosciolto con formula piena con sentenza passata in giudicato.\nTangentopoli.\nQuando si apr\u00ec l'inchiesta Tangentopoli, De Mita fu accusato dei finanziamenti illeciti confessati da Severino Citaristi, il tesoriere del partito. Grazie all'amnistia del 1990, avendo lasciato la segreteria DC nel 1989, non dovette subire le conseguenze penali del processo e fu tra i pochi politici italiani di spicco a uscire senza condanne dall'inchiesta. A essere condannati per la maxitangente Enimont furono Forlani e Citaristi per il periodo non pi\u00f9 coperto dall'amnistia.\nRaccomandazioni e clientelismo.\nDa pi\u00f9 voci \u00e8 stato accusato di aver applicato con disinvoltura la pratica delle raccomandazioni e del clientelismo politico, favorendo l'ingresso in aziende pubbliche di amici e clienti.\nSu stessa ammissione di Clemente Mastella, la sua assunzione alla Rai fu agevolata da una raccomandazione di De Mita. La redazione locale ove Mastella prese servizio proclam\u00f2 tre giorni di sciopero contro l'ingresso in ruolo di un giornalista assunto senza regolare concorso e per nomina politica diretta.\nSempre su segnalazione di De Mita entr\u00f2 in Rai nel 1983 Francesco Pionati, oggi deputato. Nel maggio 2011 Antonia De Mita, figlia di Ciriaco, racconta sulla sua pagina \"facebook\" a proposito del deputato Francesco Pionati: \nSempre su segnalazione di De Mita entr\u00f2 in Rai anche Gigi Marzullo. Quando nel 1988 Pippo Baudo rest\u00f2 fuori dalla tv, dopo la rescissione consensuale del suo contratto con la Fininvest, fu De Mita, legato al conduttore da amicizia, ad assicurargli il ritorno in Rai nonostante la contrariet\u00e0 dell'allora direttore Biagio Agnes. Come lo stesso De Mita ha dichiarato, fu lui a chiedere a Biagio Agnes che Beppe Grillo rimanesse in Rai dopo il pezzo che il comico genovese aveva portato al Festival di Sanremo contro i vertici del Partito Socialista Italiano.\nDi nepotismo fu accusato dopo la nomina del nipote Giuseppe De Mita a Vicepresidente della Giunta regionale della Campania. Il nipote Giuseppe si \u00e8 poi candidato alle elezioni politiche italiane del 2013 con la lista UDC, venendo eletto alla Camera.\nCaso Parmalat e accusa di corruzione.\nDe Mita \u00e8 stato accusato di corruzione in un filone laterale dello scandalo Parmalat: De Mita, insieme con Calisto Tanzi, al Presidente della Liguria Claudio Burlando, e all'ex presidente delle Ferrovie dello Stato Lorenzo Necci, \u00e8 accusato per un presunto giro di tangenti pagate a politici dal gruppo di Collecchio per un progetto finalizzato alla costituzione di una \"joint venture\" fra la \"Cit Viaggi\" delle FS e la \"Parmatour\". L'ipotesi degli investigatori \u00e8 che si sia tentato di scaricare sul \"partner\" pubblico i debiti del gruppo turistico della Parmalat. De Mita, che si proclama innocente, \u00e8 stato chiamato in causa da Calisto Tanzi, a cui lo lega una stretta amicizia.\nAppartamento a Roma.\nAlla fine degli anni novanta De Mita venne rinviato a giudizio dal Tribunale dei ministri con l'accusa di avere utilizzato fondi neri del Sisde per ristrutturare l'appartamento in cui viveva in un palazzo settecentesco in via in Arcione a Roma, con vista sul giardino del Quirinale, ottenuto a equo canone dall'INPDAI quando era ancora segretario della Democrazia Cristiana e Presidente del Consiglio.\nNel luglio 2010 nacque una polemica relativa all'acquisto da parte di Ciriaco De Mita, insieme con la moglie e i figli Giuseppe e Antonia, dell'appartamento in via in Arcione a un prezzo molto inferiore a quello di mercato. De Mita acquist\u00f2 il superattico su due piani di circa 550 metri quadrati pi\u00f9 200 metri quadrati di terrazzo per 3.415.000 e 700 euro dall'Inps, proprietaria dell'immobile in cui De Mita viveva in affitto dagli anni '80. \"Il Giornale\" stim\u00f2 che in quella zona il prezzo al metro quadro delle abitazioni fosse di circa 15.000 euro, per cui l'ex Presidente del Consiglio avrebbe pagato l'appartamento un terzo del suo reale valore."}
