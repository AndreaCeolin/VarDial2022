{"id": "1599370", "revid": "1005847", "url": "https://it.wikipedia.org/wiki?curid=1599370", "title": "Educazione fisica", "text": "L'educazione fisica \u00e8 una branca dell'insegnamento che si occupa di migliorare attraverso l'attivit\u00e0 motoria e quella sportiva lo sviluppo psicofisico e la salute individuale e quella sociale. Essa \u00e8 intesa come quella disciplina che considera il movimento non solo dal punto di vista dell'efficacia e della qualit\u00e0 della prestazione, ma anche dallo sviluppo della personalit\u00e0 pi\u00f9 ampia, quindi sviluppo di un'adeguata corporeit\u00e0 e motricit\u00e0, acquisendo competenze alla base di una crescita fisica, affettiva, sociale e cognitiva.\nNella concezione greca, il suo fine ultimo e metapedagogico \u00e8 la kalokagathia, ovvero la perfezione dello spirito congiunta a quella del corpo.\nStoria.\nOgni civilt\u00e0, nel tempo e nello spazio, ha avuto quella cura per il corpo che discendeva dalla concezione dominante dell'educazione della persona. Basti l'esempio delle differenti educazioni del fisico a Sparta e ad Atene (rispettivamente, Agogh\u00e9 e Paideia).\nL'educazione fisica contemporanea ha avuto la sua culla in Francia. Infatti, il termine \"educazione fisica\" \u00e8 stato utilizzato per la prima volta dal medico francese Jacques Ballexserd, nel XVIII secolo, nel contesto di una dissertazione sul finalismo della natura, che verteva sullo sviluppo fisico, parte di quello generale (Dissertation sur l'education physique des enfans, depuis leur naissance jusqu'\u00e0 l'\u00e2ge de pubert\u00e9. Ouvrage qui a remport\u00e9 le Prix le 21 mai 1762, \u00e0 la Soci\u00e9t\u00e9 Hollandoise des Sciences \"Dissertazione sull'educazione fisica dei fanciulli, dalla nascita sino alla pubert\u00e0. Opera che ha riportato il Premio della Societ\u00e0 Olandese delle Scienze il 21 maggio 1762\").\nIn Francia, pure, \u00e8 sorto il primo istituto nazionale per la formazione universitaria, l'\u00ab\"\u00c9cole de Joinville\"\u00bb, scuola normale di ginnastica fondata nel 1852, oggi INSEP (\"Institut national du sport, de l'expertise et de la performance\"), sito in Parigi. Sempre francese \u00e8 Georges Demen\u00ff, acerrimo avversario della ginnastica medica dello svedese Pehr Henrik Ling. Ritenuto da molti il fondatore dell'educazione fisica scientifica contemporanea, \u00e8 stato tra l'altro inventore del fonoscopio (apparecchio che utilizz\u00f2 per vedere i suoni, utile ai sordi, e come stabilometro, per la misurazione del carico dei piedi) e del cronofotografo a camma eccentrica, con il quale ha avviato lo studio scientifico del movimento umano. Demeny ha evidenziato il ruolo guida della Fisiologia nell'approccio alle attivit\u00e0 motorie, criticando Ling, perch\u00e9, a suo giudizio, aveva attribuito eccessivo peso all'Anatomia.\nDalla Francia l'insegnamento dell'educazione fisica si diffuse dapprima nell'Europa Occidentale e, successivamente nel mondo. Emblematico il caso italiano, per l'approdo ad un approccio eclettico, che \u00e8 diventato oggi orientamento dominante. L'insegnamento dell'educazione fisica in Italia fu introdotto nel Regno di Sardegna dalla Legge Casati del 1859, al Titolo V, sotto la denominazione di \"Ginnastica\", obbligatorio ai soli maschi.\nSuccessivamente nel 1878 l'allora Ministro della pubblica istruzione Francesco De Sanctis riordin\u00f2 la disciplina, rinominandola \"Ginnastica educativa\". In particolare, la Legge De Sanctis n. 4442 del 7 luglio 1878 fu la prima, dopo l'Unit\u00e0 d'Italia, a occuparsi interamente della materia. Essa sanc\u00ec l'obbligatoriet\u00e0 dell'insegnamento della ginnastica educativa anche per le donne, nelle scuole di ogni ordine e grado (elementari, secondarie, normali e magistrali). Stabil\u00ec che i programmi fossero concordati tra Ministro della pubblica istruzione e Ministro della guerra, e che i maestri venissero reclutati tra il personale militare. Come la precedente Legge Casati, risente dell'impronta militareggiante propria dei tempi, avendo il fine di sviluppare nei fanciulli il \u00ab\"sentimento dell'ordine e il coraggio\"\u00bb. Ma, a differenza del passato, questa legge introduce un insegnamento caratterizzato da finalit\u00e0 altamente educative.\nLo stesso De Sanctis, a sostegno del suo disegno di legge, disse: \u201c\"Rifare il sangue, ricostruire la fibra, rialzare le forze vitali \u00e8 il motto non solo della medicina, ma della pedagogia\"\u201d. Questa affermazione \u00e8 straordinaria sotto diversi aspetti. Innanzi tutto alle espressioni \u201crifare il sangue\u201d e \u201cricostruire la fibra\u201d sono facilmente riconducibili, con cognizione moderna, i due principali capisaldi della preparazione fisica. E cio\u00e8, rispettivamente, l'allenamento aerobico e lo sviluppo della forza. Inoltre, il riferimento alla medicina e alla pedagogia inquadra con singolare lucidit\u00e0 e preveggenza il binomio educazione - salute, su cui oggi, come espressamente indicato dalla stessa Organizzazione Mondiale della Sanit\u00e0, si basano le maggiori speranze di promozione della salute nel terzo millennio. De Sanctis istitu\u00ec ispezioni tecniche da parte di un Ispettore per la Ginnastica, funzione per la quale fu nominato Valletti, direttore della Scuola Normale di Torino.\nIl ministro della pubblica istruzione Martini nomin\u00f2 nel 1893 una Commissione, presieduta dal sen. Todaro, per lo studio di un programma di insegnamento dell'\"educazione fisica\". La vera innovazione stava nell'aver sostituito, per la prima volta in maniera ufficiale, le parole \"educazione fisica\" al termine \"ginnastica\".\nLa Legge Rava-Daneo-Credaro nel 1910 accolse le istanze della Commissione Todaro e dei Congressi Pedagogici di inizio secolo, istituendo l'insegnamento dell'educazione fisica.\nNel sistema italiano dell'istruzione per un secolo, dal 1910 al 2010, \u00e8 stata insegnata tale materia. Il nuovo termine della disciplina, dal 1\u00ba settembre 2010, \u00e8 \"Scienze motorie e sportive\", coerentemente con la denominazione degli istituti universitari che provvedono alla formazione scientifica, tecnica e professionale degli operatori. Va sottolineato, comunque, che in tutto il resto del mondo si adotta il termine \"educazione fisica\". Sebbene sia pi\u00f9 una questione di forma, che di sostanza, la denominazione della disciplina \u00e8 un argomento ancora aperto in Italia. Basti pensare che nelle Indicazioni nazionali per il curricolo della scuola dell'infanzia e del primo ciclo d'istruzione, pubblicate il 4 settembre 2012, si \u00e8 ritornati alla denominazione dell'ambito disciplinare quale \"educazione fisica\".\nCaratteri.\nLa concezione della disciplina ha oggi un carattere eclettico, sintetizzando i filoni che hanno interessato la disciplina negli ultimi due secoli: la concezione militare di stampo prussiano dell'Obermann, la dimensione igienistica del Baumann di ispirazione svedese, la psicomotricit\u00e0 francese, le istanze sportive di matrice inglese, e quelle naturalistiche, proprie dell'h\u00e9bertismo e del movimento scout. Tale eclettismo, autentica peculiarit\u00e0 particolarmente in Italia, trova fonte nell'azione di Eugenio Enrile e di Guido Giugni, che sono stati, in tutto il secondo dopoguerra, figure di spicco a livello mondiale di tale settore educativo e tra i fondatori del neo-umanesimo nell'ambito della pedagogia sportiva. Per inciso, Eugenio Enrile \u00e8 stato il primo ispettore tecnico per l'educazione fisica della Repubblica Italiana.\nDurante il Congresso Mondiale di educazione fisica della FIEP dal 9 al 13 gennaio 2000 \u00e8 stato lanciato il Manifesto Mondiale dell'educazione fisica - FIEP 2000, che amplifica il concetto di educazione fisica, intendendola come diritto di tutti. L'educazione fisica mira allo sviluppo di uno stile di vita pi\u00f9 attivo delle persone, affrancandosi in particolare dalle concezioni meramente salutistiche, addestrative o ricreative, verso una dimensione autenticamente culturale, eclettica, olistica e permanente.\nL'ambito di diffusione.\nLe civilt\u00e0 classiche hanno manifestato particolare attenzione ad un equilibrato sviluppo del corpo e della mente, riassunto dall'aforisma Mens sana in corpore sano.\nIl forlivese Girolamo Mercuriali pu\u00f2 ritenersi il primo, nella sua opera \"De arte gymnastica\", ad aver teorizzato l'uso della ginnastica su base medica con un'attitudine tecnico-scientifica (relativamente alle conoscenze dell'epoca, 1569).\nL'ambito disciplinico dell'educazione fisica \u00e8 delimitato dagli assi corpo-movimento-sport, in relazione soprattutto ai linguaggi non verbali. \u00c8 un insegnamento con forte carattere operativo-pratico, ma che si fonda su interrelazioni sia con gli aspetti bio-medici sia con quelli psicosociali, coinvolgendo tutta la persona (educazione fisica olistica).\nSin dall'antichit\u00e0 l'educazione fisica \u00e8 stata considerata una delle basi dell'educazione dei giovani, e anche attualmente \u00e8 fra le materie presenti in ogni grado dell'istruzione scolastica in Europa e nel mondo, ma non Italia. Infatti nell'istruzione italiana non esiste l'insegnamento specializzato di educazione motoria nella scuola dell'infanzia e nella primaria. Sono previste due ore di lezione nella scuola elementare (ma affidate all'insegnante unico), nella scuola secondaria di primo grado (media) e in quella di secondo grado (licei, tecnici e professionali). Nelle sole scuole secondarie \u00e8, dunque, previsto l'insegnante specializzato, il che costituisce, rispetto agli standard europei, un'anomalia. Per effetto della Circolare n. 94 del 18 ottobre 2011, \u00e8 stata introdotta una doppia valutazione, orale e pratica, nei nuovi licei, tecnici e professionali. Sino ad allora \u00e8 stato espresso un solo voto, pratico.\nL'insegnamento dell'educazione fisica \u00e8 stato separato per sessi fino al 1990, quando la sentenza n. 225 della Corte Costituzionale ha sancito come principio la parit\u00e0 dei sessi nell'insegnamento e di fronte all'educazione. Pertanto la disciplina pu\u00f2 essere insegnata indifferentemente da un o da una docente ad alunni o ad alunne. Da quella sentenza non vengono pi\u00f9 separate le classi in squadre maschili e femminili, ma l'insegnamento dell'educazione fisica in tutti gli Istituti di ogni grado ed ordine \u00e8 impartito alla stessa unit\u00e0 pedagogica, la classe. Il nucleo classe, del resto, \u00e8 costante nella sua costituzione rispetto all'azione didattica delle varie discipline e dei diversi insegnanti, pur essendo nel contempo flessibile per rispettare le inclinazioni e gli orientamenti, che fanno capo alle persone, le quali si differenziano innanzitutto in base al sesso.\nNon pu\u00f2 essere negato il valore dell'educazione fisica per gli adulti e per gli anziani, che sono interessati marginalmente dalla scuola.\nLa maggior parte della popolazione nazionale degli stati occidentali \u00e8 costituita da adulti, e in pochi anni gli anziani hanno sopravanzato gli infanti. L'educazione fisica non pu\u00f2 ignorare questi cambiamenti e molti concetti e metodi hanno bisogno di essere rivisti.\n\u00c8 facile trovare nelle palestre persone oltre i 60 anni; tanti anziani praticano nuoto, ciclismo o altre attivit\u00e0 fisiche a scopo di fitness. Le esigenze dei gruppi over 60, la pianificazione della loro attivit\u00e0, gli stessi esercizi, ecc. differiscono rispetto allo sport giovanile. Questo necessita di una pianificazione a lungo termine, mentre nella terza et\u00e0 si programma a breve termine. Scopo principale dell'educazione fisica degli adulti \u00e8 l'aumento della qualit\u00e0 della vita attraverso la valorizzazione delle competenze in campi specifici, quali l'equilibrio, la flessibilit\u00e0, la forza, ecc.\nIl concetto di educazione fisica e di ginnastica per adulti \u00e8 e deve essere completamente diverso da quello applicato finora, e va fatto oggetto di specifici interventi anche a livello di sistemi nazionali dell'istruzione. L'educazione fisica \u00e8 un campo e al tempo stesso uno strumento per il potenziamento e lo sviluppo dell'apprendimento in et\u00e0 adulta (educazione fisica permanente). Da un lato si tratta di superare pregiudizi sul rapporto tra et\u00e0 ed educazione fisica (che \u00e8 praticabile in tutte le stagioni dell'uomo), dall'altro di estendere la programmazione istituzionale e la pratica dell'educazione fisica a tutti i soggetti e gli ambiti sociali.\nUn campo interdisciplinare di applicazione dell'educazione fisica \u00e8 l'ergonomia. Essa\nstudia le condizioni, in cui il lavoro va svolto, in modo adeguato alle esigenze dell'attivit\u00e0 ed alle capacit\u00e0 potenziali dell'operatore, al fine di evitare il logoramento fisico e mentale ed aumentare il rendimento (\"prospettiva cinesiologica\"). Ulteriore ambito \u00e8 l'Educazione Sportiva, che non risolve tutta l'educazione fisica, ma ne costituisce un pilastro fondamentale universale (\"prospettiva sportiva\").\nEducazione fisica e sviluppo psicomotorio.\nMaria Montessori nel libro \"Educazione per un mondo nuovo\" afferma che il movimento \u00e8 la conclusione e lo scopo del sistema nervoso, senza il movimento non pu\u00f2 esistere l'individuo. Esso pone la persona in relazione con il mondo, diversamente da altri apparati dell'organismo che sono esclusivamente a servizio dell'individuo. \nUn errore dell'educazione scolastica consiste nella considerazione della vita fisica da una parte e la vita mentale dall'altra, questo comporta una scissione del ciclo delle azioni dell'uomo che restano separate dal corpo, mentre \u00e8 di fondamentale importanza considerare mente e movimento parti di un unico ciclo, di cui il movimento ne presenta l'espressione finale. \nPer una vita sociale gli esseri umani l\u2019essere umano ha bisogno di comunicare che pu\u00f2 avvenire attraverso l'attivit\u00e0 motoria in cui il soggetto agente compie una serie di movimenti diretti ad un fine. L'osservazione scientifica dimostra che intelligenza cognitiva, relazionale, sociale ed emotiva sono collegate allo sviluppo motorio, soprattutto nelle prime fasi dello sviluppo, dove il bambino apprende attraverso la sperimentazione e la scoperta, sia ambientale che delle proprie capacit\u00e0.\nIl corpo non pu\u00f2 essere escluso dall'educazione, poich\u00e9 principale dato di esperienza e consapevolezza mentale di s\u00e9, un apprendimento delle proprie funzioni somatiche che evolvono durante tutta la vita.\nLe dimensioni europea ed internazionale dell'educazione fisica.\nIn Europa \u00e8 attiva l'EUPEA (\"Associazione Europea educazione fisica\"), il cui motto \u00e8 \"Nessuna Educazione senza educazione fisica\", che tra l'altro ha redatto un Codice Etico per l'insegnante. Il Consiglio D'Europa ha approvato, a testimonianza della particolare attenzione agli aspetti morali nella pratica motoria e sportiva, un Codice Europeo di Etica Sportiva, recepito dal CONI.\nL'Italia \u00e8 rappresentata dal 2000 dalla Capdi &amp; LSM (Confederazione Associazioni Provinciali Diplomati Isef e Laureati in Scienze Motorie), quale membro effettivo dell'EUPEA.\nL'ENSSEE (\"European Network of Sport Science, Education &amp; Employment\") \u00e8 un'organizzazione internazionale non-profit, costituita da istituzioni e organizzazioni (non \u00e8 possibile l'adesione individuale!). Fornisce un luogo virtuale di incontro per discutere e proporre idee e iniziative comuni per promuovere l'istruzione, la formazione e l'occupazione nel settore dell'educazione fisica e dello sport. Ha elaborato il Quadro Europeo delle Qualifiche per i quattro livelli di formazione degli allenatori.\nLa FIEP (Federazione Internazionale di educazione fisica) \u00e8 stato il primo organismo internazionale in materia. In occasione del Congresso Internazionale di educazione fisica di Parigi, tenuto dal 30 agosto al 6 settembre 1900, fu avviata la costituzione della Federazione, ad opera della Commissione Tecnica Permanente Internazionale educazione fisica composta da alcune grandi personalit\u00e0 del mondo dell'educazione fisica del tempo come l'italiano Angelo Mosso, che ne fu presidente, e Georges Demeny. Il primo obiettivo fu garantire gli standard internazionali della formazione universitaria degli insegnanti. Durante il Congresso Internazionale di Ondens\u00e9e (Danimarca), svolto tra il 7 e il 10 giugno 1911, fu istituito l'Istituto Internazionale di educazione fisica, orientato verso l'educazione fisica scolastica.\nA livello internazionale opera l'ICSSPE (\"International Council of Sport Science and Physical Education\"). Il Consiglio Internazionale delle Scienze dello Sport e dell'educazione fisica \u00e8 stato costituito a Parigi, in Francia, nel 1958. I fondatori, riconosciuto un divario crescente tra i campi dello sport, della scienza dello sport e dell'educazione fisica, hanno cercato di rafforzare il legame tra queste aree tecnico-scientifiche e tentato di sviluppare una prospettiva culturale inclusiva.\nLo scopo principale del Consiglio \u00e8 di servire come organizzazione internazionale \"ombrello\" relativamente alla promozione e alla diffusione dei risultati e delle scoperte nel campo delle Scienze dello Sport e dell'educazione fisica e alla loro applicazione pratica in contesti culturali ed educativi.\nL'UNESCO ha pubblicato nel 1978 la \"Carta per l'educazione fisica e lo Sport a Parigi\". I Comitati per l'educazione fisica e lo Sport di tale organizzazione hanno lavorato ai progetti di una Carta Internazionale dell'educazione fisica e dello Sport (Comit\u00e9 intergouvernamental interimaire pour l'education phisique et le sport, ED-78/CONF.216/5, Document de travail, Paris, 20-04-1978).\nL'Agenda di Berlino (messa a punto durante il Summit mondiale dell'educazione fisica dell'ICSSPE del 1999) e la Dichiarazione sull'educazione fisica del 2000 hanno costituito le premesse, in particolare, della Dichiarazione del Panathlon sull'Etica dello sport giovanile nel 2004 a Gand. Quest'ultimo documento ribadisce il concetto di educazione fisica e di Sport come diritto universale (per tutti e di ciascuno), basato su valori di interdisciplinarit\u00e0 e di impegno sociale.\nPer l'Unione europea, una raccomandazione (2003/6) incoraggia vivamente la pratica nei 27 paesi. Quest'atto propone tre ore alla settimana per tutti i corsi di studio ed \u00abun\u2019ora di educazione fisica al giorno, all\u2019interno o all\u2019esterno dello scenario scolastico\u00bb, invitando gli istituti ad andare oltre il minimo consentito. Inoltre, incoraggia a sviluppare un'educazione fisica, che non sia fondata unicamente sulla competizione sportiva, al fine di non scoraggiare gli allievi meno dotati e quelli pi\u00f9 deboli nella pratica, anche per far godere tutti del potenziale igienico-sanitario delle attivit\u00e0 fisiche.\nNel 2007 la Risoluzione del Parlamento europeo 2007/2086(INI) ha avvalorato il ruolo dello sport nell'educazione. Nel 2011 la Relazione sulla dimensione europea dello sport (2011/2087(INI))\ndella Commissione per la cultura e l'istruzione richiama in pi\u00f9 punti un'educazione fisica di qualit\u00e0.\nAlla fine del 2013 il Parlamento Europeo ed il Consiglio europeo hanno approvato il programma comunitario Erasmus+ 2014/2020. Si tratta di un Programma unico per l'istruzione, la formazione, la giovent\u00f9 e lo sport, articolato in tre Azioni chiave (Mobilit\u00e0 di apprendimento, Progetti di cooperazione e Riforme Politiche) e due Attivit\u00e0 specifiche: Jean Monnet e Sport.\nQuest'ultima fornir\u00e0 sostegno alle seguenti iniziative:\nUn obiettivo di fondo \u00e8 aumentare l'identit\u00e0 europea dello sport:\nA Bruxelles, il 20 e il 21 maggio 2014, il Consiglio Europeo ha adottato Conclusioni sulla parit\u00e0 di genere nello sport e nell'educazione fisica, invitando gli Stati membri a prendere in considerazione sia politiche che programmi per eliminare gli stereotipi di genere e la promozione di una piena uguaglianza di genere nei programmi e nelle pratiche educative fin dalla tenera et\u00e0. Le conclusioni invitano, inoltre, gli Stati membri, in cooperazione con le organizzazioni sportive, a promuovere la prevenzione della violenza di genere nello sport e la protezione delle vittime e delle potenziali vittime di abusi sessuali e molestie nello sport."}
{"id": "1599371", "revid": "110157", "url": "https://it.wikipedia.org/wiki?curid=1599371", "title": "Provincia di Tata", "text": "La provincia di Tata \u00e8 una delle province del Marocco, parte della Regione di Souss-Massa.\nGeografia antropica.\nSuddivisioni amministrative.\nLa provincia di Tata conta 4 municipalit\u00e0 e 16 comuni:"}
{"id": "1599375", "revid": "1318658", "url": "https://it.wikipedia.org/wiki?curid=1599375", "title": "I Belong to You (Lenny Kravitz)", "text": "I Belong To You \u00e8 il secondo singolo ad essere estratto dall'album \"5\" di Lenny Kravitz, pubblicato nel 1998. Il video del brano \u00e8 stato diretto da Mark Seliger e Fred Woodward."}
{"id": "1599377", "revid": "6923", "url": "https://it.wikipedia.org/wiki?curid=1599377", "title": "Ospizio del Sempione", "text": "L'ospizio del Sempione \u00e8 noto internazionalmente come Simplon Hospiz, Simplon Hospice, Hospice du Simplon e si trova in territorio elvetico. Si tratta in effetti per\u00f2 di due ospizi.\nStoria.\nIl Vecchio Ospizio (a quota 1866\u00a0m), noto anche come Alter Spittel e risalente al 1235 ad opera dei gerosolimitani (Ordine ospedaliero di San Giovanni di Gerusalemme) e voluto dal vescovo di Sion (che aveva fatto erigere una cappella dedicata a San Giacomo dei pellegrini e che fungeva anche da ospizio per i viandanti). Nel 1252 l'ospizio \u00e8 definito \"hospitalis Sancti Jacobi de Semplun\"; alla dedicazione a San Giacomo talvolta nei documenti si aggiunge quella a San Giovanni (\"hospitali Sancti Joannis super montem de Collibus\"); in un documento del 1292 l'ospizio del Sempione \u00e8 chiamato \"hospitalis de Halsen\", dal nome dell'alpe Hassen, a ridosso del valico, sul versante meridionale, dove l'\"hospitalis\" era eretto. Fu ricostruito nel 1666 per volere del barone Kaspar Jodok von Stockalper (che risiedeva a Briga). Ai piani inferiori i viaggiatori trovavano rifugio e cure gratuite. Ai piani superiori il barone e la sua famiglia risiedevano nella stagione estiva. L'ultimo piano ospitava una piccola cappella. Il lungo edificio accanto ad esso, posto pi\u00f9 in basso sul pianoro, era utilizzato come deposito ed era destinato ad ospitare merci e cavalli in transito attraverso il passo.\nIl Nuovo Ospizio (a quota 1998\u00a0m e distante 2.0\u00a0km dal Vecchio Ospizio), voluto da Napoleone fin dal 1801, vide la posa della prima pietra nel 1813 ad opera del prefetto del dipartimento del Sempione. Fu ultimato dalla Congregazione dei canonici del Gran San Bernardo (che lo gestiscono tutt'oggi) e inaugurato nel 1831. Lo scopo era di rendere disponibile uno spazio maggiore per ospitare i numerosi lavoratori migranti, arrivando ad ospitare fino a trecento persone. \u00c8 retto da un priore.\nInoltre, originariamente, esistevano lungo il cammino per giungere al passo del Sempione anche \"ospitali\" per pellegrini, monaci ed ecclesiasti costruiti fra il 1230 ed il 1425. Fra questi la torre Meier a Simplondorf.\nLa struttura.\nL'ospizio attualmente in funzione (il Nuovo Ospizio) \u00e8 posto a 1998\u00a0m s.l.m. ed \u00e8 un edificio lungo 65\u00a0m, largo 20\u00a0m e alto 30\u00a0m.\nNegli anni novanta \u00e8 stato oggetto di un radicale restauro per adeguarlo alle nuove necessit\u00e0 e legislazioni in materia di accoglienza. La manutenzione \u00e8 di competenza dei canonici del Gran San Bernardo.\nCaratteristiche e informazioni.\n\u00c8 situato sul colle del Sempione (che divide simbolicamente le Alpi Pennine da quelle Lepontine), al termine della val Divedro, gi\u00e0 in territorio svizzero. Attualmente si trova lungo la via del Sempione: la Stockalperweg (una mulattiera voluta intorno al 1630 dal barone Stockalper) e la strada del Sempione voluta da Napoleone per scopi militari tramite decreto del 1800 (per potervi far transitare agevolmente i cannoni).\nAccessi.\nA est, dal paesino di Gondo (Svizzera), e a ovest, da Rothwald (Svizzera), l'ospizio del Sempione \u00e8 raggiungibile da entrambe le localit\u00e0 in pochi minuti di autovettura per strada carrozzabile e, per sentieri, in un paio d'ore a piedi.\nCuriosit\u00e0.\nGratien Volluz, priore dell'ospizio dal 1959 al 1966, prete e guida alpina al contempo (mor\u00ec infatti nelle Gole di Gondo nel 1966), diede all'ospizio un indirizzo spirituale nuovo. Considerando la montagna come un luogo privilegiato per scoprire Dio e dialogare con lui e i fratelli, adatt\u00f2 la spiritualit\u00e0 della montagna all'uomo contemporaneo, organizzando pellegrinaggi alpini, ritiri spirituali, settimane di riflessione e di preghiera destinate ai giovani, ecc. "}
{"id": "1599378", "revid": "256896", "url": "https://it.wikipedia.org/wiki?curid=1599378", "title": "Liceo Ginnasio Dante Alighieri", "text": ""}
{"id": "1599380", "revid": "188402", "url": "https://it.wikipedia.org/wiki?curid=1599380", "title": "Museo civico archeologico Girolamo Rossi", "text": "Il Museo civico archeologico \"Girolamo Rossi\" di Ventimiglia \u00e8 un museo archeologico, gestito dall'amministrazione comunale della citt\u00e0.\n\u00c8 situato non lontano dal centro storico medievale e dal percorso della romana Via Julia Augusta.\nHa sede in via Giuseppe Verdi, sul piano rialzato della Fortezza dell'Annunziata, dove \u00e8 aperto al pubblico dal 1984.\n\u00c8 intitolato a Girolamo Rossi (1831-1914), erudito locale e scopritore del teatro e della citt\u00e0 romana di \"Albintimilium\" (oggi Ventimiglia).\nIl museo si sviluppa in sette sale, su oltre 1200 metri quadrati, in cui sono esposti significativi reperti archeologici provenienti, principalmente, dagli scavi dell'antica \"Albintimilium\".\nLe sale espositive.\nIl percorso della visita attraversa sette sale espositive:"}
{"id": "1599381", "revid": "767487", "url": "https://it.wikipedia.org/wiki?curid=1599381", "title": "Tata (Marocco)", "text": "Tata (, in berbero: \u2d5f\u2d30\u2d5f\u2d30) \u00e8 una citt\u00e0 del Marocco, capoluogo della provincia omonima, nella regione di Souss-Massa.\nLa citt\u00e0 \u00e8 anche conosciuta come Tatta."}
{"id": "1599386", "revid": "287204", "url": "https://it.wikipedia.org/wiki?curid=1599386", "title": "Kom Ombo", "text": ""}
{"id": "1599393", "revid": "105344995", "url": "https://it.wikipedia.org/wiki?curid=1599393", "title": "If You Can't Say No", "text": "If You Can't Say No \u00e8 il primo singolo ad essere estratto dall'album \"5\" di Lenny Kravitz, pubblicato nel 1998. Il video del brano \u00e8 stato diretto da Mark Romanek, e vi compare anche l'attrice e modella Milla Jovovich."}
{"id": "1599396", "revid": "287204", "url": "https://it.wikipedia.org/wiki?curid=1599396", "title": "Tempio di Kom Ombo", "text": ""}
{"id": "1599398", "revid": "1305772", "url": "https://it.wikipedia.org/wiki?curid=1599398", "title": "Artavasde", "text": "Artavasde o Artavaside \u00e8 un nome iraniano, italianizzazione dell'originale Artavazhda, tramite le trascrizioni greche \"Artabazos\", \"Artabazes\", \"Artavazde\" e \"Artavasdes\". Fu il nome di diversi sovrani antichi orientali."}
{"id": "1599400", "revid": "1776051", "url": "https://it.wikipedia.org/wiki?curid=1599400", "title": "Gondo", "text": "Gondo (toponimo italiano e tedesco) \u00e8 una frazione del comune svizzero di Zwischbergen, nel Canton Vallese (distretto di Briga), del quale \u00e8 localit\u00e0 principale e sede comunale.\nGeografia fisica.\nGondo \u00e8 posto lungo la strada del Sempione, collegamento tra Svizzera e Italia di fondamentale importanza, in quanto asse nord-sud europeo per i commerci.\nStoria.\nIl villaggio di Gondo \u00e8 stato a lungo parte del territorio della citt\u00e0 di Novara, finch\u00e9 nel 1291 il conte di Castello vendette i diritti di signoria al vescovo di Sion, Bonifacio de Challant. \nLa sua posizione privilegiata, lungo un importante via di transito, ha permesso ad alcune famiglie locali e del vicino villaggio di Sempione di arricchirsi e di divenire influenti nella vita politica del Vallese. A Gondo transitavano storicamente , lo stesso oro era estratto a Gondo, e mercanzie varie.\nIl villaggio \u00e8 stato colpito da una frana il 14 ottobre 2000, , che ha ucciso tredici persone e danneggiato anche la Torre Stockalper.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "1599401", "revid": "110157", "url": "https://it.wikipedia.org/wiki?curid=1599401", "title": "Verde marino", "text": "A destra \u00e8 mostrato il colore verde marino, detto anche verdemare.\nIl nome del colore si riferisce alla somiglianza di questa gradazione di verde con il colore del mare visto dalla superficie.\nA destra \u00e8 mostrato il colore verde marino medio.\nA destra \u00e8 mostrato il colore verde marino scuro."}
{"id": "1599405", "revid": "767487", "url": "https://it.wikipedia.org/wiki?curid=1599405", "title": "Candiria", "text": "I Candiria sono un gruppo di Brooklyn, New York. Il loro genere spazia in vari generi, compresi l'hardcore, il jazz, l'heavy metal e l'hip hop. I Candiria hanno spesso catalogato il loro stile come \"urban fusion\"."}
{"id": "1599407", "revid": "767487", "url": "https://it.wikipedia.org/wiki?curid=1599407", "title": "Martes melampus", "text": "La martora giapponese (Martes melampus) \u00e8 l'animale del genere delle martore pi\u00f9 strettamente imparentato con lo zibellino. \u00c8 lunga in media mezzo metro, senza contare la coda lunga 20 centimetri, e pesa tra i 1.000 e i 1.500 grammi. I maschi sono generalmente pi\u00f9 grandi delle femmine. Il pelame varia nel colore dal bruno scuro al giallo chiaro con una gola color crema.\nSia i maschi che le femmine sono territoriali e le dimensioni dei territori individuali dipendono dalla disponibilit\u00e0 di cibo. La martora giapponese \u00e8 onnivora e preferisce la carne di pesci, rane, piccoli uccelli e mammiferi, ma consuma anche insetti, frutti e semi, quando \u00e8 necessario. Dorme in un covo nella cavit\u00e0 di un albero o in una tana sul terreno.\nEsistono tre sottospecie di martora giapponese:"}
{"id": "1599409", "revid": "968255", "url": "https://it.wikipedia.org/wiki?curid=1599409", "title": "Verde foresta", "text": "A destra \u00e8 mostrato il colore verde foresta.\nTale colore \u00e8 una rappresentazione del colore standard delle foglie degli alberi di una foresta in una zona temperata."}
{"id": "1599410", "revid": "76963", "url": "https://it.wikipedia.org/wiki?curid=1599410", "title": "Ray Shulman", "text": "Assieme ai fratelli maggiori Philip e Derek, come lui cantanti e polistrumentisti, fond\u00f2 nel 1966 il gruppo di pop psichedelico Simon Dupree and the Big Sound che ottennero un effimero successo con il singolo \"Kites\" (1967) e si sciolsero due anni pi\u00f9 tardi. Nel 1970 i fratelli Shulman unirono le forze con Kerry Minnear, Gary Green e Martin Smith e nacquero cos\u00ec i Gentle Giant, gruppo di rock progressivo rimasto attivo fino al 1980, nei quali Ray fu principalmente bassista e coautore ma suon\u00f2 vari altri strumenti tra cui chitarra folk, tromba, violino, flauto dolce e percussioni. Dopo lo scioglimento dei Gentle Giant, Ray suon\u00f2 per un breve periodo con il gruppo irlandese Minor Detail.\nTra la fine degli anni ottanta e gli anni novanta intraprese una carriera come produttore discografico, lavorando tra gli altri con The Sugarcubes, The Sundays e Ian McCulloch."}
{"id": "1599413", "revid": "767487", "url": "https://it.wikipedia.org/wiki?curid=1599413", "title": "Johann Andreas Wagner", "text": "Wagner fu un professore all'universit\u00e0 di Monaco e curatore dello Zoologische Staatssammlung (Collezione Zoologica di Stato). Fu l'autore di \"Die Geographische Verbreitung der S\u00e4ugethiere Dargestellt\" (1844-46)."}
{"id": "1599414", "revid": "57119315", "url": "https://it.wikipedia.org/wiki?curid=1599414", "title": "Gatab", "text": ""}
{"id": "1599416", "revid": "123337665", "url": "https://it.wikipedia.org/wiki?curid=1599416", "title": "Verde felce", "text": "A destra \u00e8 mostrato il colore verde felce, che prende il colore da quello tipico delle felci. La Crayola ha ufficialmente inserito nel 1998 il colore \"felce\" fra le sue matite colorate, anche se in realt\u00e0 il colore della Crayola \u00e8 leggermente pi\u00f9 chiaro di quello mostrato a destra.\nInoltre, il verde felce rappresenta la tonalit\u00e0 di verde utilizzata nel Tricolore italiano."}
{"id": "1599421", "revid": "2143966", "url": "https://it.wikipedia.org/wiki?curid=1599421", "title": "Stazione meteorologica di Ravenna Punta Marina", "text": "La stazione meteorologica di Ravenna Punta Marina \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'area litoranea di Ravenna.\nStoria.\nLa stazione meteorologica venne attivata nel 1947 da alcuni residenti della frazione costiera del comune di Ravenna. Nel 1954 la stazione entr\u00f2 a far parte della rete osservativa del Servizio Meteorologico dell'Aeronautica Militare.\nL'ubicazione della stazione meteorologica \u00e8 cambiata varie volte nel corso del tempo, rimanendo per\u00f2 sempre lungo l'area litoranea della frazione e mantenendo di fatto l'omogeneit\u00e0 dei dati rilevati nel corso della serie storica. L'ubicazione iniziale era presso Villa Albertini, per poi essere trasferita presso la colonia della Croce Rossa Italiana. Tra il 1970 e il 1984 la sede divenne quella del campeggio Piomboni, per poi essere trasferita definitivamente presso l'ex colonia dell'Opera Nazionale per i Figli degli Aviatori (ONFA) che \u00e8 l'attuale sede del teleposto meteorologico dell'Aeronautica Militare.\nDal 19 luglio 2016 al 22 ottobre 2018, giorno della sua riattivazione, la stazione meteorologica non ha trasmesso messaggi METAR, SYNOP e SYREP.\nCaratteristiche.\nLa stazione meteorologica si trova nell'Italia nord-orientale, in Emilia-Romagna, nel territorio comunale di Ravenna, in localit\u00e0 Punta Marina Terme, a 2 metri s.l.m. e alle coordinate geografiche .\nOltre a rilevare i dati relativi a temperatura, precipitazioni, pressione atmosferica, umidit\u00e0 relativa, direzione e velocit\u00e0 del vento, la stazione \u00e8 collegata ad una boa situata nell'antistante Mare Adriatico settentrionale, grazie alla quale \u00e8 possibile osservare lo stato del mare, l'altezza dell'onda marina, la direzione dell'onda stessa, oltre alla lunghezza e all'altezza dell'onda morta (onda non pi\u00f9 soggetta all'azione diretta del vento).\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +3,5\u00a0\u00b0C, mentre quella dei mesi pi\u00f9 caldi, luglio e agosto, \u00e8 di +23,9\u00a0\u00b0C; mediamente si contano 35 giorni di gelo all'anno e 36 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -13,8\u00a0\u00b0C del gennaio 1985 e i +39,8\u00a0\u00b0C del luglio 1983.\nLe precipitazioni medie annue si attestano a 584\u00a0mm, mediamente distribuite in 70 giorni di pioggia, con minimo relativo in inverno, picco massimo in autunno e massimo secondario in primavera per gli accumuli.\nL'umidit\u00e0 relativa media annua fa registrare il valore di 80,7 % con minimi di 75 % a giugno e a luglio e massimo di 88 % a dicembre; mediamente si contano 60 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +2,8\u00a0\u00b0C; quella del mese pi\u00f9 caldo, luglio, \u00e8 di +23,2\u00a0\u00b0C; si contano, mediamente, 38 giorni di gelo all'anno. Nel medesimo trentennio, la temperatura minima assoluta ha toccato i -13,8\u00a0\u00b0C nel gennaio 1985 (media delle minime assolute annue di -6,2\u00a0\u00b0C), mentre la massima assoluta ha fatto registrare i +38,4\u00a0\u00b0C nel luglio 1983 (media delle massime assolute annue di +33,8\u00a0\u00b0C).\nLa nuvolosit\u00e0 media annua si attesta a 4,2 okta giornalieri, con minimo di 2,5 okta giornalieri in luglio e massimo di 5,6 okta a dicembre.\nLe precipitazioni medie annue, attorno ai 600\u00a0mm, distribuite mediamente in 71 giorni, presentano minimi relativi in inverno e in estate e picchi molto moderati in primavera e in autunno.\nL'umidit\u00e0 relativa media annua fa registrare il valore di 80,8% con minimo di 75% a giugno e massimi di 88% a dicembre e a gennaio.\nDati climatologici 1951-1980.\nIn base alle medie climatiche 1951-1980, la temperatura media del mese pi\u00f9 caldo, luglio, si attesta a +23,0\u00a0\u00b0C, mentre la temperatura media del mese pi\u00f9 freddo, gennaio, fa registrare il valore di +3,0\u00a0\u00b0C.\nNel trentennio esaminato, la temperatura massima pi\u00f9 elevata di +39,0\u00a0\u00b0C risale all'agosto 1952, mentre la temperatura minima pi\u00f9 bassa di -14,0\u00a0\u00b0C fu registrata nel febbraio 1956.\nValori estremi.\nTemperature estreme mensili dal 1947 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1947 ad oggi, con il relativo anno in cui si queste si sono registrate. La massima assoluta del periodo esaminato di +39,0\u00a0\u00b0C risale all'agosto 1952, mentre la minima assoluta di -14,0\u00a0\u00b0C \u00e8 del febbraio 1956."}
{"id": "1599423", "revid": "919135", "url": "https://it.wikipedia.org/wiki?curid=1599423", "title": "Coniugato isogonale", "text": "In geometria, due punti sono coniugati isogonali se le loro rette ceviane sono l'immagine le une delle altre, rispetto alle bisettrici interne del vertice comune; in pratica tali rette sono tra loro linee isogonali, cio\u00e8 che mantengono inalterati gli angoli rispetto ai lati, ma a lati invertiti seppur del medesimo vertice.\nIl \"coniugato isogonale\" non \u00e8 solo di un punto, ma pu\u00f2 anche essere tracciato come insieme di punti sia per rette che circoli o altre coniche afferenti la geometria del triangolo.\nCaratteristiche.\nPer le loro caratteristiche sia l'incentro che gli excentri, essendo punto di contatto delle bisettrici interne ed esterne, non hanno coniugato isogonale se non lo si considera coincidente con il punto stesso; inoltre, bench\u00e9 non si applichi normalmente tale concetto ai punti appartenenti al perimetro, il coniugato isogonale di un lato sarebbe situato sul vertice opposto.\nLe coordinate trilineari di due punti reciprocamente coniugati isogonali sono legate da relazioni inverse: se \"X\" = \"x\" : \"y\" : \"z\" allora le coordinate del suo isogonale coniugato sono 1/\"x\" : 1/\"y\" : 1/\"z\". Per questo, l'isogonale coniugato di \"X\" \u00e8 spesso scritto come \"X\"-1. "}
{"id": "1599432", "revid": "767487", "url": "https://it.wikipedia.org/wiki?curid=1599432", "title": "Ponte Leccia", "text": "Ponte Leccia (in corso \"Ponte Leccia\", in francese \"Ponte-Leccia\") \u00e8 una localit\u00e0 della Corsica nord occidentale nel dipartimento della Corsica settentrionale. \u00c8 situato sulla RN 197 nell'interno della Corsica nel comune di Morosaglia. Si trova a 198\u00a0m d'altezza presso la confluenza dell'Asco nel Golo. La popolazione \u00e8 di 1.100 abitanti.\nInfrastrutture e trasporti.\nPonte Leccia \u00e8 dotata di una stazione ferroviaria posta sulla linea a scartamento metrico Bastia\u00a0\u2013 Ajaccio dalla quale si dirama la linea per la costa della Balagne."}
{"id": "1599434", "revid": "1305772", "url": "https://it.wikipedia.org/wiki?curid=1599434", "title": "Guglielmi", "text": ""}
{"id": "1599444", "revid": "1305772", "url": "https://it.wikipedia.org/wiki?curid=1599444", "title": "Whatever U Like", "text": "Whatever U Like doveva essere il primo singolo estratto dall'album di debutto di Nicole Scherzinger, \"Her Name Is Nicole\", poi non pi\u00f9 pubblicato.\nIl singolo \u00e8 stato prodotto con la collaborazione del rapper T.I. ed \u00e8 stato pubblicato nel luglio del 2007 negli Stati Uniti.\nVideo.\nIl video di Whatever U Like \u00e8 stato pubblicato il 20 agosto. Il video presenta uno sfondo molto oscurato e dei riflettori ogni tanto lo illuminano.Nicole nel video fa delle acrobazie da contorsionista dentro una scatola nera,non molto grande, dove dopo canter\u00e0 insieme a T.I..\nNel video inoltre Nicole cammina lungo una striscia di sassi,in un ambiente pieno di vapore, o \u00e8 immersa in dell'acqua buia e profonda, da cui emerge per cantare. Alle volte ha anche la faccia semiimmersa nell'acqua, mentre un'altra Nicole esce da essa con un costume bianco o un corpetto completamente nero."}
{"id": "1599448", "revid": "145180", "url": "https://it.wikipedia.org/wiki?curid=1599448", "title": "Costante di De Bruijn - Newman", "text": ""}
{"id": "1599460", "revid": "547034", "url": "https://it.wikipedia.org/wiki?curid=1599460", "title": "Loyangalani", "text": "Loiyangalani \u00e8 un villaggio del Kenya situato nella contea di Marsabit, nell'area settentrionale del Paese. Risulta popolato quasi esclusivamente dalla trib\u00f9 dei Turkana, anche se negli ultimi anni hanno trovato insediamento anche Samburu, Rendille e Molo.\nLa popolazione presente \u00e8 stimata attorno alle 5000 unit\u00e0, e la gran parte di essa si dedica alla pesca o alla pastorizia con capre e pecore. Sommando i villaggi vicini si stimano circa 12000 abitanti.\nLa trib\u00f9 dei Turkana che vive a Loyangalani vive grazie alla pesca della Tilapia e del pesce persico del Nilo ossia Nalpash. Una terza specie di pesce \u00e8 presente, ottima carne ma ricca di ossa, il suo nome \u00e8 Lakaal.\nIl primo viene pescato con reti, mentre per il Persico vengono utilizzati gli ami. Nel mese di agosto del 2007, \u00e8 stato pescato un Persico di 46\u00a0kg.\nNell'anno 2010 \u00e8 stato pescato un pesce persico del nilo di 100\u00a0kg.\nA Loyangalani, \u00e8 presente una Missione cattolica della Consolata, con casa madre a Torino, che attualmente \u00e8 composta da tre suore italiane, un padre missionario keniota ed un diacono ugandese. Nello Loiyangalani sono presenti due dispensari medici della zona, uno governativo ed un altro all'interno della missione cattolica, gestito dalla suora insieme a due infermieri locali.\nAll'interno della missione \u00e8 presente una sorgente d'acqua calda, dove l'acqua sgorga ad una temperatura di 40\u00a0\u00b0C.\n\u00c8 l'unica acqua potabile dell'intera zona, di buona qualit\u00e0, e attraverso tubature, l'acqua viene portata all'interno del villaggio.\nAvendo l'acqua del Lago Turkana un pH 14, berla pu\u00f2 provocare grossi problemi, e solo la trib\u00f9 degli Ol Molo la beve, con gravi disfunzioni renali.\nI periodi per visitare Loyangalani vanno da aprile a novembre, questo perch\u00e9 da dicembre a marzo, la temperatura pu\u00f2 in certi casi raggiungere altissime temperature di media 50-58 gradi."}
{"id": "1599463", "revid": "145180", "url": "https://it.wikipedia.org/wiki?curid=1599463", "title": "Teorema di Taniyama - Shimura", "text": ""}
{"id": "1599464", "revid": "119991", "url": "https://it.wikipedia.org/wiki?curid=1599464", "title": "Stazione meteorologica di Ravenna", "text": ""}
{"id": "1599465", "revid": "220472", "url": "https://it.wikipedia.org/wiki?curid=1599465", "title": "SIP - Societ\u00e0 Italiana per l'Esercizio Telefonico", "text": "SIP - Societ\u00e0 Italiana per l'Esercizio delle Telecomunicazioni S.p.A. \u00e8 stata la principale azienda di telecomunicazioni italiana (appartenente al gruppo IRI), attiva dal 1964, per poi essere trasformata in Telecom Italia S.p.A. nel 1994.\n\u00c8 sorta dalla fusione di diverse societ\u00e0: STIPEL, TELVE, TIMO, TETI e SET.\nStoria.\nLe origini.\nSorta nel 1899 come azienda di produzione elettrica SIP - Societ\u00e0 idroelettrica piemontese, in seguito alla prima privatizzazione del settore telefonico, nel giro di pochi anni, prese il controllo di ben tre concessionarie telefoniche: la STIPEL (1925), la TIMO (1926) e la TELVE (1928).\nAllo scoppio della crisi economica del 1929, la SIP era controllata dalla Banca Commerciale Italiana, che nel 1931 la cedette, insieme alle altre partecipazioni industriali, alla propria finanziaria Sofindit. Non essendo possibile risanare le imprese del gruppo COMIT, esse furono vendute al neocostituito IRI. L'IRI, a sua volta, scorpor\u00f2 dal gruppo SIP le tre societ\u00e0 telefoniche e le fece confluire sotto il controllo della finanziaria STET (Societ\u00e0 Torinese Esercizi Telefonici).\nNel 1955 erano scadute le concessioni telefoniche. Delle cinque concessionarie, tre erano controllate dalla STET: la STIPEL (Piemonte e Lombardia), la TELVE (Tre Venezie) e la TIMO (Emilia, Marche, Umbria ed Abruzzo). La TE.TI. (Liguria, Toscana, Lazio e Sardegna) era invece controllata dalla Centrale, la finanziaria delle famiglie Orlando e Pirelli. La SET (Italia Meridionale), infine, era legata al gruppo svedese Ericsson. In virt\u00f9 della buona gestione delle compagnie telefoniche controllate dalla STET, il presidente di questa, Guglielmo Reiss Romoli, ottenne che anche le altre due concessionarie entrassero a far parte del gruppo statale. Perci\u00f2 il decreto ministeriale 11 dicembre 1957 impose che la TETI e la SET fossero cedute all'IRI. Nel 1958, le due concessionarie passarono alla STET.\nLa nascita.\nNel 1962 fu deliberata la nazionalizzazione delle imprese elettriche e la SIP, come le altre compagnie, ricevette un sostanzioso indennizzo. Cos\u00ec nel 1964 fu organizzata l'operazione di incorporazione nella nuova \"SIP - Societ\u00e0 Italiana per l'Esercizio Telefonico p.A.\" (p.A. stava \"per azioni\") delle cinque concessionarie, in modo che la nuova concessionaria unica potesse reimpiegare i capitali derivanti dal rimborso della cessione forzosa degli impianti, investendo nel settore telefonico.. \nAl momento della sua nascita, la nuova SIP contava, su tutto il territorio nazionale, abbonati, apparecchi telefonici in servizio e posti telefonici pubblici.\nI fondi ricevuti come indennizzo degli impianti elettrici furono reinvestiti soprattutto nell'introduzione della teleselezione anche per i collegamenti interurbani, processo che fu completato nel 1970.\nNegli anni sessanta, grazie a un accordo con la Rai, la SIP cominci\u00f2 a gestire il servizio aggiuntivo della filodiffusione, al quale avevano accesso a pagamento tutti gli abbonati al telefono. Negli anni '70 SIP provvide a installare circa ulteriori cabine telefoniche in tutta Italia.\nI servizi sperimentali.\nNel 1976 la SIP introdusse sperimentalmente la prima scheda telefonica a banda magnetica per far fronte ai furti di gettoni telefonici dai telefoni pubblici e per fornire agli utenti una soluzione pi\u00f9 comoda rispetto agli ingombranti gettoni. Per avere la piena diffusione di telefoni pubblici basati su schede telefoniche standard, occorrer\u00e0 per\u00f2 attendere la fine degli anni ottanta.\nNel 1973 a Roma venne introdotto in forma sperimentale il Servizio Radiomobile di conversazione, a cui seguir\u00e0 il lancio dell'RTMI, il primo servizio di telefonia radiomobile in Italia, con copertura estesa a quasi tutto il territorio del Paese: consentiva chiamate dirette dall'utente radiomobile alla rete fissa, e dalla rete fissa al radiomobile, per\u00f2 passando per l'operatore. La met\u00e0 degli abbonati al servizio risiedevano a Roma e a Milano. Nel 1979, sempre a Roma, vennero posati i primi 16\u00a0km di fibra ottica in Italia.\nIl cambio di nome e logo.\nNel 1985 la societ\u00e0 trasform\u00f2 la propria denominazione in \"SIP - Societ\u00e0 Italiana per l'Esercizio delle Telecomunicazioni p.A.\" Nello stesso anno lanci\u00f2 il Videotel, servizio di accesso a fornitori telematici di informazioni, per cui era necessario noleggiare un terminale video con tastierino (analogamente al pi\u00f9 famoso Minitel francese, lanciato quattro anni prima). Nel 1986 versava allo Stato 630 miliardi di lire a titolo di canone di concessione per il servizio di telefonia. Nel settembre dello stesso anno, la saturazione della rete RTMI spinse SIP a introdurre il nuovo network di telefonia mobile RTMS, sviluppato da Italtel, coprendo con il nuovo sistema l'intero territorio nazionale entro il 1989, anno in cui si raggiunsero i 100.000 abbonati.\nGli anni '90 e la privatizzazione.\nNell'aprile 1990 SIP rese operativo il nuovo sistema radiomobile analogico ETACS: il successo raggiunto da SIP con l'introduzione di questo nuovo network fu tale da farla diventare l'operatore radiomobile europeo con il maggior numero di abbonati.\nNel 1991 SIP attiv\u00f2 la rete integrata digitale di fonia pi\u00f9 dati ISDN. Nell'ottobre dello stesso anno, a Roma, cominci\u00f2 la sperimentazione della rete radiomobile digitale GSM, poi lanciata commercialmente nel 1992. A fine 1993 gli utenti SIP erano oltre 24 milioni. Il 58% delle azioni SIP era detenuto dalla STET. Nel 1994 la SIP cambi\u00f2 nome in Telecom Italia in vista della successiva privatizzazione.\nApparecchi telefonici prodotti.\nNella sua storia quasi trentennale, la SIP commercializz\u00f2, tra l'altro, i telefoni corded per utenza residenziale Bigrigio, Pulsar e Sirio (prodotti da Sit-Siemens, Brondi, Face Standard, Italtel e altri partner), e il telefono pubblico Rotor, sostituito dal 2002, con il modello \"Digito\"."}
{"id": "1599467", "revid": "729019", "url": "https://it.wikipedia.org/wiki?curid=1599467", "title": "Andy Gomarsall", "text": "Biografia.\nGomarsall si impose all'attenzione nel 1992 quando guid\u00f2 la nazionale inglese Under-18 al suo primo Grande Slam nel Cinque Nazioni di categoria dopo 11 anni: questo gli valse l'attenzione dei London Wasps che lo ingaggiarono subito. Nel 1996, in occasione di un \"test match\" contro l', avvenne l'esordio in Nazionale maggiore; l'anno successivo Gomarsall fu impiegato in tre delle quattro partite del Cinque Nazioni 1997.\nNel 1999 giunse il suo primo successo, la Coppa Anglo-Gallese, che fu anche il preludio al cambio di maglia. Gomarsall si trasfer\u00ec infatti al Bedford, nel quale rimase due stagioni, l'ultima delle quali da capitano. Del 2001 \u00e8 il trasferimento al Gloucester, presso cui in 4 stagioni Gomarsall vinse un campionato inglese e un'altra Coppa Anglo-Gallese.\nTra il 2002 e il 2004 si propose come titolare fisso in Nazionale, nella quale si caratterizz\u00f2 per l'affidabilit\u00e0 nel pacchetto di mischia, e prendendo parte alle vittorie contro , , e (le ultime tre per due volte in un biennio); nella in Australia Gomarsall disput\u00f2 tutti gli incontri, segnando anche due mete (all', battuto 111-13) e laureandosi campione del mondo proprio contro la Nazionale padrona di casa, a Sydney.\nTra il 2003 e il 2005 Gomarsall fu nominato vice capitano della squadra, e fu impegnato oltre che nei consueti \"test match\" autunnali, anche negli incontri contro i prestigiosi New Zealand Barbarians e, pi\u00f9 tardi, contro i Barbarians britannici.\nUn infortunio, per\u00f2, lo tenne fuori dalla Nazionale, e anche il Gloucester non gli rinnov\u00f2 il contratto; nell'estate del 2005, quindi, Gomarsall firm\u00f2 un triennale per il Worcester; tuttavia il club, al termine della stagione successiva, rescisse il contratto del giocatore insieme a quello di altri nove suoi compagni di squadra, azione contro la quale Gomarsall si riserv\u00f2 di ricorrere in tribunale.\nNelle more di veder regolata in giudizio la controversia, nel settembre 2006 firm\u00f2 un contratto a gettone con gli Harlequins: il club gli corrispose un compenso in base alle prestazioni in campo. \u00abQuel che mi \u00e8 successo \u00e8 allucinante e non l'auguro a nessuno. Amo giocare a rugby e ultimamente mi \u00e8 davvero mancato. Sono grato ai Quins per avermi dato quest'opportunit\u00e0\u00bb.\nIl buon rendimento negli Harlequins fece riguadagnare a Gomarsall la maglia della Nazionale inglese, e Brian Ashton lo convoc\u00f2 per la in Francia.\nNel corso del torneo Gomarsall ebbe la sua occasione per mettersi in luce: fu nella semifinale contro la , il 13 ottobre allo Stade de France, quando diede a Josh Lewsey la palla decisiva della meta che segn\u00f2 la differenza di punteggio tra le due squadre (14-9) e diede all'Inghilterra la seconda finale mondiale consecutiva, poi persa contro il .\nLe ultime partite internazionali di Gomarsall risalgono al Sei Nazioni 2008 (incontro pi\u00f9 recente, vittoria 23-19 a Roma contro l').\nIl contratto con gli Harlequins fu regolarizzato e dur\u00f2 fino al 2009, anno in cui Gomarsall si trasfer\u00ec al .\nRitiratosi alla fine della Premiership 2009-10, Gormarsall \u00e8 stato ingaggiato dai London Wasps per la propria formazione di rugby a 7."}
{"id": "1599469", "revid": "119991", "url": "https://it.wikipedia.org/wiki?curid=1599469", "title": "Stazione meteorologica di Punta Marina", "text": ""}
{"id": "1599470", "revid": "119991", "url": "https://it.wikipedia.org/wiki?curid=1599470", "title": "Stazione meteorologica di Marina di Ravenna", "text": ""}
{"id": "1599471", "revid": "1099637", "url": "https://it.wikipedia.org/wiki?curid=1599471", "title": "Stefania Zanussi", "text": "Attualmente ricopre il ruolo di dirigente accompagnatrice della Juvenilia Reggio Emilia, squadra di serie A2 femminile di pallacanestro, lo stesso club con il quale ha chiuso una ultraventennale carriera in serie A, partita da Codroipo e passata per Faenza, Schio e Udine.\nCarriera.\nHa vinto con la Famila Schio la Coppa Italia 1996.\nCon la Nazionale ha partecipato alle Olimpiadi di Atlanta del 1996."}
{"id": "1599472", "revid": "123246092", "url": "https://it.wikipedia.org/wiki?curid=1599472", "title": "Giara di Gesturi", "text": "La giara di Gesturi, nota anche come \"Sa Jara Manna\", \u00e8 un altopiano basaltico della Sardegna centro-meridionale. Ampia circa 4400 ettari prende il nome dalla parola latina \"glarea\" (ghiaia), che ne indica l'elevata pietrosit\u00e0 del suolo, e dal comune di Gesturi, maggior proprietario con circa 2000 ettari; altri comuni proprietari sono Genoni (1600 ettari), Tuili (450 ettari) e Setzu (250 ettari). L'altopiano \u00e8 alto mediamente 550 m s.l.m. I due punti pi\u00f9 alti sono Zepparedda (609 m s.l.m.) e Zeppara Manna (580 m s.l.m.). \nFamosa per essere l'habitat degli ultimi cavalli selvaggi d'Europa, i famosi cavallini della Giara, \u00e8 considerata un biotopo di importanza nazionale per le sue caratteristiche geografiche, ambientali e socio-culturali.\nGeologia.\nLa giara si \u00e8 formata circa 2 milioni di anni fa: alla fine del Miocene, a causa dei movimenti tettonici e della chiusura del Mar Mediterraneo, il mare si ritir\u00f2 e nell'epoca successiva, il Pliocene, emersero i crateri di Zepparedda e Zeppara Manna, ancora ben visibili, che con due eruzioni di colate laviche, avvenute i due fasi diverse a distanza di 700 anni l'una dall'altra, hanno ricoperto la valle esistente formando una grande pianura basaltica. Ci\u00f2 non spiegherebbe perch\u00e9 attualmente l'altopiano si trovi in posizione sopraelevata rispetto alle colline circostanti: in realt\u00e0 non fu l'altopiano a sollevarsi bens\u00ec il territorio limitrofo a essere eroso dagli agenti atmosferici e dai corsi d'acqua. Il tavolato si preserv\u00f2 dall'erosione in quanto il basalto \u00e8 una roccia molto resistente. Il fenomeno appena descritto si chiama inversione del rilievo.\n\"Paulis\".\nGli ambienti pi\u00f9 spettacolari della Giara sono certamente i \"paulis\": acquitrini temporanei e poco profondi dove ristagna l'acqua piovana. Essi si trovano in corrispondenza di depressioni della colata lavica: la roccia sfaldandosi ha dato origine a uno strato argilloso impermeabile che trattiene l'acqua fino alla stagione estiva. Se ne contano circa una trentina di varie dimensioni con una profondit\u00e0 che va dai 30 ai 100 centimetri. Habitat unici nel loro genere, ricoperti in primavera da ranuncoli acquatici, i \"paulis\" ospitano al loro interno numerose specie viventi tra cui la raganella sarda e il rospo smeraldino, oltre a due piccoli crostacei considerati veri e propri fossili viventi: il \"Lepidurus apus\" e il \"Triops cancriformis\" ; le uova di questi artropodi, deposte in estate, si schiudono con le prime piogge primaverili.\nVegetazione.\nLa posizione geografica della Giara, la sua conformazione di natura impermeabile e i venti di maestrale danno vita a una vegetazione unica nel suo genere. La sua superficie \u00e8 ricoperta per il 46% da boschi, per il 32% da macchia mediterranea, per il 9% da garighe, per il 10% da praterie e il restante 3% dai \"paulis.\"\nIl bosco caratteristico \u00e8 la sughereta mentre meno frequenti sono le formazioni boschive di roverella o leccio.\nLa macchia mediterranea \u00e8 caratterizzata da arbusti come il cisto (\"Cistus monspeliensis),\" in sardo \"muldegu:\" esso era usato per la copertura delle \"pinnetas\", ma gli antichi ne utilizzavano le foglie per applicarle su muscoli e articolazioni doloranti; il lentisco (\"Pistacia lentiscus\"), in sardo \"modditzi\", dalle cui bacche si estraeva un olio utilizzato per alimentare le lampade; i suoi rami resistenti e flessibili inoltre venivano usati per la fabbricazione di cestini; il corbezzolo (\"Arbutus unedo\") le cui dolci bacche rosse hanno forti propriet\u00e0 lassative e dai cui fiori si ricava un apprezzato miele amaro; il mirto (\"Myrtus communis\"), in sardo \"multa\", da cui si ricava il noto liquore, \u00e8 utilizzato anche in cucina per aromatizzare gli arrosti; il pero selvatico (\"Pyrus amygdaliformis\"), in sardo \"pirastu\"; il prugnolo (\"Prunus spinosa\"), in sardo \"pruniscedda\"; l'elicriso (\"Helichrysum italicum\"), conosciuto come scova de \"Santa Maria\", \u00e8 una pianta fortemente aromatica e con propriet\u00e0 emollienti: la leggenda vuole che Maria pose ad asciugare su questa piantina dai fiori giallo sole i panni di Ges\u00f9, e da ci\u00f2 sarebbe nato l'intenso profumo che ricorda vagamente la liquirizia.\nLe garighe sono composte principalmente dalla mentuccia selvatica (\"Mentha pulegium\"), usata per allontanare gli insetti dall'uomo e sfregata sui cani per tenere lontane le pulci, dall'euforbia (\"Euphorbia dendroides\") e dalla pi\u00f9 rara (\"Euphorbia cupanii\"), in sardo \"lua\", pianta usata anticamente per la pesca di frodo, dalle cui foglie fuoriesce un lattice bianco che buttato nei fiumi stordisce i pesci permettendone la cattura.\nLe praterie pi\u00f9 frequenti sono quelle di asfodelo (\"Asphodelus microcarpus\"), in sardo \"cadrilloni\".\nIl cavallo della Giara.\nIl cavallino della Giara, \"Equus caballus\" (\"Jarae\"?), non \u00e8 una specie autoctona, ma lo \u00e8 diventata: si ipotizza che esso sia stato introdotto in Sardegna nell'et\u00e0 del ferro dai Fenici; alcuni studiosi sostengono invece che discenda dai cavalli dalla Numidia. Nel Medioevo questa specie popolava l'isola, ma con l'intensificarsi dello sfruttamento agricolo sono scomparsi da quasi tutte le aree sopravvivendo solo sull'altopiano; ci\u00f2 \u00e8 dovuto all'isolamento naturale della Giara, che \u00e8 delimitata da dirupi e strapiombi, e al controllo effettuato fino al 1996 dai proprietari di questi animali. \nNei secoli scorsi i cavallini vivevano allo stato brado ma nel periodo della trebbiatura venivano catturati e utilizzati nei lavori agricoli. Le piccole dimensioni del cavallino portarono i proprietari a incrociarli con altre razze per aumentarne la taglia; ci\u00f2 spinse negli anni settanta del Novecento la regione Sardegna ad avviare un programma di recupero selettivo per ristabilirne i caratteri primitivi. La propriet\u00e0 delle mandrie \u00e8 oggi divisa tra comuni, regione e infine privati che ne posseggono solo una piccola parte.\nAttualmente sull'altopiano vivono circa 500 \"achettas\" e questo numero si mantiene costante senza intaccare l'equilibrio con il territorio e con gli animali da allevamento (bovini, caprini, ovini e suini) con cui convivono da tempo. \nLe caratteristiche del cavallino della Giara sono: occhi a mandorla, lunga criniera, bassa statura che varia al garrese a partire dai 120 cm e un peso che oscilla fra i 150 e i 200 kg. In molti esemplari \u00e8 presente inoltre un particolare ciuffo che scende lungo la fronte fin quasi a nascondere gli occhi. L'animale si \u00e8 adattato all'ambiente sviluppando zoccoli piccoli e particolari, perfetti per un terreno pietroso. Vivono allo stato brado, con una aspettativa di vita media tra i 15 e i 20 anni contro i 40 di un cavallo normale. I mantelli presenti sono: il baio, il morello e il sauro, rispettivamente in quote del'65%, 30% e 5%. Il baio ha manto rossastro, criniera e coda neri; il morello \u00e8 completamente scuro; il sauro presenta un manto rosso e criniera e coda bionde. In sardo vengono chiamati \"cuaddedus\" o \"achettas\". Vivono in branchi di 4-6-8 femmine e 1 stallone. Le femmine partoriscono in primavera, dopo una gestazione che dura 11 mesi, e a una settimana dal parto possono essere nuovamente fecondate. I puledri, al raggiungimento dell'et\u00e0 fertile attorno ai 3 anni, sono scacciati dal branco dallo stallone; non \u00e8 raro perci\u00f2 vedere piccoli gruppi di 4/5 stalloni alla ricerca di un proprio harem. Ogni gruppo occupa un territorio di circa 50/80 ettari.\nLa fauna.\nMolte delle specie che un tempo trovavano rifugio sull'altopiano sono ormai scomparse da tempo; di alcune, come il cervo, restano i reperti fossili. Ora, oltre ai cavallini selvatici, abitano l'altipiano il cinghiale (\"Sus scrofa meridionalis)\", la volpe (\"Vulpes vulpes ichnusae\"), principale nemica dei cavallini, il gatto selvatico (\"Felix libica\") e la martora (\"Martes martes\"); tali specie sono state in passato oggetto di caccia spietata da parte di cacciatori e bracconieri, tanto che ora alcune di esse sono a rischio d'estinzione. Troviamo inoltre donnole e ricci; tra i rettili \u00e8 particolarmente degno di nota l'algiroide (\"Algyroides fitzingeri\") endemico e molto raro. Tra gli anfibi possiamo citare invece la raganella (\"Hyla arborea\") e il rospo smeraldino (\"Bufo viridis\") che trovano rifugio tra i sassi umidi lungo il bordo dei \"paulis\". La classe pi\u00f9 rappresentata \u00e8 quella degli insetti; particolarmente degna di nota \u00e8 la processionaria delle querce (\"Lymantria dispar\"), molto diffusa e dannosa per le sughere, che per\u00f2 trova il suo nemico naturale in un altro insetto molto comune sulla Giara: il coleottero predatore (\"Calosoma sycophanta\"). \nTra gli uccelli, stanziali, migratori acquatici e terricoli, particolare importanza assume il picchio rosso maggiore (\"Dendrocopos major harterti\"), noto per distruggere i parassiti del legno con i quali nutre la propria prole, chiamato localmente \"biccalinna\". Troviamo inoltre la ghiandaia (\"Garrulus glandarius\"), che contribuisce al rinnovo del bosco in quanto si nutre di ghiande: raccogliendole e nascondendole in numerose buche come dispensa per l'inverno, molte di esse, dimenticate nel terreno, germogliano dando vita a nuovi alberi. Molto comune \u00e8 il gruccione (\"Merops apiaster\"), in dialetto \"marragau\", uccello molto utile perch\u00e9 grande divoratore di insetti, l'upupa\u2026. Troviamo inoltre la pernice sarda, la cornacchia e il merlo, l'averla piccola e la magnanina sarda. Tra i rapaci la poiana, l'astore sardo e il gheppio. Possiamo inoltre ammirare il corvo imperiale e il cavaliere d'Italia.\nInsediamenti pastorali.\nPur trattandosi di un ambiente naturale con aspetti molto conservativi, \u00e8 comunque un paesaggio antropizzato, in quanto l'uomo ha sempre sfruttato le sue risorse (legname, cacciagione, cavallini e sughero) e vi ha sempre praticato agricoltura e allevamento. In passato si accedeva all'altopiano unicamente attraverso impervie mulattiere dette \"scalas\". C'era l'esigenza per il pastore di stare sull'altopiano durante tutto il periodo della transumanza, che lo studioso francese L. Lannou ha definito \u201cal contrario\u201d. Essa avveniva infatti due volte l'anno: la prima ad aprile-giugno, la seconda a ottobre-dicembre. Dall'autunno fino alla primavera i pastori vivevano in capanne chiamate \"pinnettas\", costruzioni simili per struttura a capanne nuragiche, con base circolare in pietre e copertura di tronchi di leccio, frasche di cisto (impermeabile all'acqua e permeabile all'aria) e lentisco. La \"pinnetta\" era fresca d'estate e calda d'inverno e la sua copertura veniva sostituita ogni 10 anni circa Al centro si trovava il focolare, accanto al quale il pastore affumicava le carni, produceva il formaggio e mangiava; egli dormiva su un giaciglio coperto da \"sa ista de peddi\" (la mastruca), un abito di pelle di montone conciata.\nVicino alla \"pinnetta\" si trovavano alcune strutture destinate all'allevamento caprino o suino. \"S'ailli\" era un recinto costruito con un muretto a secco di pietre basaltiche di grosse dimensioni con coperture a falsa volta o a volte a botte, all'esterno del quale avveniva la mungitura delle capre; il piano di calpestio era lastricato per renderne pi\u00f9 agevole la pulizia. Nelle cellette veniva messa la capretta a partorire. \"S'aurra\" era invece il ricovero per i maiali. \nAlla fine dell'800 le \"pinnettas\" furono abbandonate per passare a \"su mesoni\" (casa), struttura a pianta rettangolare con spazi pi\u00f9 ampi e confortevoli ma con lo stesso tipo di copertura."}
{"id": "1599473", "revid": "767487", "url": "https://it.wikipedia.org/wiki?curid=1599473", "title": "Rosario Di Vincenzo", "text": "Carriera.\nGiocatore.\nHa collezionato complessivamente 55 presenze in Serie A con le maglie di Inter, , Lazio e Sampdoria, e 190 presenze in Serie B, serie nella quale ha conquistato 2 promozioni in massima serie, entrambe con la Lazio (stagioni 1968-1969 e 1971-1972).\nAllenatore.\nHa ricoperto anche l'incarico di preparatore dei portieri del Napoli, del , dove \u00e8 stato anche il vice del tecnico Giuseppe Papadopulo, della Lazio, del Palermo, e dei portieri delle giovanili della Sampdoria. Dopo aver ricoperto anche il ruolo di osservatore per il Lecce, Di Vincenzo \u00e8 successivamente diventato il responsabile, in collaborazione con il Club ERG asd, della \"Scuola Portieri Sarin Di Vincenzo\", presso il Centro Sportivo San Biagio di Genova."}
{"id": "1599474", "revid": "287204", "url": "https://it.wikipedia.org/wiki?curid=1599474", "title": "Giara di Serri", "text": ""}
{"id": "1599476", "revid": "145180", "url": "https://it.wikipedia.org/wiki?curid=1599476", "title": "Dimostrazione dell'irrazionalit\u00e0 di e", "text": ""}
{"id": "1599477", "revid": "145180", "url": "https://it.wikipedia.org/wiki?curid=1599477", "title": "Teorema di Lindemann - Weierstrass", "text": ""}
{"id": "1599481", "revid": "106908", "url": "https://it.wikipedia.org/wiki?curid=1599481", "title": "Campedelli", "text": ""}
{"id": "1599482", "revid": "104458", "url": "https://it.wikipedia.org/wiki?curid=1599482", "title": "Storia di Monaco", "text": "Il Principato di Monaco nacque ufficialmente nel 1314, quando la famiglia Grimaldi cre\u00f2 la propria signoria in questo Stato che in quel periodo sorgeva al confine della zona di influenza francese e quella italiana. Il principato si mise prima sotto la protezione della Spagna, poi sotto quella della Francia e infine del Regno di Sardegna e del successivo Regno d'Italia.\nPeriodo pre romano.\nLa zona di Monaco fu abitata fin dai tempi preistorici.\nL'area fu urbanizzata dai Fenici che le diedero il nome di \"Monoike\". La zona era popolata dai Liguri. I greci massalioti (600 a.C.) occuparono tutta la costa, facendo retrocedere i Liguri Seborigi di re Nanno fino a Monaco, chiamata quindi \"Portus Herculis Monoeci\", come riferimento mitico: Eracle, di ritorno dalle sue fatiche occidentali, dovette fermarsi dopo il Rodano di fronte ai figli di Posidone, Albione e Ligure, i Liguri appunto.\nPeriodo romano e primo Medioevo.\nSono pochissime le notizie durante l'Alto Medioevo. Il territorio ha fatto da sempre parte della Regio IX Liguria sotto l'Impero romano, nel regno longobardo e nel Regno d'Italia, il quale fu incluso nell'Impero carolingio prima e nel Sacro Romano Impero poi.\nFin dall'epoca longobarda vi operavano i monaci colombaniani della potente abbazia di San Colombano di Bobbio, attivissimo centro di evangelizzazione e di rinascita agricola sotto la protezione del Papa. Essi a partire dal vasto feudo reale e imperiale monastico, di cui facevano parte l'abbazia di San Dalmazzo di Pedona presente nell'opera di evangelizzazione fra il territorio piemontese e la marittima ligure di ponente, specie con i possedimenti di Tenda e nelle valli del Roja, Lantosca, della Vesubia, della Tinea e del Varo, anche in raccordo e collaborazione con l'Abbazia di Lerino, che accogliendo la regola benedettina di San Colombano, aveva avuto la possibilit\u00e0 di diffondersi in tutta la Costa Azzurra, a Hy\u00e8res e le sue isole vicino a Tolone, Saint-Tropez, Cannes e le sue isole, Nizza, Monaco, Mentone, e in seguito anche a Ventimiglia e nel Ponente ligure. Diedero impulso all'agricoltura con il recupero di aree incolte o abbandonate, le bonifiche e le migliorie agronomiche con il recupero e la diffusione di oliveti (fra cui la cultivar di oliva taggiasca), vigneti, castagneti, mulini, frantoi, ecc. I monaci diedero, inoltre, un notevole apporto alimentare grazie agli allevamenti e alla conservazione degli alimenti, proteine e grassi, come olio, burro, formaggi, salumi, grazie a sale e spezie; inoltre si adoperarono per la riapertura delle vie commerciali e delle vie del sale e il commercio dalla marittima ligure lungo le valli alpine e appenniniche verso il Piemonte e con gli altri monasteri fondati nei territori liguri con scambi di merci varie come olio, sale, legname, carne, ecc.\nFra il VII e VIII secolo vi furono numerose fondazioni, l'abbazia di San Martino dell'Isola Gallinara di Albenga, che ebbe possedimenti in Italia, in Catalogna e Barcellona, in Provenza specie nella zona di Fr\u00e9jus (fra cui la chiesa di San Leonzio) e in Corsica, il monastero di Villaregia di Santo Stefano al Mare, l'abbazia di Nostra Signora del Canneto di Taggia, e a Nizza fra il VII e VIII secolo il monastero di Cimiez cui dipendeva la giurisdizione del territorio monegasco, che dopo il danneggiamento da parte dei saraceni venne ricostruito dai monaci dell'abbazia di Saint-Pons di Nizza fondata dai monaci di Lerino verso la fine dell'VIII secolo e a cui passer\u00e0 nel 1075 la giurisdizione territoriale, assieme all'antica chiesa di Santa Devota di Les Gaumates (oggi La Condamine).\nNel IX secolo si fecero pressanti e distruttive le incursioni, le razzie e distruzioni da parte dei Saraceni che verso il X secolo occuparono la Provenza stabilendo una base operativa fortificata a Frassineto (oggi la Garde-Freinet, presso Saint-Tropez) da cui muovere incursioni in un'ampia area marittima da Marsiglia a Genova e nell'entroterra provenzale, nizzardo, ligure e piemontese, con ampie distruzioni di intere citt\u00e0, abitazioni, chiese e monasteri. A causa delle incursioni saracene, i resti di Santa Devota furono messi in salvo nel monastero di Cimiez a Nizza, scampato il pericolo di profanazione, ritornarono nuovamente nella sua chiesa. Nel 941 la flotta bizantina distrusse quella frassinetana, e nel 973 si ebbe la battaglia di Tourtour con la successiva distruzione di Frassineto, combattuta dalle forze congiunte di liguri e provenzali organizzate dal conte Guglielmo I di Provenza con l'aiuto del marchese di Torino Arduino il Glabro e col sostegno di Papa Giovanni XIII e dell'imperatore Ottone I di Sassonia, che pose fine definitivamente alle razzie e all'occupazione saracena in Provenza.\nSi ricomincia a parlare di Monaco nell'XI secolo, quando viene costruita la chiesa di Santa Maria, intorno alla quale si form\u00f2 un primo borgo che, dalla seconda met\u00e0 del XII secolo, fu in mano alla vicina Repubblica di Genova. Nel 1215 venne costruito un castello in questa citt\u00e0.\nNel 1162 l'imperatore riconosce a Genova la facolt\u00e0 di amministrare la giustizia da Portovenere a Monaco.\nNell'agosto 1174 il duca concesse a Genova un fondaco a Saint-Gilles, una strada ad Arles e una a Marsiglia, il castello e il borgo di Hy\u00e8res, le saline di Bouc, met\u00e0 Nizza, e il poggio di Monaco (dove poter fondare un castello).\nI Grimaldi.\nL'inizio della storia congiunta di Monaco e della famiglia Grimaldi cominci\u00f2 in questo periodo quando l'8 gennaio del 1297 Francesco Grimaldi s'impadron\u00ec della fortezza costruita dai Genovesi nel 1215 travestito da monaco.\nDivent\u00f2 propriet\u00e0 definitiva dei guelfi Grimaldi nel 1314. Nel 1317 e nel 1331 essi persero il controllo della signoria ma riuscirono ambedue le volte a riconquistarla.\nDopo un periodo passato sotto il protettorato spagnolo, Monaco si mise sotto la protezione della Francia con il Trattato di Peronne del 1643.\nDopo la guerra di successione spagnola, con il Trattato di Utrecht dell'11 aprile 1713 tra il Re di Francia, Luigi XIV, e il Duca di Savoia, Vittorio Amedeo II, i Savoia rivendicarono la sovranit\u00e0 sulle citt\u00e0 di Roccabruna e Mentone. Il trattato (art. IX) stabil\u00ec che un arbitrato sottoposto al Re di Francia e al Re d'Inghilterra avrebbe dissolto le pretese dei due contendenti. L'arbitrato conferm\u00f2 la sovranit\u00e0 dei Grimaldi sulle due citt\u00e0.\nPeriodo napoleonico.\nI Grimaldi furono estromessi dal principato dalla Rivoluzione francese nel 1793. Durante il periodo napoleonico le tre citt\u00e0 monegasche, Monaco, Roccabruna e Mentone costituirono parte integrante della Francia, facendo parte dell'arrondissement di Sanremo nel dipartimento delle Alpi Marittime. Il Principato riacquist\u00f2 l'indipendenza solamente col congresso di Vienna nel 1815.\nXIX secolo.\nCon il Congresso di Vienna del 1815, il Principato di Monaco venne posto sotto la protezione del Regno di Sardegna, cui succeder\u00e0 il Regno d'Italia.\nNel 1848, Mentone e Roccabruna si dichiararono \"Citt\u00e0 libere\", adottando come propria bandiera il tricolore italiano. Nel 1860, quando Nizza e la Savoia furono cedute alla Francia in base agli Accordi di Plombi\u00e8res, al trattato di alleanza sardo-francese e al conseguente plebiscito, Napoleone III di Francia ripag\u00f2 con 4 milioni di franchi-oro il principe di Monaco, acquistando le due citt\u00e0 che si trovarono sotto la sovranit\u00e0 francese.\nAvendo perso l'80% del proprio territorio e la parte pi\u00f9 ricca (coltivazioni di ulivi, limoni, peschi...), Carlo III inizi\u00f2 una politica turistica e, approfittando dell'arrivo del treno e della creazione di una strada carrozzabile, diede origine al casin\u00f2, prima sulla Rocca, poi sull'altipiano delle Spelonghe, in seguito battezzato, in onore a Carlo III, Monte-Carlo (poi ribattezzata Montecarlo dai francesi), che divenne il luogo di maggior prestigio del Principato di Monaco.\nXX e XXI secolo.\nDal 1919, il Principato di Monaco \u00e8 sotto la protezione della Repubblica francese. Il Trattato del 17 luglio 1918 concluso tra la Francia e Monaco a tal fine venne riconosciuto dalle Potenze alleate con il Trattato di Versailles del 28 giugno 1919 (art. 436).\nAlberto I, figlio di Carlo III, fu fra i precursori dell'oceanografia e dell'Interpol.\nIl principe Luigi II conobbe un periodo difficile durante il secondo conflitto mondiale e sub\u00ec prima la mite occupazione italiana, poi quella, ben pi\u00f9 tragica, dei nazisti.\nIl principe Ranieri III (1923-2005) sal\u00ec al trono nel 1949 e negli oltre 55 anni del suo regno trasform\u00f2 profondamente il paese, aumentandone il territorio del 40% con lo sviluppo dell'area di Larvotto e la costruzione delle nuove Portier e Fontvielle e dando al Principato un'aura internazionale da \"favola\" con il suo matrimonio con l'attrice Grace Kelly nel 1956.\nDal 6 aprile 2005, il nuovo principe \u00e8 Alberto II, nato nel marzo del 1958. Il giuramento \u00e8 avvenuto 6 giorni dopo."}
{"id": "1599485", "revid": "1543377", "url": "https://it.wikipedia.org/wiki?curid=1599485", "title": "Baby Love (Nicole Scherzinger)", "text": "Baby Love \u00e8 il secondo singolo ufficiale di Nicole Scherzinger, pubblicato il 10 settembre 2007 negli Stati Uniti. Per quanto riguarda l'Europa questo \u00e8 il primo singolo estratto. Il singolo vede la partecipazione di will.i.am.\nVideo.\nIl videoclip \u00e8 ambientato sull'Isola Catalina in California ed \u00e8 stato diretto da Francis Lawrence.\n\u00c8 ambientato su una barca, e in certe scene Nicole Scherzinger si tuffa nell'acqua.\nWill.I.Am. invece si trova sulla spiaggia in riva al mare."}
{"id": "1599486", "revid": "92723", "url": "https://it.wikipedia.org/wiki?curid=1599486", "title": "Teorema di Gelfond - Schneider", "text": ""}
{"id": "1599489", "revid": "1898155", "url": "https://it.wikipedia.org/wiki?curid=1599489", "title": "Societ\u00e0 Ginnastica Pavese", "text": "La Societ\u00e0 Ginnastica Pavese \u00e8 una societ\u00e0 polisportiva di importanza nazionale fondata a Pavia nel 1879. Attualmente milita nei campionati italiani di ginnastica artistica femminile e ginnastica ritmica; ed \u00e8 tra le prime 10 squadre a livello italiano nella pesistica. Le altre sezioni attive sono la ginnastica artistica maschile e gymnaestrada, oltre che a corsi di ginnastica di base.\nNegli ultimi anni si \u00e8 distinta, oltre che per i risultati agonistici, per aver curato l'organizzazione di eventi sportivi di livello internazionale, quali il campionato del mondo per studenti universitari di pesistica nel 2003, l'incontro internazionale di ginnastica artistica femminile Italia-Grecia-Australia nel 2005 e il campionato europeo giovanile di pesistica nel 2007.\nStoria della Societ\u00e0.\nLa Societ\u00e0 Ginnastica Pavese fu fondata a Pavia nel 1879, le prime sezioni costituire furono ginnastica, ciclismo, sollevamento pesi, lotta, scherma, tiro a segno e pattinaggio. Il logo della societ\u00e0, realizzato in quel periodo, mostra un simbolo per ciascuna delle discipline originarie.\nIl primo atleta ad essersi distinto a livello nazionale fu Enrico Scuri: cinque volte campione italiano di sollevamento pesi tra il 1897 e il 1902 e terzo classificato ai Campionati del Mondo del 1899 tenutisi a Milano.\nNegli stessi anni la Societ\u00e0 si affaccia alla ribalta nazionale nell'organizzazione di eventi quali i primi Campionati Italiani di lotta greco-romana, nel 1901, e i Campionati Italiani di sollevamento pesi, nel 1902: entrambi sotto l'egida della Real Federazione di Ginnastica.\nLe attivit\u00e0 si interrompono durante la Prima guerra mondiale e, dopo la ripresa, viene creata una nuova sezione agonistica: di palla al cesto, l'attuale pallacanestro. Nonostante la vita della neonata sezione duri solo due anni, la Ginnastica Pavese conclude onorevolmente il suo anno di esordio al terzo posto nel girone A del Campionato italiano maschile di pallacanestro 1922.\nNel 1924 per la prima volta un atleta della Ginnastica Pavese partecipa ai Giochi olimpici: il pesista Silvio Quadrelli viene infatti convocato dalla nazionale italiana per le Olimpiadi di Parigi. Nell'edizione successiva, tenutasi ad Amsterdam nel 1928, la squadra di Ginnastica Artistica Femminile di Pavia raggiunge, per la prima volta nella storia della societ\u00e0, il podio olimpico conquistando uno storico argento.\nDopo lo stop forzato delle attivit\u00e0 causato dalla Seconda guerra mondiale, viene eletto nel 1945 alla presidenza il Commendator Giovanni Grassani che rester\u00e0 in carica fino al 2000. Sotto la sua guida la societ\u00e0 organizza nel '48 i campionati italiani di 3' serie di lotta greco romana e due anni dopo gli italiani assoluti della stessa disciplina. Nel decennio successivo Pavia diventa sede di un importante e tradizionale evento anche nella pesistica: dal '56 al '58 si tiene annualmente la \"Coppa Enrico Scuri\" a cui partecipano i pi\u00f9 importanti pesisti d'Italia.\nData l'importanza raggiunta, la Ginnastica Pavese riceve i primi riconoscimenti da parte delle autorit\u00e0. Nel 1962, anno in cui organizza i campionati italiani individuali juniores di ginnastica; riceve dal Comune di Pavia il diploma di benemerenza e la medaglia d'oro e nel 1967 arriva il primo riconoscimento da parte di un organo nazionale, il CONI, che attribuisce alla societ\u00e0 la Stella d'Oro al merito sportivo. Due anni dopo giunge un nuovo riconoscimento del Comune di Pavia che conferisce la Medaglia d'argento al merito sportivo. Nel 1969 si tengono a Pavia altri due importanti eventi di carattere nazionale: i campionati individuali di ginnastica e gli assoluti di lotta greco romana.\nNel 1972 per la prima volta la Ginnastica Pavese ospita un evento internazionale di ginnastica con i due confronti Italia-Ungheria di artistica femminile e Italia-Germania Est di artistica maschile.\nInizia cos\u00ec una lunga serie di eventi internazionali che prosegue in occasione del centenario della fondazione. Il 1979 vede infatti l'organizzazione di tre importanti competizioni: Italia-Russia di artistica femminile, Italia-Ungheria di artistica maschile e Italia-Ungheria di pesistica. L'attivit\u00e0 internazionale prosegue nel decennio successivo con gli incontri internazionali Italia-Romania di artistica femminile nel 1981 e riproponendo la sfida Italia-Ungheria di artistica maschile nel 1983.\nUna nuova onorificenza arriva nel 1982 da parte della Federazione Italiana Lotta Pesi Judo che conferisce alla Ginnastica Pavese la Medaglia d'Onore al merito sportivo. Negli anni seguenti la Pavese torna ad organizzare gli italiani assoluti di pesistica, che si tengono a Pavia nel 1989, e per la prima volta nella storia della societ\u00e0 approda a Pavia anche l'\"Arge Alp Cup\", competizione tradizionale di pesistica che vede in gara squadre regionali di Austria, Svizzera, Germania e Italia.\nNegli anni '90 viene chiusa la sezione agonistica della lotta, sostituita da quella del karate. Nello stesso decennio la Societ\u00e0 organizza ben due eventi internazionali di Ginnastica Ritmica: Italia-Bielorussia nel '93 e Italia-Russia-Bielorussia nel '99.\nPer le Olimpiadi di Sydney 2000, viene convocata per la prima volta un'atleta pavese; Valentina Riccardi, infatti, prende parte alla squadra di ginnastica ritmica classificatasi sesta.\nSempre nel 2000 termina la lunga presidenza di Giovanni Grassani, la guida della Societ\u00e0 viene ereditata inizialmente da Andrea Onetti che, durante gli 8 anni di presidenza, consolida il nome della Societ\u00e0 Ginnastica Pavese nell'organizzazione di eventi di rilievo internazionale. A partire dal 2008 la Ginnastica Pavese passa sotto la presidenza di Lorenzo Lanza.\nDopo il 2010 il nome dell'associazione si fa sempre pi\u00f9 presente nel panorama nazionale e internazionale di pesistica con i nomi di Chiara Milanesi, Vittoria Carnevale Pellino e Lucrezia Magistris.\nIl 2016 \u00e8 l'anno di maggior successo per la Ginnastica Pavese. Il CONI conferisce il Collare d'oro al merito sportivo e l'associazione conquista il suo primo titolo mondiale della sua storia. Dopo le varie medaglie ai campionati internazionali Master di pesistica conquistate da Ruggiero Coco e Cesare Magistris, Emanuela Alberti porta a Pavia la prima medaglia d'oro mondiale."}
{"id": "1599494", "revid": "339392", "url": "https://it.wikipedia.org/wiki?curid=1599494", "title": "Costante di Erd\u00f6s - Borwein", "text": ""}
{"id": "1599496", "revid": "183114", "url": "https://it.wikipedia.org/wiki?curid=1599496", "title": "Barabba (romanzo)", "text": "Barabba (\"Barabbas\") \u00e8 un romanzo del 1950 di P\u00e4r Fabian Lagerkvist, scrittore svedese Premio Nobel per la letteratura (1951).\nIl romanzo narra le vicende di Barabba, il malvivente di cui venne chiesto a Ponzio Pilato la scarcerazione, insieme con la crocifissione di Ges\u00f9.\nNel 1952 lo stesso Lagerkvist trasse dal romanzo un dramma omonimo in due atti.\nTrama.\nGes\u00f9 \u00e8 crocifisso sul Monte Golgota. Al lato della folla si trova Barabba. Un uomo violento, un brigante e un ribelle, non riesce a raccogliere molto rispetto per le dimissioni dell'Uomo che \u00e8 morto al suo posto. \u00c8 scettico riguardo alla santit\u00e0 di Ges\u00f9, ma \u00e8 anche affascinato dal suo sacrificio. Cerca diversi seguaci di Ges\u00f9 nel cercare di comprenderlo, ma scopre che le loro vedute esaltate di Ges\u00f9 non corrispondono alla sua semplice osservazione di Lui. Pi\u00f9 importante, dal momento che Barabba non \u00e8 mai stato il destinatario dell'amore (la pietra angolare della fede cristiana), scopre che non \u00e8 in grado di comprendere l'amore e, quindi, incapace di comprendere la fede cristiana. Dice che \"vuole credere\", ma per Barabba la comprensione \u00e8 un prerequisito per credere, quindi non \u00e8 in grado di farlo.\nRidotto in schiavit\u00f9, incatenato a un altro uomo di nome Sahak e condannato a lavorare nelle famose miniere di rame dell'antica Roma, che riducono la vita e infernali, Barabba ha una straordinaria crisi di fede, la cui esatta natura viene chiarita nella parte finale del romanzo. Le ultime lealt\u00e0 di Barabba risiedono nel vuoto opaco e spietato che nutriva e circondava la sua vita precedente, manifestata nell'oscurit\u00e0 della notte della sua esecuzione, alla quale si arrende con il suo ultimo respiro."}
{"id": "1599499", "revid": "112470984", "url": "https://it.wikipedia.org/wiki?curid=1599499", "title": "Ala obliqua", "text": "L'ala obliqua \u00e8 un particolare tipo di ala a freccia variabile. Un aeroplano dotato di ala obliqua possiede un meccanismo in grado di ruotare l'intera ala intorno ad un punto della fusoliera, in modo che una delle due semiali abbia un angolo di freccia positivo e l'altra abbia un angolo di freccia negativo.\nVariando in questo modo l'angolo di freccia \u00e8 possibile diminuire la resistenza indotta nel volo ad alte velocit\u00e0 utilizzando un elevato angolo di rotazione senza sacrificare le prestazioni a bassa velocit\u00e0 utilizzando per il volo subsonico un angolo pari o vicino a zero.\nSu un aereo di questo tipo una semiala ruota solo in una direzione, vale a dire che le due semiali possono variare il loro angolo di freccia solo da zero ad un determinato valore e da quel valore nuovamente a zero.\nStoria.\nIl concetto di ala obliqua \u00e8 stato sviluppato indipendentemente da vari progettisti. I primi esempi di progetti di aerei ad ala obliqua sono stati sviluppati alla fine della seconda guerra mondiale per gli aerei tedeschi Blohm &amp; Voss P.202 e Messerschmitt P.1109 da Richard Vogt che in seguito ha lavorato anche per gli Stati Uniti d'America.\nI primi studi pratici sono condotti da Robert T. Jones, ingegnere aeronautico dell'Ames Research Center della NASA presso il \"Moffett Federal Airfield\" in California.\nGli studi analitici e le prove nella galleria del vento svolti da Jones mostravano che un aereo di dimensioni utili dotato di ali a geometria variabile che volasse a velocit\u00e0 fino a Mach 1,4 avrebbe avuto prestazioni sostanzialmente migliori di un aereo dotato di una geometria alare pi\u00f9 convenzionale.\nFino ad ora solo un aereo, il NASA AD-1, \u00e8 stato costruito per sviluppare questo concetto. Ha effettuato vari voli di prova tra il 1979 ed il 1982.\nTeoria.\n L'idea generale dietro la progettazione di un aereo ad ala obliqua ed in generale dietro al principio di ala a freccia variabile \u00e8 avere un aereo che abbia alte prestazioni sia a bassi valori di velocit\u00e0 che a valori vicini o superiori a quelli del suono. \nDal momento che in questi due regimi di volo la resistenza aerodinamica \u00e8 dominata da componenti diverse al variare della velocit\u00e0, progettare un'ala che si comporti in maniera efficiente in tutte le condizioni \u00e8 problematico.\nA basse velocit\u00e0 la resistenza indotta (dovuta alla formazione di vortici alle estremit\u00e0 alari) \u00e8 la componente dominante della resistenza aerodinamica, che \u00e8 maggiore al diminuire della velocit\u00e0 ed \u00e8 quindi particolarmente elevata alle velocit\u00e0 di decollo o atterraggio. In questo regime di volo \u00e8 per\u00f2 necessario avere una elevata superficie alare e ampie superfici di controllo per avere una buona portanza e buona manovrabilit\u00e0. Un modo per coniugare un'ampia superficie alare ed una bassa resistenza indotta \u00e8 aumentare l'allungamento alare, ed \u00e8 la soluzione di solito adottata per gli alianti, che hanno ali sottili ed allungate.\nA velocit\u00e0 vicine a quella del suono ed a velocit\u00e0 superiori diventa invece dominante la resistenza d'onda. Per minimizzarla sarebbe necessario avere ali corte e ad elevato angolo di freccia, ma queste risulterebbero poco efficienti a basse velocit\u00e0.\nPer questo motivo \u00e8 stata da tempo sviluppata l'ala a geometria variabile, che pu\u00f2 variare il suo angolo di freccia da valori prossimi allo zero (per il volo a bassa velocit\u00e0) a valori elevati (per il volo ad alta velocit\u00e0).\nUn'ala obliqua avrebbe prestazioni migliori di un'ala in cui entrambe le semiali abbiano lo stesso angolo di freccia, in quanto gli studi finora svolti dimostrano che questa soluzione riduce di molto la resistenza d'onda. Un velivolo ad ala obliqua potrebbe quindi avere una minor resistenza a bassa velocit\u00e0, a cui si accompagna un minor consumo di carburante e quindi un raggio d'azione maggiore a parit\u00e0 di prestazioni.\nUn'ala con questa struttura sarebbe anche pi\u00f9 solida, perch\u00e9 il baricentro dell'ala e la portanza si troverebbero sempre allineati, senza genere quindi sforzi che possano deformare l'ala. Un'ala a freccia variabile infatti \u00e8 sottoposta ad una forza di torsione proporzionale all'angolo di freccia.\nLo svantaggio principale che ha evitato l'introduzione delle ali oblique \u00e8 il complesso comportamento aerodinamico, che rende complessa la progettazione e la gestione del volo fino all'introduzione di metodi di calcolo avanzati e di efficienti sistemi di volo servoassistito.\nIn teoria, comunque, l'uso di aerei ad ali oblique potrebbero migliorare drasticamente il trasporto aereo commerciale, riducendo i consumi ed i costi e diminuendo la rumorosit\u00e0 nelle vicinanze degli aeroporti.\nLe ricerche della NASA.\nSono state svolte ricerche per applicare il principio dell'ala obliqua ad un aereo di linea transcontinentale. Il centro di ricerca NASA della base di Ames ha svolto studi preliminari per la costruzione di un aereo di linea supersonico da 500 posti con ala obliqua nel 1991.\nA seguito di questi studi \u00e8 stato costruito un piccolo dimostratore radiocomandato, con un'apertura alare di 6.1 metri. Ha volato una volta sola per quattro minuti nel maggio del 1994, ma ha comunque dimostrato la possibilit\u00e0 di volo stabile con un'ala obliqua con angoli da 35 a 50 gradi. Nonostante il successo, il NASA High Speed Research program (\"programma di ricerca sulle alte velocit\u00e0\") ed i futuri studi sulle ali oblique sono stati cancellati.\nIl progetto DARPA.\nLa statunitense DARPA (Defence Advanced Research Projects Agency) ha stipulato con la Northrop Grumman un contratto da 10.3 milioni di dollari per gli studi preliminari per un aereo ad ala volante basato sull'ala obliqua. Il progetto \u00e8 conosciuto come Switchblade, traducibile letteralmente come \"coltello a scatto\".\nIl programma mira alla produzione di dimostratore tecnologico per esplorare le varie sfide che un progetto cos\u00ec radicalmente nuovo presenta.\nL'aereo proposto sar\u00e0 un'ala volante pura, ovvero un aereo privo di piano di coda o fusoliera. L'ala sar\u00e0 di tipo obliquo. Questa configurazione dovrebbe dare una combinazione di alte velocit\u00e0, lungo raggio e lunga vita.\nIn programma si svolger\u00e0 in due fasi. Nella prima fase verranno esplorati gli aspetti teorici per sviluppare un design concettuale. Nella fase due prevede la progettazione, la realizzazione ed il test di volo di un aereo sperimentale. Il risultato sar\u00e0 un insieme di dati da utilizzare nello sviluppo di futuri progetti analoghi.\nSono stati attualmente terminati i test in galleria del vento, ed il progetto \u00e8 apparso essere \"utilizzabile e robusto\"."}
{"id": "1599500", "revid": "547034", "url": "https://it.wikipedia.org/wiki?curid=1599500", "title": "Sport in Veneto", "text": "Lo sport in Veneto presenta importanti realt\u00e0 in numerose discipline.\nPer anni la citt\u00e0 di maggior rilievo \u00e8 stata Treviso: bench\u00e9 la sua rappresentativa calcistica, il Football Club Treviso, abbia disputato solo un campionato nazionale di serie A, il successo delle altre formazioni cittadine sia in campo nazionale che internazionale, ne hanno fatto per antonomasia \"la citt\u00e0 dello sport\".\nQuesta fertilit\u00e0 \u00e8 da attribuirsi in buona parte all'impegno del gruppo Benetton che, al massimo del suo splendore, comprendeva le squadre di rugby, pallacanestro e pallavolo nonch\u00e9 una scuderia in Formula 1. \nIl gruppo Benetton ad oggi \u00e8 proprietario del solo Benetton Rugby, avendo gradualmente ceduto o cessato le altre attivit\u00e0 sportive, a cominciare dalla Benetton Formula nel 2001 e proseguendo con Sisley Volley e Treviso Basket nel 2012.\nIl gruppo vanta nel suo palmar\u00e8s complessivo pi\u00f9 di quaranta campionati nazionali vinti, diversi titoli europei e, nel caso dell'automobilismo, tre titoli mondiali di Formula 1: uno Costruttori nel 1995 e due riservati ai Piloti nel 1994 e ancora nel 1995, vinti entrambi da Michael Schumacher.\nSport di squadra.\nCalcio.\nCalcio a 11.\nA livello calcistico maschile, il Veneto \u00e8 stato rappresentato in serie A da sei diverse squadre: Chievo Verona, Hellas Verona, Padova, Treviso, , Vicenza. L'Hellas Verona ha conquistato l'unico scudetto della regione nel 1984-85 mentre e Vicenza hanno entrambe vinto una Coppa Italia rispettivamente nel 1941 e nel 1997.\nNegli secondo millennio \u00e8 salito agli onori della cronaca il cosiddetto \"Miracolo Chievo\", espressione calcistica di un quartiere di Verona capace di scalare tutte le categorie minori fino a raggiungere la Serie A e imporsi sia sui palcoscenici nazionali sia nelle competizioni europee. Sempre Verona \u00e8 protagonista del record di 3 squadre della stessa citt\u00e0 iscritte ad un campionato professionista: a fianco di Hellas e Chievo, si aggiunge infatti la Virtus Vecomp che gioc\u00f2 in Seconda Divisione nella stagione 2013-2014, retrocedendo subito in Serie D. Nel 2018 con la vittoria del massimo campionato dilettantistico, la formazione di Borgo Venezia disput\u00f2 la Serie C, dove tuttora milita. A livello individuale tra gli atleti di maggior spicco ricordiamo i campioni del mondo Guido Masetti (1934 e 1938), Aldo Olivieri, Mario Perazzolo e Pietro Serantoni (1938), Ivano Bordon (1982) e Alessandro Del Piero (2006). Impossibile infine non nominare uno dei massimi geni del calcio italiano, il \"divin codino\" Roberto Baggio, vincitore del Pallone d'oro nel 1993.\nNel calcio femminile risalta il Bardolino, in provincia di Verona, vincitore di 4 scudetti; altre societ\u00e0 scudettate sono Padova (2), Valdobbiadene (2), Foroni Verona (2) e Hellas Verona (1).\nCalcio a 5.\nDa quando esiste il girone unico (stagione 1990-91) nove squadre venete hanno calcato i palcoscenici della massima serie: Arzignano, , , , Luparense, Marca, , e . \nL' \u00e8 stata la prima formazione regionale ad aggiudicarsi lo scudetto (2003-04), bissando il successo anche due stagioni dopo e facendo proprie una edizione di Coppa Italia e due di Supercoppa. La di San Martino di Lupari \u00e8 la squadra pi\u00f9 titolata del campionato italiano, potendo vantare nel suo palmar\u00e8s sei scudetti e tre Coppe Italia oltre a cinque Supercoppe italiane. La , nata nel 2005 dall'unione di Treviso e Castelfranco, ha vinto due scudetti, una Coppa Italia e due Supercoppe italiane.\nRugby.\nIl rugby \u00e8 lo sport pi\u00f9 sentito a livello regionale ed \u00e8 forse l'unica disciplina ad aver ospitato almeno una volta nel campionato di massima serie una squadra di ogni provincia veneta. Per quel che riguarda i successi, il Benetton Treviso ha vinto quindici scudetti e dal 2010 ha abbandonato il massimo campionato nazionale per rappresentare, insieme alla franchigia degli Aironi (sostituita dopo appena due anni dalle Zebre), il \"Belpaese\" nella Celtic League. A fare la parte dei leoni in patria sono rimaste altre due importanti realt\u00e0 quali il Petrarca Padova e il Rovigo: le due citt\u00e0 assommano 28 scudetti (17 a Padova e 11 a Rovigo) ivi compresi i cinque vinti dal gruppo sportivo delle Fiamme Oro all'epoca della sua localizzazione nella citt\u00e0 patavina. L'edizione 2012-13 ha visto la vittoria del Mogliano, che oltre ad essere il primo scudetto della societ\u00e0, \u00e8 anche il primo trofeo a non appartenere allo storico \"triangolo del rugby\" regionale.\nPer quanto riguarda il giovane campionato femminile, l'assegnazione del titolo di campione d'Italia \u00e8 una questione unicamente veneta. Le Red Panthers Treviso ne sono le padrone assolute fin dalla nascita (1984): su 31 campionati disputati (di cui solo 24 riconosciuti dalla F.I.R.) la squadra trevigiana ne ha vinti 23 (di cui 7 non riconosciuti), lasciando alle miresi del Riviera del Brenta sei titoli e alle padovane del Valsugana appena uno.\nPallacanestro.\nLa pallacanestro maschile ha dato all'Italia otto titoli nazionali: quattro vinti dalla Reyer Venezia (due negli anni quaranta, stagione 2016-17 e 2018-19) e altri cinque conquistati dal Treviso. Il sodalizio trevigiano ha inoltre vinto otto Coppe Italia, quattro Supercoppe Italiane e in due occasioni la Coppa delle Coppe. La Scaligera Verona infine si \u00e8 aggiudicata una Coppa Italia, una Supercoppa Italiana e una Coppa Kora\u0107.\nAncora pi\u00f9 importante \u00e8 il segno lasciato dalle societ\u00e0 venete nella pallacanestro femminile: l'AS Vicenza ha vinto dodici campionati di Serie A1 (di cui sette consecutivi tra il 1981 e il 1988) e cinque Coppe dei Campioni mentre lo Schio ha fatto suoi otto scudetti oltre a nove Coppe Italia, sette Supercoppe italiane e una EuroCup Women. Reyer Venezia e Treviso hanno vinto ciascuna un'edizione del campionato e una di Coppa Italia. La compagine veneziana ha inoltre conquistato una Supercoppa italiana nel 2008 battendo in finale proprio le atlete scledensi.\nPallavolo.\nIl Volley Treviso \u00e8 una delle squadre pi\u00f9 prestigiose della \"Penisola\" e, come Sisley Treviso, ha dominato per un quarto di secolo i palcoscenici nazionali e internazionali. Nel suo palmar\u00e8s figurano nove scudetti, cinque Coppe Italia, sette Supercoppe Italiane, quattro Champions League, due Coppe CEV, quattro Challenge Cup e due Supercoppe Europee. Il disimpegno della famiglia Benetton ha comportato nel 2012 la ripartenza della societ\u00e0 dalle categorie minori. Altra importante societ\u00e0 \u00e8 il Padova, che a cavallo fra gli anni '80 e gli anni '90 disput\u00f2 5 finali dell'allora Coppa CEV, ora Challenge Cup, vincendone per\u00f2 solo una.\nNella pallavolo femminile, spicca l'Imoco Conegliano che a partire dalla stagione 2015-2016 ha collezionato 3 Scudetti, 2 Coppe Italia, 3 Supercoppe italiane e 1 Coppa del mondo per club. In precedenza solo le ragazze del Joy Volley Vicenza erano riuscite a vincere un trofeo: la Supercoppa italiana nell'edizione del 2001.\nHockey.\nHockey su ghiaccio.\nL'Hockey su ghiaccio \u00e8 molto praticato nelle zone di montagna come la provincia di Belluno e l'Altopiano dei sette comuni: il Cortina con 16 titoli \u00e8 il secondo club italiano pi\u00f9 titolato (a due distanze dal Bolzano), mentre lAsiago nel nuovo millennio \u00e8 stato protagonista di un \"exploit\" che lo ha portato a conquistare i suoi primi cinque scudetti.\nHockey su pista.\nGran parte del movimento regionale si concentra nella provincia di Vicenza. Il club pi\u00f9 titolato \u00e8 il Bassano 54 detentore di due scudetti, due Coppe Italia e di altrettante edizioni della Supercoppa italiana. A livello internazionale la societ\u00e0 \"giallorossa\" ha vinto un Campionato del Mondo per Club (2006) e una Coppa CERS. Il Valdagno ha vinto tre scudetti, altrettante Supercoppe e due Coppa Italia; il Breganze due scudetti, tre Coppe Italia e una Supercoppa; infine il Trissino che ha in bacheca un titolo nazionale e una Coppa Italia. A livello femminile si registrano i tre scudetti e la Coppa Italia vinti dal Breganze nonch\u00e9 gli scudetti vinti dalle due formazioni bassanesi (uno ciascuno per Roller Bassano e Bassano 54). La formazione femminile del Bassano 54 ha fatto propria anche un'edizione della Coppa Italia.\nHockey su prato.\nPer quanto riguarda l'Hockey su prato si segnalano i sette scudetti vinti dalla formazione femminile del Mori-Villafranca, tre dei quali \"indoor\". Il Villafranca maschile ha vinto negli anni '80 cinque scudetti \"indoor\", mentre il CUS Padova dopo 36 anni di digiuno \u00e8 tornato alla vittoria, conquistando nel 2011 il suo terzo scudetto \"indoor\". Anche la formazione femminile del CUS Padova \u00e8 stata campione d'Italia \"indoor\" (1986 e 2003).\nHockey in-line.\nUno sport di recente diffusione \u00e8 invece l'Hockey in-line che vede attualmente gli Asiago Vipers come una delle pi\u00f9 prestigiose compagine a livello nazionale (sette scudetti consecutivi, cinque Coppe Italia e sette Supercoppe italiane) e mondiale (tre Champions League). Un'altra realt\u00e0 importante \u00e8 quella rappresentata dai Ghosts Padova che si sono aggiudicati uno scudetto e una Coppa Italia.\nPallamano.\nL'unico successo veneto degno di nota in questo sport \u00e8 stato lo scudetto conquistato dal CUS Verona nella stagione 1971-72.\nPallanuoto.\nPadova \u00e8 l\u2019unica citt\u00e0 veneta ad aver vinto dei trofei nazionali nella disciplina della pallanuoto. La Lantech Plebiscito si \u00e8 infatti laureata campione d\u2019Italia per 4 anni consecutivi, tra il 2014 e il 2018, vincendo il campionato di A1 femminile. La compagine patavina, nello stesso periodo, si \u00e8 aggiudicata anche 3 Coppe Italia."}
{"id": "1599505", "revid": "135224", "url": "https://it.wikipedia.org/wiki?curid=1599505", "title": "Lepre polare", "text": ""}
{"id": "1599507", "revid": "228587", "url": "https://it.wikipedia.org/wiki?curid=1599507", "title": "Hathor (disambigua)", "text": ""}
{"id": "1599510", "revid": "1573940", "url": "https://it.wikipedia.org/wiki?curid=1599510", "title": "Pseudocrenilabrinae", "text": "Pseudocrenilabrinae \u00e8 una sottofamiglia di pesci d'acqua dolce appartenente alla grande famiglia Cichlidae che, secondo uno studio del 2004 comprende tutte le specie di Ciclidi diffuse in Africa e nel Medio Oriente ad eccezione di \"Heterochromis multidens\".\nGeneri.\nLa sottofamiglia comprende 150 generi:"}
{"id": "1599516", "revid": "884077", "url": "https://it.wikipedia.org/wiki?curid=1599516", "title": "Alberto Sgarbi", "text": "Biografia.\nNato a Montebelluna, giunse alla disciplina del rugby a 12 anni e crebbe nel , poi nel e successivamente al , con cui esord\u00ec in serie A.\nMessosi in luce a livello nazionale, fu convocato da Gianluca Guidi e Mario Pavin nell'Under-18 e, successivamente, nell'Under-19 con cui disput\u00f2 il campionato mondiale di categoria del 2005.\nNel 2006 fu ingaggiato dal Benetton Treviso, con cui si aggiudic\u00f2 subito la Supercoppa e, a fine stagione il campionato.\nNel 2008 il tecnico della nazionale maggiore Nick Mallett fece esordire Sgarbi durante l'incontro del Sei Nazioni contro l'; a far data da allora Sgarbi rimase sempre nel giro delle selezioni maggiori, talora scendendo in campo per la nazionale A.\nSi aggiudic\u00f2 altri due titoli con il Benetton Treviso, i campionati nazionali 2008-09 e 2009-10, prima di passare in Celtic League con la sua squadra.\nNick Mallett inser\u00ec Sgarbi nella rosa dell'Italia alla in Nuova Zelanda."}
{"id": "1599518", "revid": "767487", "url": "https://it.wikipedia.org/wiki?curid=1599518", "title": "Au Revoir Simone", "text": "Le Au Revoir Simone sono un gruppo musicale indie pop statunitense nato nel 2003 a Williamsburg, Brooklyn (New York).\nIl gruppo \u00e8 formato da tre ragazze: Erika Forster, Annie Hart e Heather D'Angelo.\nIl nome.\nIl nome del gruppo deriva da una frase che il personaggio Pee-wee Herman dice a un personaggio minore chiamato Simone nel film \"Pee-wee's Big Adventure\" di Tim Burton.\nStoria.\nIl gruppo \u00e8 nato nell'autunno 2003, quando Erika Forster e Annie Hart hanno fatto amicizia durante un viaggio in treno dal Vermont a New York. Tornate a New York, incominciano ad incontrarsi regolarmente per produrre la propria musica. Heather D'Angelo inizia al contempo a entrare nel gruppo, insieme a Sung Bin Park, che lascer\u00e0 la band nel gennaio 2005. \nPoco dopo iniziano a tenere i primi concerti a Manhattan e Brooklyn. Nell'ottobre 2005 \u00e8 uscito il loro album di debutto, \"Verses of Comfort, Assurance &amp; Salvation\" (Moshi Moshi Records). Il disco \u00e8 stato prodotto da Rod Sherwood. \"Through the Backyards\" \u00e8 stato il primo brano pubblicato come singolo.\nNel 2006 il trio ha partecipato a una video session con Vincent Moon e ad un tour negli Stati Uniti con i We Are Scientists. L'anno seguente invece hanno girato in tour con Peter Bjorn and John. Nel 2007 hanno tenuto un concerto a Parigi per una retrospettiva di David Lynch. Nel marzo 2007 \u00e8 stato pubblicato il secondo album del gruppo, intitolato \"The Bird of Music\". Anche questo \u00e8 stato prodotto da Rod Sherwood e pubblicato dalla Moshi Moshi.\nNel settembre del 2007 il trio si \u00e8 esibito sia al Treasure Island Festival, al Monolith Festival.\nNel maggio 2009 \u00e8 stato pubblicato l'album \"Still Night, Still Light\". Successivamente il gruppo ha intrapreso un proprio tour da headliner in Giappone. Nel 2010 hanno prodotto un video interattivo per la canzone \"Knight of Wands\".\nSuccessivamente le ragazze del gruppo sono state impegnate su altri fronti: Annie ha avuto un figlio, Heather si \u00e8 laureata in biologia ambientale alla Columbia University, mentre Erika ha pubblicato un EP sotto il nome di Erika Spring.\nNel settembre 2013, esce il quarto album, \"Move In Spectrums\" (Moshi Moshi). Prodotto da Jorge Elbrecht, il disco riceve discreti apprezzamenti presso la critica specializzata.\nSono apparse cantando i loro brani \"Lark\" e \"A Violent Yet Flammable World\" come sigla di chiusura rispettivamente del quarto e nono episodio della terza stagione di Twin Peaks."}
{"id": "1599527", "revid": "830939", "url": "https://it.wikipedia.org/wiki?curid=1599527", "title": "Karl Proske", "text": "Nel 1926 venne ordinato sacerdote a Ratisbona; quattro anni pi\u00f9 tardi nel 1930 divenne \"Kapelmeister\" della cattedrale. Riusc\u00ec a raccogliere innumerevoli testi di musica sacra conservati in vari manoscritti in Germania e in Italia, grazie all'ingente patrimonio familiare. In questo modo fece conoscere pagine sconosciute di grande livello artistico, che vennero pubblicate postume nel 1863."}
{"id": "1599528", "revid": "52076", "url": "https://it.wikipedia.org/wiki?curid=1599528", "title": "Khentamenti", "text": ""}
{"id": "1599536", "revid": "1573940", "url": "https://it.wikipedia.org/wiki?curid=1599536", "title": "Moshi Moshi Records", "text": "Moshi Moshi Records \u00e8 un'etichetta discografica indipendente londinese.\nIl nome viene dal tipico saluto telefonico giapponese \"moshi moshi\", che equivale al \"pronto\" italiano."}
{"id": "1599544", "revid": "73843", "url": "https://it.wikipedia.org/wiki?curid=1599544", "title": "Sgarbi (disambigua)", "text": ""}
{"id": "1599557", "revid": "1104133", "url": "https://it.wikipedia.org/wiki?curid=1599557", "title": "Nistatina", "text": "La nistatina \u00e8 un antibiotico, ad attivit\u00e0 antimicotica, inibitore delle funzioni della membrana citoplasmatica e facente parte del gruppo dei polieni. Il composto \u00e8 derivato da un batterio, lo \"Streptomyces noursei\". \u00c8 stato identificato per la prima volta nel 1950, da parte di due studiosi, Rachel Fuller Brown e Elizabeth Lee Hazen.\nMolte infezioni causate da muffe e lieviti sono sensibili alla nistatina, in particolare quelle sostenute da germi del genere Candida.\nPoich\u00e9 l'antibiotico viene assorbito solo per il 20%, il suo impiego si limita alla terapia delle micosi cutanee e delle mucose (ad esempio quella esofagea), e in particolare alle candidosi dell'apparato digerente, respiratorio e genitale. In Italia \u00e8 venduto dalla societ\u00e0 farmaceutica Bristol-Myers Squibb con il nome commerciale di \"Mycostatin\" nella forma farmaceutica di sospensione orale contenente 100.000 UI/mL di principio attivo. \u00c8 inoltre disponibile in confetti contenenti 500.000 U.I. ciascuno. La sospensione si \u00e8 rivelata particolarmente utile nel trattamento delle esofagiti da candida in soggetti immunodepressi (trapiantati e pazienti affetti da AIDS in particolare).\nIn commercio esiste anche una formulazione per uso topico vaginale, in associazione con il nifuratel (antibiotico della classe dei nitrofurani). Questa formulazione garantisce uno spettro particolarmente ampio, utile per le infezioni di tipo misto del tratto genitale femminile.\nCaratteristiche strutturali e fisiche.\nLa nistatina si presenta come una polvere igroscopica gialla o leggermente tendente al marrone. Praticamente insolubile in acqua e nell'alcool, solo leggermente solubile in alcool metilico, \u00e8 invece liberamente solubile in dimetilformammide e dimetilsulfossido.\nFarmacodinamica.\nLa nistatina \u00e8 un composto antibiotico dotato, in vitro, di attivit\u00e0 fungistatica e fungicida nei confronti di un grande numero di lieviti e di funghi lievito-simili. \nCome l'amfotericina B e la natamicina, la molecola esercita un'azione lesiva legandosi agli steroli della membrana cellulare di molte specie di miceti, in particolare all'ergosterolo. Quando presente in concentrazioni sufficienti il legame comporta un'alterazione della permeabilit\u00e0 della membrana e determina una fuoriuscita di diversi componenti intracellulari: i pori nella membrana causati dall'antibiotico portano alla fuoriuscita di potassio (K+) all'acidificazione e infine alla morte del fungo. \nI funghi del genere \"Candida\" risultano particolarmente sensibili. La nistatina non esercita alcuna attivit\u00e0 apprezzabile su germi diversi dai miceti, quali batteri, protozoi o virus.\nFarmacocinetica.\nDopo somministrazione per via orale, la nistatina non \u00e8 praticamente assorbita dal tratto gastroenterico. Infatti ai dosaggi usuali non \u00e8 possibile determinarne le concentrazioni plasmatiche. Dato l'assorbimento minimo, la gran parte di una dose somministrata oralmente viene escreta immodificata con le feci.\nUsi clinici.\nIl farmaco, nei soggetti adulti e soprattutto nella formulazione di sospensione orale, trova indicazione nella profilassi e nel trattamento delle infezioni moniliasiche (sostenute da Candida) della cavit\u00e0 orale, dell'esofago e del tratto intestinale. \nNei neonati, in particolare in quelli le cui madri presentavano colture positive a Candida del secreto vaginale, pu\u00f2 essere impiegata per una efficace profilassi della candidosi orale (mughetto).\n\u00c8 anche utilizzata per la profilassi di infezioni fungine invasive in neonati di basso peso alla nascita (peso &lt; 1500 g), anche se il fluconazolo \u00e8 l'agente preferito. Quando viene utilizzata in questi bambini determina una riduzione di incidenza di infezioni fungine invasive, riducendo anche le morti. Alcune attuali linee guida di pratica clinica affermano che l'uso di questi farmaci antimicotici deve essere limitato ai neonati di peso alla nascita estremamente basso (&lt; 1000 g) e solo all'interno di unit\u00e0 di terapia intensiva neonatale. \nIn passato \u00e8 stata impiegata spesso per via orale nella profilassi di quei soggetti gravemente immunodepressi che sono a rischio di infezioni micotiche, come ad esempio i pazienti con AIDS e una bassa conta di linfociti CD4+ e nei soggetti in chemioterapia. Tuttavia una recente review ha messo in evidenza che la nistatina non pu\u00f2 essere ulteriormente raccomandata per la profilassi e che il fluconazolo appare pi\u00f9 efficace nel prevenire le infezioni funginee invasive e la colonizzazione.\nEffetti collaterali e indesiderati.\nLa nistatina \u00e8 generalmente ben tollerata dal paziente, anche nel caso di un periodo di trattamento prolungato. Se applicata topicamente nel cavo orale o somministrata per via orale non \u00e8 assorbita (per via della sua lipofilicit\u00e0 e delle dimensioni elevate), pertanto non presenta effetti sistemici e non risulta tossica.\n\u00c8 stato segnalato che l'assunzione di dosi orali elevate pu\u00f2 causare l'insorgenza di disturbi gastrointestinali (dispepsia, nausea, vomito, dolore addominale e diarrea).\nNella fase post-marketing \u00e8 stata messa in evidenza la possibilit\u00e0 di disturbi immunitari, della cute e del tessuto sottocutaneo (rash cutaneo, orticaria, angioedema, Sindrome di Stevens-Johnson).\nControindicazioni.\nIl farmaco \u00e8 controindicato nei soggetti con ipersensibilit\u00e0 nota al principio attivo, molecole chimicamente correlate oppure a uno qualsiasi degli eccipienti presenti nella formulazione farmaceutica.\nDosi terapeutiche.\nNei bambini e negli adulti il dosaggio usuale per il trattamento della candidosi orale \u00e8 pari a 400.000-600.000 U.I., quattro volte al giorno. Per aumentare l'efficacia del farmaco \u00e8 consigliato suddividere la dose in modo da porne una met\u00e0 per ciascun lato della bocca e mantenerla in sede il pi\u00f9 a lungo possibile, prima di procedere alla sua deglutizione. A giudizio del medico curante e nei casi in cui lo si ritenga opportuno, il dosaggio pu\u00f2 anche essere aumentato. Il trattamento deve essere protratto per almeno 48 ore dopo la guarigione clinica al fine di ridurre la possibilit\u00e0 di eventuali ricadute.\nAvvertenze.\nIn caso di stomatite i confetti vanno sciolti in bocca e non ingeriti."}
{"id": "1599561", "revid": "287204", "url": "https://it.wikipedia.org/wiki?curid=1599561", "title": "Pecorine", "text": ""}
{"id": "1599565", "revid": "2143966", "url": "https://it.wikipedia.org/wiki?curid=1599565", "title": "Stazione meteorologica di Piacenza San Damiano", "text": "La stazione meteorologica di Piacenza San Damiano \u00e8 la stazione meteorologica di riferimento per il servizio meteorologico dell'Aeronautica Militare e per l'Organizzazione Mondiale della Meteorologia, relativa all'area periferica della citt\u00e0 di Piacenza.\nCoordinate geografiche.\nLa stazione meteo si trova nell'Italia nord-orientale, in Emilia-Romagna, in provincia di Piacenza, nel comune di San Giorgio Piacentino, a 138 metri s.l.m. e alle coordinate geografiche .\nMedie climatiche ufficiali.\nDati climatologici 1971-2000.\nIn base alle medie climatiche del periodo 1971-2000, le pi\u00f9 recenti in uso, la temperatura media del mese pi\u00f9 freddo, gennaio, \u00e8 di +1,7\u00a0\u00b0C, mentre quella del mese pi\u00f9 caldo, luglio, \u00e8 di +22,8\u00a0\u00b0C; mediamente si contano 73 giorni di gelo all'anno e 31 giorni con temperatura massima uguale o superiore ai +30\u00a0\u00b0C. I valori estremi di temperatura registrati nel medesimo trentennio sono i -22,0\u00a0\u00b0C del gennaio 1985 e i +39,4\u00a0\u00b0C del luglio 1983.\nLe precipitazioni medie annue si attestano a 890\u00a0mm, mediamente distribuite in 79 giorni di pioggia, con minimi relativi in inverno e in estate, picco massimo in autunno e massimo secondario in primavera per gli accumuli.\nL'umidit\u00e0 relativa media annua fa registrare il valore di 78,9 % con minimo di 71 % a luglio e massimi di 88 % a novembre e a dicembre; mediamente si contano 79 giorni di nebbia all'anno.\nDi seguito \u00e8 riportata la tabella con le medie climatiche e i valori massimi e minimi assoluti registrati nel trantennio 1971-2000 e pubblicati nell'Atlante Climatico d'Italia del Servizio Meteorologico dell'Aeronautica Militare relativo al medesimo trentennio.\nDati climatologici 1961-1990.\nIn base alla media trentennale di riferimento 1961-1990, ancora in uso per l'Organizzazione meteorologica mondiale e definita Climate Normal (CLINO), la temperatura media del mese pi\u00f9 freddo, gennaio, si attesta a +0,7\u00a0\u00b0C; quella del mese pi\u00f9 caldo, luglio, \u00e8 di +22,4\u00a0\u00b0C; mediamente, si verificano 79 giorni di gelo all'anno. Nel medesimo trentennio, la temperatura minima assoluta ha toccato i -22,0\u00a0\u00b0C nel gennaio 1985 (media delle minime assolute annue di -11,0\u00a0\u00b0C), mentre la massima assoluta ha fatto registrare i +39,4\u00a0\u00b0C nel luglio 1983 (media delle massime assolute annue di +33,8\u00a0\u00b0C).\nLa nuvolosit\u00e0 media annua si attesta a 4,2 okta giornalieri, con minimo di 2,9 okta giornalieri in luglio e massimo di 5,2 okta giornalieri a novembre.\nLe precipitazioni medie annue sono superiori agli 800\u00a0mm, distribuite mediamente in 81 giorni, con minimi relativi in inverno ed estate, picco in autunno e massimo secondario in primavera.\nL'umidit\u00e0 relativa media annua fa registrare il valore di 80,1% con minimo di 73% a luglio e massimo di 89% a dicembre.\nValori estremi.\nTemperature estreme mensili dal 1951 ad oggi.\nNella tabella sottostante sono riportate le temperature massime e minime assolute mensili, stagionali ed annuali dal 1951 ad oggi, con il relativo anno in cui si queste si sono registrate. La massima assoluta del periodo esaminato di +40,4\u00a0\u00b0C \u00e8 dell'agosto 2003, mentre la minima assoluta di -22,0\u00a0\u00b0C risale al gennaio 1985."}
{"id": "1599585", "revid": "75706", "url": "https://it.wikipedia.org/wiki?curid=1599585", "title": "Tangenziale di Cremona", "text": ""}
{"id": "1599591", "revid": "174925", "url": "https://it.wikipedia.org/wiki?curid=1599591", "title": "Martes gwatkinsii", "text": "La martora del Nilgiri (Martes gwatkinsii) \u00e8 l'unica specie di martora che si trova in India meridionale. Vive nelle colline dei Nilgiri e in alcune regioni dei Ghati occidentali.\nDescrizione.\nLa martora del Nilgiri \u00e8 simile alla martora dalla gola gialla, ma \u00e8 pi\u00f9 grande ed essenzialmente differente nella struttura del cranio - ha una concavit\u00e0 frontale prominente. In natura \u00e8 inconfondibile, dal momento che ha il dorso scuro con una gola brillante che varia di colore dal giallo all'arancio.\nDalla testa al posteriore \u00e8 lunga circa 55-65\u00a0cm ed ha una coda di 40-45\u00a0cm. Pesa circa 2,1\u00a0kg.\nTra i nomi locali ricordiamo il tamil \"Maranai\" e i malayalam \"Karumvernku\" e \"Koduvalli\".\nDistribuzione.\nQuesta specie \u00e8 stata registrata solo sui Nilgiri, in alcune regioni del Kodagu meridionale e del Kerala settentrionale.\nEcologia e comportamento.\nConosciamo molto poco sulla martora del Nilgiri. \u00c8 diurna e, sebbene sia arboricola, scende occasionalmente sul terreno. \u00c8 stato registrato che cacci uccelli, piccoli mammiferi e insetti, come le cicale."}
{"id": "1599595", "revid": "14050298", "url": "https://it.wikipedia.org/wiki?curid=1599595", "title": "Storia della trigonometria", "text": ""}
{"id": "1599598", "revid": "767487", "url": "https://it.wikipedia.org/wiki?curid=1599598", "title": "L'anatra all'arancia", "text": "L'anatra all'arancia \u00e8 un film commedia italiano del 1975 diretto da Luciano Salce.\nTrama.\nLisa e Livio Stefani sono una coppia agiata in crisi. Nonostante alcune loro licenze il loro rapporto sembra destinato a chiudersi definitivamente, in quanto lei \u00e8 innamorata di Jean-Claude, un francese ricco e affascinante con il quale vorrebbe andare a vivere.\nLivio gelosissimo, anzich\u00e9 reagire violentemente adotta una tattica pi\u00f9 sottile. Propone alla donna di passare un ultimo fine settimana insieme nella loro villa al mare, invitando anche Jean-Claude, con cui dichiara di voler diventare amico.\nA questo punto, per\u00f2, Lisa non pu\u00f2 impedire che anche Livio porti una compagnia femminile. Si unisce ai tre Patty, la disinibita segretaria e amante di lui detta '\"pigna secca\"'. Nell'incontro a quattro, che ufficialmente dovrebbe consacrare civilmente e senza traumi una separazione consensuale, la gelosia cresce tra i due consorti e ognuno cerca di screditare l'altro agli occhi del rispettivo amante.\nLisa, in cuor suo furiosa per la relazione di Livio con la giovane e sexy Patty, \u00e8 costretta a controllarsi per rimanere all'altezza dell'apparente calma del marito. Livio prepara una sua specialit\u00e0 culinaria, l'anatra all'arancia, specificando che \u00e8 il pasto del loro viaggio di nozze e che il suo tocco personale \u00e8 il \"piticarmo\", presunta spezia afrodisiaca.\nI divertenti equivoci che si vengono a creare tra i quattro (pi\u00f9 la gelosia che provano a vicenda Lisa e Livio) fanno da sfondo ad una serata davvero particolare e divertente. L'indomani mattina, poco prima della partenza con Jean-Claude, Lisa si lascia sfuggire che non \u00e8 pi\u00f9 tanto certa di volerlo accompagnare. Il francese, umiliato ma per niente sorpreso, decide di andarsene da solo e Livio, a sorpresa, gli d\u00e0 un pugno.\nLisa, infuriata per il gesto di Livio, cambia ancora idea e si dichiara pronta ad andarsene con il suo amante, cos\u00ec i due partono con il panfilo di Jean-Claude. Livio, disperato, li rincorre con il motoscafo, ma il motore si blocca improvvisamente. Mentre Livio si abbandona in balia degli eventi viene raggiunto a nuoto da Lisa che si \u00e8 gettata dalla barca del suo amante. Alla fine i due coniugi si riconciliano.\nProduzione.\nIl film \u00e8 stato girato a Roma e a Punta Ala, per la scena marittima.\nPer la sequenza esilarante di Patty punta da un insetto e torturata da Lisa, si \u00e8 fatto ricorso a una riproduzione in gomma del fondoschiena della segretaria. Sullo sfondo il pupazzo del \"Gatto Briscolone\", mascotte del variet\u00e0 \"Canzonissima 1973\"."}
{"id": "1599600", "revid": "729019", "url": "https://it.wikipedia.org/wiki?curid=1599600", "title": "Tour della Nazionale di rugby a 15 dell'Irlanda 1992", "text": "La nazionale irlandese di rugby union tra il 1991 e il 1995 si \u00e8 recata nel pi\u00f9 volte in tour oltremare.\nNel 1992 si reca in Tour in Nuova Zelanda. \u00c8 il secondo tour in terra neozelandese dopo quello del 1976. La prima partita con gli All Blacks vede una onorevole sconfitta su misura (21-24), mentre la seconda \u00e8 molto pi\u00f9 pesante (6-59)."}
{"id": "1599604", "revid": "287204", "url": "https://it.wikipedia.org/wiki?curid=1599604", "title": "Asyut", "text": ""}
{"id": "1599605", "revid": "1632387", "url": "https://it.wikipedia.org/wiki?curid=1599605", "title": "Coda (anatomia)", "text": "La coda \u00e8 la sezione posta alla fine del corpo di un animale; in genere, il termine si riferisce ad un'appendice del torso flessibile e distinta. \u00c8 la parte del corpo che corrisponde approssimativamente all'osso sacro e al coccige dei mammiferi e degli uccelli. Sebbene la coda sia principalmente una prerogativa dei vertebrati, alcuni invertebrati, come gli scorpioni e i collemboli, hanno appendici simili a code.\nFunzione.\nGli animali utilizzano la propria coda in modi differenti. Essa fornisce un mezzo di locomozione per i pesci e per altre forme di vita marine. Molti animali di terra usano la propria coda per scacciare mosche e altri insetti che mordono. Alcune specie, inclusi i gatti e i canguri, usano la propria coda per mantenere l'equilibrio mentre altri, come le scimmie del Nuovo Mondo e gli opossum, usano la propria coda prensile per afferrare i rami degli alberi.\nLa coda viene anche usata per mandare segnali ad uso sociale. Alcune specie di cervi mostrano ripetutamente la parte bianca che si trova sotto la propria coda per avvertire i cervi circostanti del possibile pericolo, i canidi (inclusi i cani domestici) mostrano le proprie emozioni attraverso la posizione della coda. In alcune specie l'evoluzione ha portato (specie negli erbivori) allo sviluppo di code corazzate o aventi protuberanze ossee appuntite, in grado di difendere l'animale da eventuali attacchi, come nel caso dello Stegosaurus e dell'Ankylosaurus e alcune, come quelle degli scorpioni, contenenti veleno.\nAlcune specie di lucertole in situazioni di pericolo possono staccare la coda dal corpo per autotomia. Questo permette loro di fuggire dai predatori, che rimangono alle prese con la coda che continua a contorcersi o che si accontentano della sola coda. \nLa coda della maggior parte degli uccelli termina con lunghe piume dette penne timoniere. Queste penne vengono usate come un timone, aiutando l'uccello a muoversi durante il volo; esse inoltre aiutano l'uccello a mantenere l'equilibro mentre \u00e8 arrampicato. In alcune specie, come gli uccelli del paradiso, i Menuridae (dell'ordine dei passeriformi) e i pavoni, piume della coda modificate giocano un importante ruolo nelle esibizioni a scopo di corteggiamento. Le piume assai rigide di altre specie, come i picchi e i Dendrocolaptidae (dell'ordine dei passeriformi), permettono a questi volatili di mantenersi fermamente ai tronchi degli alberi. \nLa coda nell'uomo.\nGli embrioni umani hanno una coda che misura circa un sesto della dimensione dell'embrione stesso. Con il successivo sviluppo dell'embrione in feto, la coda viene assorbita dal corpo. Questa temporanea coda \u00e8 quindi una struttura vestigiale dell'uomo. Raramente capita che nascano bambini con una \"coda morbida\", non contenente vertebre ma solo vasi sanguigni, muscoli e nervi, sebbene ci siano stati pochissimi casi documentati di code contenenti cartilagine o fino a cinque vertebre. La tecnologia moderna permette ai medici di eliminare la coda al momento del parto. La pi\u00f9 lunga coda umana nota \u00e8 stata quella di un ragazzo di dodici anni, vissuto nell'allora Indocina francese, che misurava 22,9\u00a0cm. Un uomo chiamato Chandre Oram, nato in India, \u00e8 famoso per la sua coda di 33\u00a0cm, ma si crede che pi\u00f9 che di una vera e propria coda si tratti di un caso di spina bifida.\nGli uomini hanno un osso della coda, il coccige, unito al bacino nello stesso punto dove altri mammiferi hanno la coda. L'osso della coda \u00e8 formato da vertebre fuse, solitamente quattro, al di sotto della colonna vertebrale. Esso non sporge esternamente ma ha uno scopo anatomico: fornisce un'inserzione per muscoli come il grande gluteo (\"gluteus maximus\")."}
{"id": "1599609", "revid": "1543377", "url": "https://it.wikipedia.org/wiki?curid=1599609", "title": "Malcolm Sargent", "text": "Nella sua lunga carriera \u00e8 stato direttore principale delle seguenti orchestre: Balletti russi, Royal Choral Society, D'Oyly Carte Opera Company, London Philharmonic, Hall\u00e9 Orchestra, Royal Liverpool Philharmonic Orchestra, BBC Symphony Orchestra e Royal Philharmonic. Come direttore principale del festival estivo londinese the Proms, dal 1948 al 1967, \u00e8 stato ritenuto fra i migliori direttori britannici. Fu molto familiare al grande pubblico per le sue frequenti apparizioni alla BBC e per la sua venerazione delle opere di Gilbert e Sullivan di cui realizz\u00f2 delle incisioni discografiche delle Savoy Opera, considerate come riferimento.\nBiografia.\nSargent nacque in una famiglia di modeste origini. Suo padre era un venditore di carbone, musicista dilettante ed organista presso la chiesa del paese. La madre era la patronessa della scuola locale. Egli studi\u00f2 organo a Stamford, dove cant\u00f2 nel coro della \"Cattedrale di Peterborough\". All'et\u00e0 di 14 anni esegu\u00ec l'accompagnamento musicale per una recita dilettantistica de \"The Gondoliers\" e \"The Yeomen of the Guard\" a Stamford. A 16 anni ottenne il diploma di organista e a 18 si laure\u00f2 in musica alla \"University of Durham\".\nSargent fu organista nella Chiesa di St. Mary a Melton Mowbray dal 1914 al 1924, ad eccezione per un periodo di otto mesi in cui prest\u00f2 la sua opera come soldato durante la prima guerra mondiale. Egli fu scelto fra oltre 150 concorrenti al posto di organista. Nello stesso tempo lavor\u00f2 a molti progetti musicali nelle citt\u00e0 di Leicester, Melton Mowbray e Stamford, occupandosi della produzione e della direzione d'orchestra nella rappresentazione delle opere di Gilbert e Sullivan con delle compagnie di dilettanti. Il principe di Galles futuro re Edoardo VIII d'Inghilterra ed il suo seguito, spesso a caccia nel territorio di Lincoln, assistevano normalmente, anche con altri membri della famiglia reale, alle rappresentazioni delle Savoy Opera. All'et\u00e0 di 24 anni, Sargent divenne il pi\u00f9 giovane \"dottore in musica\" laureandosi presso l'Universit\u00e0 di Durham.\nIl suo colpo di fortuna l'ebbe quando il direttore d'orchestra Sir Henry Wood venne alla De Montfort Hall a Leicester con la \"Queen's Hall orchestra\". Com'era usanza commission\u00f2 un pezzo a Sargent intitolato \"Impression on a Windy Day\". Sargent complet\u00f2 il lavoro troppo tardi affinch\u00e9 Wood potesse leggerlo prima dell'esecuzione e pertanto chiese di poter dirigere egli stesso la prima esecuzione. Wood riconobbe il valore del pezzo ma anche la bravura di Sargent come direttore e lo invit\u00f2 a dirigere il pezzo all'annuale festival estivo di Londra chiamato the Proms|Proms, che era diretto dallo stesso Wood.\nIl risultato fu positivo e Sargent inizi\u00f2 a collaborare in maniera continuata con Wood anche negli anni successivi. \nNegli anni venti Sargent divent\u00f2 uno dei pi\u00f9 noti direttori del Regno Unito. Inizi\u00f2 a dirigere opere per la \"National Opera Company\" e per la D'Oyly Carte Opera Company sia al \"Prince's Theatre\" nel 1926 che nel ricostruito Savoy Theatre negli anni 1929-1930. \nNel 1927, Sergej Djagilev assunse Sargent per dirigere i Balletti russi, alternandosi sul podio con Igor' F\u00ebdorovi\u010d Stravinskij e Thomas Beecham. Nel 1928 divenne direttore della \"Royal Choral Society\" incarico da lui detenuto per circa quarant'anni fino alla sua morte.\nElizabeth Courtauld, moglie dell'industriale Samuel Courtauld, promosse una serie di concerti a far data dal 1929 affidandone la direzione a Sargent come direttore principale ma alla quale presero parte altri famosi direttori come Bruno Walter, Otto Klemperer e Stravinsky. I concerti Courtauld-Sargent, come poi vennero chiamati, ebbero come spettatori persone che non erano abituate ad andare ai concerti. Essi furono molto affollati e Sargent acquist\u00f2 subito grande popolarit\u00e0. Per l'esecuzione dei concerti fu proposta la London Symphony Orchestra, ma l'offerta venne rifiutata in quanto Sargent voleva sostituire alcuni strumentisti che considerava non adeguati. Da qui nacque l'idea, con Thomas Beecham, di fondare una nuova orchestra, la London Philharmonic.\nIn quegli anni Sargent svilupp\u00f2 il repertorio immettendo nuove opere, ma vennero particolarmente notate le prestazioni nelle opere a carattere corale. Egli propose in particolare il Messiah di Handel eseguito con grandi cori e un'orchestra di oltre 100 elementi.\nNell'ottobre del 1932 Sargent fu colpito da un grave attacco di tubercolosi e per circa due anni fu costretto a disertare i podi. Nel 1936, diresse la sua prima opera al Covent Garden, la Luisa di Gustave Charpentier. Da allora non torn\u00f2 al Covent Garden fino al 1954.\nSargent si dedic\u00f2 a migliorare il settore dei fiati dell'orchestra che era il reparto pi\u00f9 carente e riusc\u00ec a portarlo ad un livello di eccellenza. Successivamente ampli\u00f2 il suo raggio d'azione intraprendendo un'attivit\u00e0 di direttore ospite che lo port\u00f2 in Australia e in Nuova Zelanda per ben tre volte negli anni 1936, 1938 e 1939. Era sul punto di accettare un ingaggio da parte dell'Australian Broadcasting Corporation, quando scoppi\u00f2 la seconda guerra mondiale e Sargent decise di tornare in patria. Durante la guerra diresse la Hall\u00e9 Orchestra a Manchester (1939-42) e la Royal Liverpool Philharmonic Orchestra (1942-48) e divenne un popolare direttore dell'orchestra della BBC. Egli contribu\u00ec a tenere alto il morale degli inglesi, nel corso del conflitto, portando le sue orchestre in giro per il paese con prezzi accessibili a tutti. In occasione di un raid aereo tedesco fu costretto ad interrompere l'esecuzione della Sinfonia n. 7 di Beethoven. Interruppe l'orchestra e calm\u00f2 gli spettatori dicendo loro che erano al riparo all'interno della sala e riprese il concerto alla fine dell'incursione aerea. Dopo ebbe a dire che mai un'orchestra aveva suonato cos\u00ec bene e un uditorio era stato pi\u00f9 attento.\nNel 1945, Arturo Toscanini invit\u00f2 Sargent a dirigere la NBC Symphony Orchestra.\nThe Proms e gli ultimi anni.\nSargent venne insignito del titolo di cavaliere (Sir) per i suoi meriti artistici nel 1947. e si esib\u00ec in numerosi paesi del Commonwealth negli anni post guerra.\nFu direttore principale dei Proms dal 1948 fino alla sua morte nel 1967. Sargent propose molta musica corale oltre che opere popolari di autori come Bach, Sibelius, Dvo\u0159\u00e1k, Berlioz, Rachmaninov, Rimskij-Korsakov, Richard Strauss e Kod\u00e1ly. Nel corso della sua direzione invit\u00f2 prestigiosi direttori ospiti fra i quali Carlo Maria Giulini, Georg Solti, Leopold Stokowski, Rudolf Kempe, Pierre Boulez e Bernard Haitink.\nSargent comp\u00ec due tourn\u00e9e in Sudamerica. Nel 1950 diresse a Buenos Aires, a Montevideo, a Rio de Janeiro e a Santiago del Cile. Nel 1952 tocc\u00f2, oltre alle citt\u00e0 gi\u00e0 menzionate, anche Lima.\nQuando la Royal Philharmonic Orchestra fu sul punto di chiudere dopo la morte di Beecham nel 1961, Sargent si adoper\u00f2 per salvarla e per far questo la port\u00f2 in tourn\u00e9e in Russia, Stati Uniti, Canada, Turchia, Israele, India, Giappone e Australia. A met\u00e0 degli anni 60 la sua salute cominci\u00f2 a deteriorarsi e fu operato per un tumore al pancreas nel luglio del 1967. Fece l'ultima apparizione sul podio all'Ultima notte dei Proms in settembre passando cos\u00ec il testimone al suo successore Colin Davis. Mor\u00ec due settimane dopo all'et\u00e0 di 72 anni."}
{"id": "1599610", "revid": "729019", "url": "https://it.wikipedia.org/wiki?curid=1599610", "title": "Tour della Nazionale di rugby a 15 dell'Irlanda 1993", "text": "La nazionale irlandese di rugby union tra il 1991 e il 1995 si \u00e8 recata nel pi\u00f9 volte in tour oltremare.\nNel 1993, un team sperimentale (\"Development Team\") viene inviato in Africa."}
{"id": "1599611", "revid": "73843", "url": "https://it.wikipedia.org/wiki?curid=1599611", "title": "Stazione meteorologica di Firenze", "text": ""}
{"id": "1599614", "revid": "2014155", "url": "https://it.wikipedia.org/wiki?curid=1599614", "title": "Giovanni d'Aviz", "text": "Origine.\nEra il nono figlio del re del Portogallo e dell'Algarve, Jo\u00e3o I o Giovanni I d'Aviz e di sua moglie, Filippa di Lancaster.\nBiografia.\nSuo padre, il re Giovanni I, gli fece avere una buona educazione ed una buona istruzione come ai suoi cinque tra fratelli e sorelle che arrivarono all'et\u00e0 adulta, Edoardo, Pietro, Enrico, Isabella e Ferdinando, in un ambiente tranquillo e privo di intrighi (Il grande poeta portoghese, Lu\u00eds de Cam\u00f5es, li cita nel racconto epico, I Lusiadi, come \"\u00cdnclita gera\u00e7\u00e3o\").Giovanni fu particolarmente legato ai fratelli, Edoardo, il futuro re del Portogallo, e Pietro, il futuro reggente.\nGiovanni spos\u00f2, l'11 novembre del 1424, sua nipote Isabella di Braganza (ca. 1405-1465), figlia del suo fratellastro, il futuro duca di Braganza, Alfonso, e di Beatriz Pereira de Alvim, l'unica figlia di Nuno \u00c1lvares Pereira, conestabile del regno e conte di Arraiolos, Barcelos e Our\u00e9m, e di sua moglie Leonor de Alvim.\nNel 1427 ordin\u00f2 la costruzione della Quinta da Bacalhoa\nNel 1431, alla morte del nonno della moglie, Nuno \u00c1lvares Pereira, Giovanni gli succedette nella carica di conestabile del regno.\nIl 14 agosto 1433, quando suo padre mor\u00ec di peste, suo fratello Edoardo divenne re e Giovanni subito appoggi\u00f2 il fratello nel favorire la concordia della nazione ed a proseguire la politica del padre riguardo all'esplorazione marittima dell'Africa.\nNel 1437, i suoi fratelli Henrique e Fernando, detto il Santo, persuasero il re Edoardo a lanciare un'offensiva in Marocco per ottenere una migliore base africana per la futura esplorazione dell'Atlantico e anche per compensare la perdita di importanza commerciale di Ceuta da quando era divenuta parte del regno portoghese, nel 1415. Per\u00f2 Giovanni e l'altro fratello, Pietro, Duca di Coimbra, erano contrari all'iniziativa; avrebbero preferito evitare un conflitto con il re del Marocco. I fatti dettero loro ragione. L'attacco a Tangeri ebbe successo, ma a prezzo di alte perdite umane e ben presto la citt\u00e0 fu perduta. Il fratello pi\u00f9 giovane di Giovanni, Fernando, fu catturato, tenuto in ostaggio e mor\u00ec in seguito in prigionia a F\u00e8s.\nGiovanni, dopo il disastro, difese tenacemente Ceuta dagli attacchi del re del Marocco e offr\u00ec la citt\u00e0 in cambio della libert\u00e0 di suo fratello Fernando, che per\u00f2 rifiut\u00f2 lo scambio, che quindi non pot\u00e9 essere concluso.\nSuo fratello Edoardo mor\u00ec di peste, nel 1438, poco dopo l'attacco a Tangeri, come i suoi genitori, prima di lui. Alla sua morte, sul trono, gli succedette il figlio Alfonso V detto \"l'Africano\", che era minorenne, quindi, sotto la reggenza della regina madre, Eleonora.Questa decisione (testamentaria del de defunto re) non piacque alla popolazione di Lisbona, che inizi\u00f2 a ribellarsi, ma Giovanni entr\u00f2 nella citt\u00e0 e riusc\u00ec a spegnere ogni tentativo di ribellione, mentre suo fratello Pietro raccoglieva il malcontento intorno a s\u00e9, per cui fu richiesto alle \"cortes\" di pronunciarsi sulla reggenza:\nLe \"cortes\" (pare che Pietro riuscisse negli intrighi meglio del fratellastro, Alfonso, conte di Barcelos e futuro duca di Braganza, che parteggiava per la regina madre), nel dicembre del 1439, si pronunciarono per Pietro.La regina madre, Eleonora, e Alfonso si rivolsero allora a Giovanni (fratellastro e genero di Alfonso), che aveva il controllo della citt\u00e0 di Lisbona, per avere il suo appoggio e poter mantenere la reggenza contro la volont\u00e0 delle \"cortes\", ottenendone per\u00f2 un rifiuto.Giovanni approv\u00f2 il deliberato delle \"cortes\" e si schier\u00f2 lealmente col fratello Pietro, che mantenne il potere sino al 1448.\nGiovanni mor\u00ec il 18 ottobre del 1442, e fu inumato nel Monastero di Batalha. Il figlio Diego gli succedette nel titolo di conestabile del Portogallo.\nDiscendenza.\nDalla moglie Isabella, Giovanni ebbe quattro figli:"}
{"id": "1599615", "revid": "414793", "url": "https://it.wikipedia.org/wiki?curid=1599615", "title": "Stazione meteorologica di Milano", "text": ""}
{"id": "1599616", "revid": "1543377", "url": "https://it.wikipedia.org/wiki?curid=1599616", "title": "LOST + BRAIN", "text": " \u00e8 uno \"sh\u014dnen\" manga giapponese scritto da Tsuzuku Yabuno ed illustrato da Akira Otani. In Giappone \u00e8 stato serializzato sulla rivista \"Weekly Sh\u014dnen Sunday\". I capitoli sono stati successivamente raccolti in tre volumi \"tank\u014dbon\", pubblicati dal 16 maggio all'11 agosto 2008. La pubblicazione in italiano \u00e8 avvenuta ad opera di Star Comics dal 9 settembre all'11 novembre 2009.\nLa serie, nonostante i disegni e l'ambientazione diversi, ricorda molto l'opera \"Death Note\", anche a causa del carattere del protagonista, e del suo sogno di creare nel mondo un'utopia perfetta. Pi\u00f9 volte inoltre, all'interno dei capitoli iniziali di \"Lost+Brain\", le scene ricordavano azioni gi\u00e0 viste in \"Death Note\".\nTrama.\nDurante il primo anno di liceo, lo studente Hiyama Ren \u00e8 stufo dell'attuale societ\u00e0 noiosa ed insensata. Alla ricerca di un modo radicale per poter creare una sua utopia perfetta senza i rifiuti della societ\u00e0, viene a sapere da Takagi Yuka, una sua compagna di classe, dell'esistenza di una ipnosi con cui controllare le persone.\nIl maggior rappresentante in questo campo \u00e8 Kuonji Itsuki, famoso giapponese conosciuto in tutta la nazione e zio di Takagi Yuka, il quale riesce a convincere Ren attraverso una pratica d'ipnosi, della veridicit\u00e0 delle sue azioni. Cavia dell'esperimento \u00e8 un compagno di classe di Ren, molto timido e schiavo dei ragazzi pi\u00f9 grandi, ma che proprio grazie a questo controllo ipnotico fa delle azioni che normalmente non avrebbe mai il coraggio di fare, come imitare dei famosi cantanti rock.\nVisto ci\u00f2, Ren capisce che attraverso l'ipnosi pu\u00f2 conquistare il controllo di tutti i rifiuti della societ\u00e0 e, un anno dopo, trasformatosi in un ragazzo gentile ed educato del secondo anno di liceo, inizia il suo piano di controllo della nazione.\nManga.\nLa serie \u00e8 stata pubblicata nella rivista \"Sh\u014dnen Sunday\". La serie si \u00e8 conclusa con 27 capitoli raccolti in tre volumi."}
{"id": "1599620", "revid": "729019", "url": "https://it.wikipedia.org/wiki?curid=1599620", "title": "Tour della Nazionale di rugby a 15 dell'Irlanda 1994", "text": "Nel 1994 l'Irlanda si reca per la terza volta in tour in Australia, dove viene sconfitta onorevolmente due volte dall'."}
{"id": "1599621", "revid": "287204", "url": "https://it.wikipedia.org/wiki?curid=1599621", "title": "Labidochromis caeruleus", "text": "Labidochromis caeruleus \u00e8 una specie di ciclidi endemica della regione costiera centro-occidentale del Lago Malawi, in Africa orientale. \u00c8 anche conosciuto come ciclide giallo limone, ciclide striscia blu, principe giallo o giallo elettrico, a seconda della livrea del morph. Una variante di colore giallo naturale di Lion's Cove \u00e8 uno dei ciclidi pi\u00f9 popolari tra gli appassionati di acquariofilia.\nI gialli elettrici vanno tenuti in acque con un pH compreso tra 7,8 e 8,9, ed un intervallo di temperatura ideale di 23\u201326 \u00b0C (73,4\u201378,8 \u00b0F ).\nDescrizione.\nI maschi di grandi dimensioni possono raggiungere anche i 15 centimetri (5,9 pollici) di lunghezza. \"L. caeruleus\" ha forma ovaloide, poco compressa ai fianchi. La pinna dorsale e quella anale sono basse e allungate. La coda \u00e8 a delta. Esistono due colorazioni: una \u00e8 grigio azzurra con la pinna dorsale e quella anale orlate di nero e bianco, mentre l'altra, pi\u00f9 diffusa, \u00e8 chiamata \"yellow\" e presenta una colorazione giallo vivo su tutto il corpo, con pinne ventrali scure (o gialle) e pinne dorsale e anale giallo azzurre orlate di nero e bianco. La femmina ha una livrea leggermente pi\u00f9 smorta, tuttavia \u00e8 riconoscibile con sicurezza soltanto nel periodo riproduttivo.\nDistribuzione e habitat.\nQuesta specie \u00e8 endemica del Lago Malawi, abita le coste nordoccidentali, in acque basse con scogliere e fondale sabbioso. Specie non molto aggressiva in confronto ad altri ciclidi.\nBiologia.\nRiproduzione.\nLe uova, ovaloidi, sono deposte dopo particolari danze amorose (vibrazioni del corpo, ondeggiamenti) dei due riproduttori, e incubate in bocca dalla femmina per circa un mese. Caratteristico \u00e8 il boccheggiare della femmina con le uova in bocca, per permettere una maggiore ossigenazione delle uova. Dopo la schiusa gli avannotti si rifugiano nella bocca della madre per alcuni giorni prima di nuotare quasi indipendenti.\nAlimentazione.\nHa dieta onnivora, si ciba di alghe che bruca dalle rocce e di piccoli animali (crostacei, molluschi) occasionalmente anche pesci pi\u00f9 piccoli.\nAcquariofilia.\nImportato in Europa e in America dagli anni '50 del XX secolo nella forma grigio bluastra, oggi la variet\u00e0 pi\u00f9 diffusa in commercio \u00e8 quella gialla (\"yellow\") trovata anch'essa in natura. \u00c8 un pesce apprezzato dagli appassionati delle mbuna per la sua livrea appariscente e di colore acceso.\n\u00c8 conosciuto come il pi\u00f9 pacifico tra i ciclidi africani, non presenta particolari caratteri aggressivi e territoriali, ovviamente in alcuni casi 2 o pi\u00f9 maschi possono non tollerarsi. Nonostante ci\u00f2, come tutti i ciclidi del Lago Malawi, \u00e8 bene alloggiare questi pesci solamente con altri mbuna. Difatti come con la maggior parte dei ciclidi africani, i gialli elettrici non dovrebbero mai essere tenuti con altre specie d'acqua dolce come il danio zebrato o il neon, in quanto potrebbero attaccarli violentemente, arrivando anche a staccagli le pinne a morsi, e non \u00e8 consigliato alloggiarli in acquari in comune con altre specie d'acqua dolce a causa delle differenze degli habitat naturali tra i ciclidi del lago africano e altre specie di pesci. Questo pesce \u00e8 pi\u00f9 adatto a una comunit\u00e0 di ciclidi dei laghi africani composta da altre specie del Malawi. In un acquario, il loro habitat naturale di rocce e grotte dovrebbe essere emulato con un substrato sabbioso. La loro dieta in cattivit\u00e0 consiste principalmente in pellet o fiocchi per ciclidi preparati, integrati con alimenti come krill, bloodworms, artemia salina e scaglie di spirulina. Bisogna evitare di nutrire questi ciclidi con del mangime per pesci rossi, poich\u00e9 \u00e8 probabile che siano portatori di malattie che potrebbero danneggiare i pesci."}
{"id": "1599622", "revid": "88812", "url": "https://it.wikipedia.org/wiki?curid=1599622", "title": "Dialettica trascendentale", "text": ""}
{"id": "1599623", "revid": "177966", "url": "https://it.wikipedia.org/wiki?curid=1599623", "title": "Stazione meteorologica di Palermo", "text": ""}
{"id": "1599624", "revid": "119991", "url": "https://it.wikipedia.org/wiki?curid=1599624", "title": "Stazione meteorologica di Catania", "text": ""}
{"id": "1599627", "revid": "1543377", "url": "https://it.wikipedia.org/wiki?curid=1599627", "title": "Martes americana atrata", "text": "La martora dei pini di Terranova (Martes americana atrata) \u00e8 una sottospecie geneticamente distinta della martora americana (\"Martes americana\"), mammifero della famiglia Mustelidae. Questa sottospecie vive solamente sull'isola di Terranova nella provincia di Terranova e Labrador, in Canada; talvolta ci si riferisce ad essa come alla \"martora americana (popolazione di Terranova)\". La martora dei pini di Terranova \u00e8 simile nell'aspetto alla cugina continentale, ma \u00e8 leggermente pi\u00f9 grande ed ha la pelliccia pi\u00f9 scura.\nStatus.\nLa martora di Terranova viene considerata minacciata ed \u00e8 protetta in Canada dallo \"Species at Risk Act\" (SARA), dal \"Canada National Parks Act\" e dall\"'Endangered Species Act\" di Terranova e del Labrador. Quest'animale venne ritenuto per la prima volta a rischio nel 1986 e venne ridesignato come minacciato nel 1996, avendo una popolazione stimata di soli 300 esemplari.\nNel 1996, nel parco naturale di Salmonier, vicino a St. John, a Terranova, ebbe inizio un programma di riproduzione in cattivit\u00e0. Nel 1999, quattro martore nate in cattivit\u00e0 vennero rilasciate in natura nei pressi del parco nazionale di Terra Nova. La popolazione attuale di questa specie, nell'aprile 2007, \u00e8 stata stimata tra i 400 e gli 800 animali."}
{"id": "1599628", "revid": "599013", "url": "https://it.wikipedia.org/wiki?curid=1599628", "title": "Shaun Stonerook", "text": "Carriera.\nStati Uniti.\nInizia a giocare a basket nella sua citt\u00e0 natale, frequenta prima la Westerville North High School dove risulta una delle colonne portanti dei team della Ohio State University (1995-1997) quindi la Ohio University (1997-2000); indossando la maglia dei Bobcats chiude la stagione da senior con 15,7 punti e 11,7 rimbalzi di media, oltre ad ottenere un posto nel quintetto ideale dell'All-Mac per l'annata 1999-2000.\nBelgio.\nBench\u00e9 scelto nei draft 2000 delle leghe minori negli Stati Uniti, da CBA (Connecticut n\u00b0 56), IBL (Las Vegas n\u00b0 45) ed ABA (Tampa Bay n\u00b0 28), preferisce tentare l'avventura europea iniziando la stagione 2000-2001 con il Racing Anversa.\nIn poco tempo diviene una delle stelle del campionato belga (\u00e8 il miglior rimbalzista con 12 a partita), tanto da essere selezionato per l'All-Star Game con i migliori giocatori stranieri.\nCon i belgi \u00e8 protagonista anche a livello internazionale disputando la Coppa Saporta annoverando 12,7 punti e 11,1 rimbalzi di media.\nItalia.\nCant\u00f9.\nNell'estate del 2001 approda nel massimo campionato italiano, chiamato dalla Pallacanestro Cant\u00f9, allenata dall'allora emergente Stefano Sacripanti, societ\u00e0 alla quale si lega nelle successive quattro stagioni contribuendo in maniera tangibile alle buone annate disputate dal club brianzolo.\nIn particolare, dal 2001 al 2003, form\u00f2 con Jerry McCullough (playmaker), Bootsy Thornton (guardia), e Sam Hines (ala piccola) l'ottimo quartetto di americani denominato \"Fab Four\", con cui Cant\u00f9 raggiunse una semifinale di campionato (2001-2002) e una finale di Coppa Italia (2003).\nIn biancoblu inoltre Stonerook vince la Supercoppa italiana di pallacanestro maschile 2003 e, nell'annata 2004-05, disputa l'ULEB Cup.\nSiena.\nLa stagione successiva se ne assicura le prestazioni la societ\u00e0 sportiva Mens Sana Basket. Viene confermato anche per l'annata successiva in considerazione del solido apporto garantito alla squadra nel primo anno di militanza senese (7 punti e 7,4 rimbalzi di media). Durante la prima stagione senese \u00e8 comunque da ricordare una contestazione da parte dei tifosi ai danni suoi e dei compagni Hamilton e Woodward: durante la partita a Udine il Commandos Tigre, principale gruppo ultras della tifoseria senese, contesta la squadra, sulla strada del ritorno pullman della squadra e della tifoseria si incrociano sullo stesso autogrill dove Woodward si rende protagonista di un tentativo di aggressione nei confronti di un giovane tifoso, scatenando la reazione della tifoseria senese. Stonerook e Hamilton prendono le difese del proprio compagno di squadra, ma saranno vittima di una dura contestazione nella successiva partita casalinga. Seguir\u00e0 una lettera di scuse firmata dai tre americani, che non baster\u00e0 ad evitare il taglio di Woodward a met\u00e0 stagione e di un deludente Hamilton a fine stagione; anche la stagione della MPS sar\u00e0 deludente con la precoce eliminazione dai play-off per mano di Roma.\nIl 2006-07, da capitano, vince lo scudetto con la Montepaschi, recuperando anche la fiducia dei supporters, di cui oggi \u00e8 uno degli idoli.\nNella stagione 2007-08 insieme alla Montepaschi vince la Supercoppa italiana contro la Benetton, conquista il terzo posto alla Final Four di Madrid e il suo secondo scudetto personale, il terzo per la Montepaschi. Nella stagione successiva la compagine mensanina realizza in campionato un percorso fatto di 43 vittorie su 44 gare disputate che la portano a centrare lo slam italiano con la vittoria della Supercoppa 2008 contro l'Air Avellino, la Coppa Italia contro la Virtus Bologna (MVP della Final Eight) ed il quarto tricolore battendo in finale l'Armani Jeans Milano.\nNel 2009-10 conquista la sua seconda Coppa Italia (seconda anche nella storia del club), durante la quale riceve il premio di MVP della finale per il secondo anno consecutivo.\nIl punteggio pi\u00f9 alto nel campionato italiano \u00e8 stato di 27 punti con la maglia di Cant\u00f9 contro Udine realizzato il 6 aprile 2003, mentre in Eurolega ha realizzato 18 punti con la maglia del Montepaschi Siena contro Cibona Zagabria il 28 gennaio 2009.\nNella stagione 2009-10 disputa 38 gare di campionato con la Mens Sana e realizza 6,4 punti e 5,4 rimbalzi contribuendo cos\u00ec alla vittoria di Campionato, Coppa Italia e Supercoppa.\nNel 2010-11 Siena si ripete aggiudicandosi non solo i tre trofei nazionali, ma anche l'accesso alle Final Four di Eurolega. Chiude la stagione con una media per partita di 5,1 punti e 3 palle rubate in campionato e 4,2 punti in Eurolega.\nAlla prima uscita della stagione 2011-12 Stonerook si presenta al pubblico senese con un bastone da passeggio per evidenziare loro la sua et\u00e0 sportiva avanzata e sottolineare i vari problemi fisici che lo affliggono. I numeri di questa stagione sono 5 punti e 4,2 rimbalzi per partita in campionato e 3,3 punti con 3,7 rimbalzi in Eurolega.\nIl 14 agosto successivo, tramite il suo account Twitter, comunica il ritiro dall'attivit\u00e0 agonistica.\nNazionale.\nDivenuto cittadino italiano per matrimonio e non avendo mai ottenuto presenze nella nazionale statunitense, diventa idoneo per quella italiana, dalla quale viene chiamato in vista delle qualificazioni all'Europeo 2009, convocazione che rifiuta per motivi fisici."}
{"id": "1599630", "revid": "599013", "url": "https://it.wikipedia.org/wiki?curid=1599630", "title": "Stazione meteorologica di Roma", "text": ""}
{"id": "1599634", "revid": "1305772", "url": "https://it.wikipedia.org/wiki?curid=1599634", "title": "Stazione meteorologica di Bologna", "text": ""}
{"id": "1599638", "revid": "1305772", "url": "https://it.wikipedia.org/wiki?curid=1599638", "title": "Stazione meteorologica di Brescia", "text": ""}
{"id": "1599642", "revid": "14050797", "url": "https://it.wikipedia.org/wiki?curid=1599642", "title": "Stazione meteorologica di Ghedi", "text": ""}
{"id": "1599645", "revid": "729019", "url": "https://it.wikipedia.org/wiki?curid=1599645", "title": "Tour della Nazionale di rugby a 15 della Scozia 1992", "text": "Tra le edizioni del 1991 e del 1995 della coppa del mondo di rugby, la nazionale di rugby a 15 della Scozia si \u00e8 recata pi\u00f9 volte in tour oltreoceano.\nNel 1992 si reca in Tour in Australia subendo due sconfitte con i Wallabies (12-27 e 13-37).\nLa nazionale \"A\" in Spagna.\nNel dicembre del 1992, la nazionale Scozzese disputa due match. La squadra, largamente sperimentale, viene schierata come squadra \"A\", ossia, secondo la definizione che ha preso piede negli ultimi anni come squadra sperimentale. Il primo match \u00e8 in Spagna:\nIl secondo in casa contro l'Italia."}
{"id": "1599646", "revid": "14050831", "url": "https://it.wikipedia.org/wiki?curid=1599646", "title": "Stazione meteorologica di Orio al Serio", "text": ""}
{"id": "1599647", "revid": "767487", "url": "https://it.wikipedia.org/wiki?curid=1599647", "title": "Chi ha bisogno di Tenchi? - The Movie - La vigilia dell'estate", "text": " \u00e8 un film d'animazione del 1997 diretto da Tetsu Kimura.\nSi tratta del secondo dei tre film ambientati nell'universo di \"Chi ha bisogno di Tenchi?\", sceneggiato da Naoko Hasegawa.\nA differenza del primo e del terzo film, che proseguono la storia raccontata in \"Tenchi muy\u014d!\", questo secondo film \u00e8 un adattamento della decima light novel basata sulla sceneggiatura di \"Shin Tenchi muy\u014d!\", di Naoko Hasegawa, che quindi sviluppano una storia partendo dalla fine di questa serie.\nIl film \u00e8 stato inizialmente pubblicato in Giappone il 2 agosto 1997 accoppiato con il film \"Slayers - La citt\u00e0 dei Golem\", della serie \"Slayers\".\nTrama.\nUna ragazza, Mayuka, compare un giorno dichiarando di essere la figlia di Tenchi, creando una grande confusione in casa Masaki. Washu tenta di venire a capo del mistero che circonda Mayuka. Come conseguenza della comparsa della ragazza per\u00f2 metter\u00e0 Tenchi in una situazione di grave pericolo, e l'unica soluzione per il ragazzo \u00e8 viaggiare con i propri compagni del regno di un demone chiamato Yuzuha, nel tentativo di rimettere le cose a posto. Ma la situazione \u00e8 pi\u00f9 critica di quanto si possa pensare."}
{"id": "1599648", "revid": "119991", "url": "https://it.wikipedia.org/wiki?curid=1599648", "title": "Stazione meteorologica di Volterra", "text": ""}
{"id": "1599650", "revid": "438678", "url": "https://it.wikipedia.org/wiki?curid=1599650", "title": "L'amore di Murphy", "text": "L'amore di Murphy (\"Murphy's Romance\") \u00e8 un film del 1985 diretto da Martin Ritt.\nTrama.\nLa trentatreenne Emma, dopo un divorzio che le ha causato problemi economici, si trasferisce in Arizona dalla California con il figlio dodicenne Jake, per allevare cavalli. Le cose vanno per\u00f2 piuttosto male: la fattoria ereditata sembra cadere a pezzi, in citt\u00e0 l'ambiente \u00e8 piuttosto ostile verso una donna sola con figlio a carico e i soldi scarseggiano ogni giorno di pi\u00f9. Colpita dall'anticonformismo del maturo farmacista locale Murphy, un democratico di larghe vedute, che le dimostra anche un certo interesse, Emma gli chiede di aiutarla nella sua attivit\u00e0. Murphy \u00e8 un nonno vedovo un po' scorbutico, ma prende a cuore le sventure di Emma, offrendole il suo aiuto. Tuttavia, quando le cose sembrano cominciare a funzionare, torna l'ex marito disoccupato e combinaguai, a cui per\u00f2 il piccolo Jake \u00e8 molto legato. A questo punto, Emma si trova combattuta tra due uomini..."}
{"id": "1599651", "revid": "729019", "url": "https://it.wikipedia.org/wiki?curid=1599651", "title": "Tour della Nazionale di rugby a 15 della Scozia 1993", "text": "Tra le edizioni del 1991 e del 1995 della coppa del mondo di rugby, la nazionale di rugby XV della Scozia si \u00e8 recata pi\u00f9 volte in Tour.\nNel Sud Pacifico.\nNel 1993 si reca in tour nel sud pacifico. La \u00e8 una nazionale sperimentale (senza riconoscimento del \"cap\" ufficiale ai giocatori), visto che i migliori giocatori sono impegnati nel tour dei Lions.\nPortano comunque a casa vittorie con (14-7) e (21-10), (23-5) e cedono solo alle fortissime (11-28)"}
{"id": "1599652", "revid": "1305772", "url": "https://it.wikipedia.org/wiki?curid=1599652", "title": "Stazione meteorologica di Arezzo", "text": ""}
{"id": "1599654", "revid": "1305772", "url": "https://it.wikipedia.org/wiki?curid=1599654", "title": "Stazione meteorologica di Pisa", "text": ""}
{"id": "1599655", "revid": "767487", "url": "https://it.wikipedia.org/wiki?curid=1599655", "title": "Puakenikeni", "text": "Puakenikeni \u00e8 il terzo singolo ufficiale estratto dall'album di debutto della cantante statunitense Nicole Scherzinger, \"Her Name Is Nicole\", album, per\u00f2, mai pubblicato a causa dei scarsi successi dei singoli estratti che avrebbero dovuto anticiparlo.\nLa canzone \u00e8 stata distribuita fino ad ora solo come download digitale il 18 dicembre 2007 ed \u00e8 cantata insieme alle rapper Brick &amp; Lace.\nIl brano ha avuto un discreto successo solo in Bulgaria piazzandosi alla posizione numero #24.\nTesto.\nIl \"Puakenikeni\" \u00e8 un fiore bianco-giallastro molto fragrante, originario del Pacifico Meridionale, si usa nelle Hawaii ed \u00e8 il fiore preferito della Scherzinger."}
{"id": "1599656", "revid": "729019", "url": "https://it.wikipedia.org/wiki?curid=1599656", "title": "Tour della Nazionale di rugby a 15 della Scozia 1994", "text": "Nel 1994 la Scozia si reca in Argentina per un tour nel quale subisce molte sconfitte in particolare due di misura contro i Pumas.\nErano 25 anni che la Selezione scozzese non visitava l'Argentina. L'unico precedente risaliva infatti al 1969, anche se in quella occasione la Scottish Rugby Union non aveva riconosciuto il \"cap\" ossia la presenza ufficiale ai giocatori.\nCon un solo pareggio contro la selezione di Buenos Aires, una vittoria contro quella di Cordoba e 4 sconfitte, compresi due test match, il risultato fu il peggior tour da quando nel 1960, la nazionale scozzese aveva iniziato a viaggiare per il mondo.\nMalgrado buone prove degli avanti, ben allenati dal vice allenatore, Richie Dixon, ed esaltati dall'affrontare squadre che fanno della mischia il loro punto di forza, il punto debole degli scozzesi sono stati i \"tre-quarti\" e soprattutto i calciatori. Mike Dods, Duncan Hodge, Rowen Sheperd e Graham Shiel, sbagliarono bel 31 del 49 calci piazzati con una media disastrosa, inferiore al 40% di realizzazione, contro l'84% degli Argentini. Gli errori pi\u00f9 gravi furono quelli di Dods con 5 errori su 10 e 2 su 3 nei test match, persi di misura.\nLa squadra.\nM. Dods (Gala)\nC. Dalglish (Gala)\nI.Jardine (Stirling County)\nC.Joiner (Melrose)\nK.Logan (Stirling County)\nS. Nichol (Selkirk)\nR.Sheperd (Edinburgh Academicals)\nA. Shiel (Melrose)\nD. Hodge (Watsonian)\nG.Townsend (Gala)\nB.Redpath (Melrose)\nD.Patterson (West Hartlepool)\nS.Brotherstone (Melrose)\nA. Brunell (London Scottish)\nS. Campbell (Dundee)\nS. Ferguson (Peebles)\nC.Hoggs (Melrose)\nD.McIvor (Edinburgh Academicals)\nH.Mc Kenzie (Stirling Country)\nD.Munro (Glasgow High Kelvinside)\nA. Reed (Bath) (cap.)\nS.Reid (Boroughmuir)\nJ.Richardson (Edinburgh Academicals)\nA. Sharp (Bristol)\nI. Smith (Gloucester R.F.C.)\nF.Wallace (Glasgow High Kelvinside)\nP. Walton (Northampton)\nA. Watt(Glasgow High Kelvinside)"}
{"id": "1599657", "revid": "256896", "url": "https://it.wikipedia.org/wiki?curid=1599657", "title": "Stazione meteorologica di Napoli", "text": "La stazione meteorologica di Napoli si pu\u00f2 riferire a:"}
{"id": "1599659", "revid": "64558", "url": "https://it.wikipedia.org/wiki?curid=1599659", "title": "Probactrosauro", "text": ""}
{"id": "1599660", "revid": "1305772", "url": "https://it.wikipedia.org/wiki?curid=1599660", "title": "Stazione meteorologica di Trapani", "text": ""}
{"id": "1599661", "revid": "767487", "url": "https://it.wikipedia.org/wiki?curid=1599661", "title": "Tribute - Serata d'onore", "text": "Tribute - Serata d'onore (\"Tribute\") \u00e8 un film del 1980 diretto da Bob Clark.\nIl soggetto \u00e8 tratto da una commedia di Bernard Slade scritta apposta per Jack Lemmon che l'aveva recitata a teatro due anni prima.\nTrama.\nUn addetto stampta di Broadway, una volta appreso di essere affetto da un male incurabile, decide di riavvicinarsi al figlio, rimasto con la madre dopo il divorzio. Inevitabile lo scontro fra caratteri opposti: Scottie Templeton continua a prendere la vita non troppo sul serio, anche se di vita gliene \u00e8 rimasta poca, l\u00e0 dove Jud, invece, non \u00e8 per niente incline a scherzi e atteggiamenti spensierati. Schermaglie e battibecchi attraversano tutto il film, che si conclude con il superamento delle incomprensioni e con un affettuoso abbraccio finale tra padre e figlio durante una serata organizzata dagli amici di Scottie in suo onore."}
{"id": "1599664", "revid": "599013", "url": "https://it.wikipedia.org/wiki?curid=1599664", "title": "Stazione meteorologica di Alghero", "text": ""}
{"id": "1599665", "revid": "14050969", "url": "https://it.wikipedia.org/wiki?curid=1599665", "title": "Stazione meteorologica di Cagliari", "text": ""}
{"id": "1599666", "revid": "1305772", "url": "https://it.wikipedia.org/wiki?curid=1599666", "title": "Stazione meteorologica di Bari", "text": ""}
{"id": "1599668", "revid": "767487", "url": "https://it.wikipedia.org/wiki?curid=1599668", "title": "Il grande Santini", "text": "Il grande Santini (\"The Great Santini\") \u00e8 un film del 1979, scritto e diretto da Lewis John Carlino, tratto da un romanzo di Pat Conroy.\nTrama.\nPrimi anni Sessanta. Un colonnello dell'Aviazione dei Marines, eroe di guerra di Corea, mal sopporta il tempo di pace, trattando i propri familiari come subalterni. Una notte, alla guida di un F-4 Phanthom, ha un'avaria e dovendo scegliere tra il lanciarsi, a rischio di far impattare il velivolo su centro abitato, e dirigerlo in mare, a rischio della propria vita, opta per l'estremo sacrificio."}
{"id": "1599670", "revid": "767487", "url": "https://it.wikipedia.org/wiki?curid=1599670", "title": "Il buco (film 1960)", "text": "Il buco (\"Le Trou\") \u00e8 un film del 1960 diretto da Jacques Becker.\nIl soggetto \u00e8 tratto dall'omonimo romanzo di Jos\u00e9 Giovanni a sua volta ispirato a un fatto realmente accaduto nel 1947. Jean Keraudy fu uno dei protagonisti della vicenda ed \u00e8 lui che in apertura introduce il film.\nLa pellicola, del sottogenere carcerario, \u00e8 stata presentata in concorso alla 13\u00aa edizione del Festival di Cannes.\nSi tratta dell'ultimo film diretto da Becker e dell'esordio cinematografico di due attori francesi che in seguito diverranno molto famosi: Philippe Leroy e Michel Constantin.\nTrama.\nRoland, un ex detenuto, presenta la sua storia di quando era in carcere.\nParigi, carcere de La Sant\u00e9. Gaspard Claude \u00e8 un detenuto in attesa di giudizio per il tentato omicidio della moglie; a causa di lavori di ristrutturazione viene trasferito nella cella di un'altra ala che ospita quattro carcerati, disturbati dall'arrivo del nuovo \"ospite\". Quando Gaspard si assenta, perch\u00e9 viene avvisato da una guardia di andare a ritirare un pacco di alimenti, i quattro si mostrano perplessi e indecisi se rivelare al nuovo arrivato il loro segreto e, dopo una breve discussione, decidono - nonostante l'obiezione del \"duro\" Manu Borelli - di comunicargli le loro intenzioni.\nDopo essere venuti a conoscenza dell'accusa che Gaspard dovr\u00e0 affrontare in processo, gli parlano della quasi certezza di una sua lunga condanna, e del loro progetto di fuga: il piano ideato da Roland Darbant consiste nel perforare il pavimento della cella per accedere ai sotterranei, approfittando dei lavori in corso che possono coprire il rumore, per poi, attraverso il sistema fognario, arrivare all'esterno delle mura del carcere. Per nascondere le assi del \"parquet\" che vanno tolte per accedere ai sotterranei, chiedono di assemblare per lavoro delle scatole che ricaveranno dai fogli di cartone, la cui pila sar\u00e0 collocata sopra il \"buco\".\nDopo essere riusciti a forare il pavimento Roland e Manu si calano nei sotterranei e, nascondendosi di volta in volta dai secondini che a orari fissi li perlustrano, riescono a trovare l'accesso alle fognature ma, una volta scesi, scoprono che queste sono murate da una spessa parete di cemento armato e che dovranno scavare un tunnel nella muratura vicina per aggirare l'ostacolo. Durante le notti seguenti a gruppi di due per volta i cinque detenuti scendono a turno per lavorare, nascondendo al di sotto delle coperte dei manichini di cartone mossi da fili da agli altri tre per eludere il controllo notturno della cella.\nIl progetto sembra seguire, nonostante i rischi e i controlli a sorpresa delle guardie, la linea di Roland e una notte la parete, finalmente, cede: Manu e Gaspard, impegnati in quel momento nello scavo, sbucano da un tombino situato nella strada all'esterno del carcere; i due tornano velocemente in cella per dare la notizia agli altri compagni di fuga, ma ormai \u00e8 giorno e sar\u00e0 necessario aspettare l'indomani per l'evasione.\nLa mattina seguente Geo Cassine comunica agli altri che non evader\u00e0 perch\u00e9 sua madre potrebbe morire dal dolore se venisse a conoscenza della sua fuga: della cosa aveva gi\u00e0 discusso con Roland, pregandolo di mantenere il segreto con gli altri compagni di stanza. Nel frattempo, Gaspard viene convocato a sorpresa dal direttore.\nIl colloquio si protrae per oltre due ore e, quando Gaspard torna in cella, riferisce agli altri che la moglie ha ritirato la denuncia, ma che evader\u00e0 lo stesso poich\u00e9 teme di poter subire in ogni caso una condanna. La cosa suscita qualche sospetto negli altri, anche per la durata del colloquio, che per\u00f2 non possono far altro che portare a compimento il piano.\nLa sera, dopo l'ultimo controllo prima dello spegnimento delle luci, i quattro salutano Geo, che resta di vedetta al corridoio, controllato dallo spioncino grazie a uno spazzolino da denti a cui \u00e8 legato un frammento di specchio; espediente utilizzato gi\u00e0 durante la prima fase dello scavo. Mentre si apprestano a scendere, questi si accorge che davanti alla cella si \u00e8 radunato un gran numero di guardie. Il piano \u00e8 stato scoperto e i quattro capiscono che Gaspard li ha traditi. Manu si getta su di lui con le mani alla gola, ma il giovane lancia un urlo e i secondini fanno irruzione nella cella bloccandoli. Tuttavia, nessuno dei carcerati fa resistenza poich\u00e9 non ha pi\u00f9 senso ormai.\nI quattro, sconfitti, con la faccia al muro e spogliati dei loro abiti, restano in silenzio e, quando Gaspard esce dalla cella per essere portato in un'altra - suggerendo la possibilit\u00e0 di essere stato incastrato dal direttore -, Roland lo guarda e, compatendolo senza dimostrare rabbia alcuna, gli sussurra semplicemente: \"Povero Gaspard\", facendogli capire che la vita nel carcere sar\u00e0 dura per chi ha tradito i compagni."}
{"id": "1599672", "revid": "729019", "url": "https://it.wikipedia.org/wiki?curid=1599672", "title": "Tour della Nazionale di rugby a 15 della Scozia 1995", "text": "Tra le due edizioni del 1991 e del 1995 della coppa del mondo di rugby, la nazionale di rugby XV della Scozia si \u00e8 recata pi\u00f9 volte in Tour oltremare.\nNel 1995, in preparazione ai mondiali, la Scozia va in tour in Spagna, poi durante i mondiali, invia la seconda squadra in tour in Zimbabwe.\nIn Spagna.\nIl primo mini tour \u00e8 in Spagna. Nel primo match contro una selezione madrilena, gli Scozzesi faticano ben pi\u00f9 del previsto chiudendo il match a fatica, malgrado vi fossero in campo ben 9 giocatori con esperienze internazionali precedenti\nMolto meglio vanno le cose nel test match (non ufficiale per la federazione scozzese). Un netto successo benaugurante\nIn Zimbabwe.\nTour della seconda squadra durante i mondiali 1995."}
{"id": "1599673", "revid": "1305772", "url": "https://it.wikipedia.org/wiki?curid=1599673", "title": "Stazione meteorologica di Foggia", "text": ""}
{"id": "1599675", "revid": "438678", "url": "https://it.wikipedia.org/wiki?curid=1599675", "title": "Piccoli campioni", "text": "Piccoli campioni (\"Little Giants\") \u00e8 un film diretto da Duwayne Dunham nel 1994.\nTrama.\nDue fratelli, Danny e Kevin O'Shea, sono appassionati di football americano. Tra di loro c'\u00e8 grande rivalit\u00e0 in quanto uno si crede pi\u00f9 esperto dell'altro nell'allenare una squadra di ragazzini delle scuole.\nSi crea una competizione: Kevin, il \"pi\u00f9 esperto\", allena una squadra \"schiacciasassi\", formata da piccoli fenomeni della palla ovale, Danny si deve accontentare di una formazione a dir poco mediocre, costituita da improvvisati giocatori. Il capitano di questa \"armata brancaleone\" \u00e8 addirittura una ragazzina (Becky), figlia dello stesso allenatore, che per\u00f2 ha grinta da vendere e giocate per nulla inferiori ai coetanei maschietti.\nI due fratelli decidono dunque di sfidarsi in una partita: Danny si gioca il suo autolavaggio, e Kevin la sua concessionaria, e i favori del pronostico sono ovviamente dalla parte della squadra di quest'ultimo. I fratelli O'Shea si trovano dunque uno di fronte all'altro, smaniosi di vincere e dimostrare la propria forza.\nSe nel primo tempo la squadra di Kevin si porta decisamente in vantaggio, alla fine a spuntarla sar\u00e0 la tanto bistrattata squadra dei \"perdenti\" e Danny avr\u00e0 la sua personale rivincita nei confronti del borioso Kevin."}
{"id": "1599677", "revid": "135491", "url": "https://it.wikipedia.org/wiki?curid=1599677", "title": "Ma vie en rose", "text": ""}
{"id": "1599679", "revid": "14051045", "url": "https://it.wikipedia.org/wiki?curid=1599679", "title": "Stazione meteorologica di Amendola", "text": ""}
{"id": "1599680", "revid": "1305772", "url": "https://it.wikipedia.org/wiki?curid=1599680", "title": "Stazione meteorologica di Lecce", "text": ""}
{"id": "1599681", "revid": "111266656", "url": "https://it.wikipedia.org/wiki?curid=1599681", "title": "Val d'Ese", "text": "Val d'Ese (in corso \"Val d'Esa\") \u00e8 una stazione sciistica situata nel comune francese di Bastelica (Corsica del Sud) in Corsica. \u00c8 raggiungibile da Bastelica tramite la RD27a. Da Val d'Ese nasce il fiume Esa, \u00e8 circondata da i monti Punta di Petra Mal (1674\u00a0m), Punta Vaccaio (1759\u00a0m) e Punta Coperchiana (1939\u00a0m).\nInfrastrutture e trasporti.\nLo sviluppo della stazione sciistica comincia negli anni '70 con la costruzione della strada D27a da Bastelica. Le infrastrutture sono state create a partire dal 1976 con la costruzione del primo skilift.\nLe piste da sci si estendono da 1600 a 1750 metri d'altitudine."}
{"id": "1599682", "revid": "287204", "url": "https://it.wikipedia.org/wiki?curid=1599682", "title": "La sindrome cinese", "text": ""}
{"id": "1599683", "revid": "14051080", "url": "https://it.wikipedia.org/wiki?curid=1599683", "title": "Stazione meteorologica di Galatina", "text": ""}
{"id": "1599684", "revid": "8596", "url": "https://it.wikipedia.org/wiki?curid=1599684", "title": "Tina - What's Love Got to Do With It", "text": ""}
{"id": "1599685", "revid": "1305772", "url": "https://it.wikipedia.org/wiki?curid=1599685", "title": "Stazione meteorologica di Ancona", "text": ""}
{"id": "1599686", "revid": "14051132", "url": "https://it.wikipedia.org/wiki?curid=1599686", "title": "Stazione meteorologica di Falconara Marittima", "text": ""}
{"id": "1599687", "revid": "775372", "url": "https://it.wikipedia.org/wiki?curid=1599687", "title": "Operazione Golden Pheasant", "text": "L'operazione Golden Pheasant \u00e8 consistita nello spiegamento di truppe statunitensi in Honduras nel 1988, in risposta alle azioni minacciose del Fronte Sandinista di Liberazione Nazionale nicaraguense."}
{"id": "1599689", "revid": "14051162", "url": "https://it.wikipedia.org/wiki?curid=1599689", "title": "Stazione meteorologica di Bracciano", "text": ""}
{"id": "1599691", "revid": "287204", "url": "https://it.wikipedia.org/wiki?curid=1599691", "title": "Hradec Kralove", "text": ""}
{"id": "1599692", "revid": "1305772", "url": "https://it.wikipedia.org/wiki?curid=1599692", "title": "Stazione meteorologica di Genova", "text": ""}
{"id": "1599693", "revid": "767487", "url": "https://it.wikipedia.org/wiki?curid=1599693", "title": "La famiglia Savage", "text": "La famiglia Savage (\"The Savages\") \u00e8 un film del 2007 scritto e diretto da Tamara Jenkins.\nTrama.\nI fratelli Jon e Wendy vivono a molti chilometri di distanza e i loro rapporti sono ormai freddi e distaccati, il padre Lenny non ha mai dato loro molto affetto e la madre ha abbandonato la famiglia diversi anni prima. Un giorno vengono informati che il padre soffre di demenza senile e che la compagna con la quale egli ha vissuto per 20 anni, nella piccola cittadina di Sun City in Arizona, \u00e8 morta. Decidono perci\u00f2 di trasferirlo in una casa di riposo a Buffalo, dove vive Jon, il quale lavora come insegnante universitario di drammaturgia e sta scrivendo un libro su Bertolt Brecht. Wendy, a sua volta aspirante sceneggiatrice coinvolta in una relazione sentimentale con un uomo sposato, da New York si trasferisce momentaneamente presso la casa di Jon. I due fratelli si ritrovano quindi a dovere prendersi cura dell'anziano padre, cui non sembra resti ancora molto da vivere.\nDistribuzione.\nIl film \u00e8 stato presentato il 19 gennaio 2007 al Sundance Film Festival. In Italia \u00e8 stato il film d'apertura al Torino Film Festival del 2007, nelle sale cinematografiche \u00e8 stato distribuito il 25 gennaio 2008, mentre nel luglio del 2009 \u00e8 uscito in DVD.\nCritica.\nFabio Ferzetti su Il Messaggero scrive:\nAlessandra Levantesi su La Stampa scrive:\nDario Zonta su l'Unit\u00e0 scrive:"}
{"id": "1599694", "revid": "729019", "url": "https://it.wikipedia.org/wiki?curid=1599694", "title": "Tour della Nazionale di rugby a 15 della Francia 1992", "text": "Nel periodo tra le edizioni della Coppa del Mondo di rugby del 1991 e del 1995, la nazionale di rugby XV della Francia si \u00e8 recata varie volte in tour oltremare.\nIn Argentina.\nNel 1992, la supera l' in due test (27-12) e (33-9)\nRisultati.\nPartita sospesa dopo 3 minuti del secondo tempo per un guasto all'impianto di illuminazione\nFrancia \"B\" in Zimbabwe.\nTour della squadra sperimentale degli \"emergenti\""}
{"id": "1599699", "revid": "14051228", "url": "https://it.wikipedia.org/wiki?curid=1599699", "title": "Stazione meteorologica di Monte Calamita", "text": ""}
{"id": "1599700", "revid": "729019", "url": "https://it.wikipedia.org/wiki?curid=1599700", "title": "Tour della Nazionale di rugby a 15 della Francia 1993", "text": "Nel periodo tra le edizioni della Coppa del Mondo di rugby del 1991 e del 1995, la nazionale di rugby XV della Francia si \u00e8 recata varie volte in tour oltremare o comunque all'estero.\nNel 1993 la Francia si reca in Sud Africa, dove ottiene prestigiosi risultati con un pareggio e una vittoria nei test match.\nPrima per\u00f2 visita l'Italia e la Romania per due tradizionali match, non previsti nel 1992-93 per la nuova formula della Coppa FIRA 1992-1994\nIl match con l'Italia.\nCome da tradizione, \u00e8 la squadra \"A1\" (seconda squadra) ad affrontare l'Italia, poich\u00e9 la prima squadra \u00e8 impegnata nel \"Cinque Nazioni\"\nIl match con la Romania.\n\u00c8 invece la prima squadra a recarsi a Bucarest per il match con la Romania.\nIl tour in Sudafrica.\nLa squadra.\nJean-Luc Sadourny \"(Colomiers)\" \nOlivier Campan \"(Agen)\"\nPierre Hontas \"(Biarritz)\"\nPhilippe Saint-Andr\u00e9 \"(Montferrand)\"\nPhilippe Bernat-Salles \"(Pau)\"\nDavid Berty \"(Tolosa)\"\nPhilippe Sella \"(Agen)\"\nThierry Lacroix \"(Dax)\"\nHerv\u00e9 Couffignal \"(Colomiers\"\nPierre Bondouy \"(Narbonne)\"\nAlain Penaud \"(Brive)\"\nAubin Hueber \"(Tolone)\"\nPierre Montlaur \"(Agen)\"\nJerome Cazalbou \"(Tolosa)\"\nLouis Armary \"(Agen)\"\nStephane Graou \"(Auch)\"\nEmmanuel Menieu \"(SBUC Bordeaux)\"\nJean-Fran\u00e7ois Tordo \"(Nizza)\"\nJean-Michel Gonzalez \"(Bayonne)\"\nOlivier Roumat \"(Dax)\"\nAbdelatif Benazzi \"(Agen)\"\nOlivier Merle \"(Grenoble)\"\nYann Lemeur \"(Racing Parigi)\"\nPhilippe Benetton \"(Agen)\"\nLaurent Cabannes \"(Racing Parigi)\"\nJean-Marc Lhermet \"(Montferrand)\"\nMarc C\u00e9cillon \"(Bourgoin)\"\nXavier Blond \"(Racing Parigi)\"\nLaurent Verge \"(Begles Bordeaux)\"\nChristophe Deslandes \"(Racing Parigi)\""}
{"id": "1599704", "revid": "14051320", "url": "https://it.wikipedia.org/wiki?curid=1599704", "title": "MPEG-1 Layer III", "text": ""}
{"id": "1599705", "revid": "767487", "url": "https://it.wikipedia.org/wiki?curid=1599705", "title": "Away from Her - Lontano da lei", "text": "Away from Her - Lontano da lei (\"Away from Her\") \u00e8 un film del 2006 diretto da Sarah Polley.\n\u00c8 tratto dal racconto \"The Bear Came Over the Mountain\" del libro \"Nemico, amico, amante...\" di Alice Munro.\nTrama.\nDopo 44 anni di matrimonio, Grant e Fiona sono ancora molto legati l'un l'altra e la loro vita quotidiana \u00e8 piena di tenerezza e umorismo. La loro felicit\u00e0 sembra oscillare solo in conseguenza degli occasionali riferimenti al passato, che sembrano far pensare che forse il loro matrimonio non \u00e8 stato solo rose e fiori. La tendenza di Fiona a riferirsi sempre pi\u00f9 spesso al passato, oltre alla sua perdita di memoria pi\u00f9 evidente che si nota sempre pi\u00f9 ogni giorno che passa, creano una tensione che viene per\u00f2 generalmente cancellata facilmente dall'uno o dall'altra. Quando i vuoti di memoria diventano pi\u00f9 evidenti e drammatici, nessuno dei due pu\u00f2 ignorare che Fiona sia stata colpita dal morbo d'Alzheimer. A quel punto Grant, temendo che la vita di Fiona sia in serio pericolo, intraprende un vero e proprio viaggio d'abnegazione per permettere alla moglie di essere felice per l'ultima volta."}
{"id": "1599706", "revid": "1305772", "url": "https://it.wikipedia.org/wiki?curid=1599706", "title": "Stazione meteorologica di Verona", "text": ""}
{"id": "1599707", "revid": "1803551", "url": "https://it.wikipedia.org/wiki?curid=1599707", "title": "Stand (Le bizzarre avventure di JoJo)", "text": "Lo \u00e8 un potere psichico presente nel manga \"Le bizzarre avventure di JoJo\" di Hirohiko Araki, e appare per la prima volta durante la terza serie, \"Stardust Crusaders\".\nEsso \u00e8 la concretizzazione (esterna al corpo) dell'energia spirituale di un individuo. In linea teorica ogni persona possiede tale energia, ma solo gli individui dotati di una ferrea volont\u00e0 possono sviluppare e controllare il proprio Stand: coloro che hanno questo potere vengono definiti \"Portatori di Stand\", mentre quelli che lo usano per combattere si chiamano \"Guerrieri Stand\".\nOgni Stand ha forme e caratteristiche proprie, che si sviluppano rispecchiando il carattere, le manie e le fobie del relativo portatore.\nSecondo le informazioni dedotte dal manga, lo Stand pu\u00f2 svilupparsi naturalmente oppure essere indotto per mezzo di un antico artefatto chiamato \"La Freccia\" (realizzato in pi\u00f9 copie utilizzando un minerale meteorico precipitato sulla Terra parecchie decine di migliaia di anni fa in Groenlandia). In SBR e in Jojolion invece, gli stand nascono grazie alle reliquie, all'esposizione a delle aree maledette come \"Il Palmo della Mano del Demonio\" o \"La Muraglia di Occhi\" o naturalmente.\n\u00c8 da notare che nella terza serie a ogni Stand viene dato il nome di un arcano maggiore dei tarocchi e in seguito di alcune divinit\u00e0 egizie. A partire dalla quarta serie gli Stand prendono nome da gruppi progressive rock e da vari album, per poi passare a diversi cantanti e album di altri generi di musica contemporanea.\nCaratteristiche.\nLa maggior parte degli Stand condivide le stesse caratteristiche:\nGli Stand della settima serie, , sono leggermente diversi da quelli delle serie precedenti: infatti sono una semplice manifestazione del potere e non agiscono mai in prima persona, incanalando invece il potere attraverso il portatore o un oggetto particolare. Anche il design cambia diventando pi\u00f9 \"tribale\".\nL'ampia variet\u00e0 di Stand comparsi nel corso della serie ha introdotto una serie di varianti o di eccezioni a queste caratteristiche generali.\nStand a corto raggio.\nStand dotati di grande precisione e controllo da parte del portatore ma hanno un raggio d'azione molto limitato (generalmente dai due ai cinque metri dal portatore). Usano attacchi prevalentemente fisici e diretti. In questa categoria si incudono anche stand che per essere utilizzati devono rimanere vicino al portatore.\nEsempi di Stand di questo tipo sono: Hermit Purple, Heaven's Door, Metallica, Green, Green Grass of Home, Boku no Rhythm wo Kiitekure o Doggy Style.\nStand a lungo raggio.\nHanno un raggio d'azione vasto ma la loro potenza distruttiva \u00e8 ridotta (l'unica eccezione a questa regola \u00e8 Whitesnake che, al contrario, ha un lungo raggio ma \u00e8 anche molto potente fisicamente). Il portatore mantiene comunque il controllo dello Stand.\nEsempi di Stand di questo tipo sono: Aerosmith, Hierophant Green o Echoes act 1 e 2.\nStand oggetto/equipaggiamento.\nAssumono la forma di un oggetto e possono essere usati dal portatore come tali. Altri Stand possono essere indossati dal portatore, conferendogli protezione o abilit\u00e0 particolari.\nEsempi di Stand di questo tipo sono: White Album, Cream Starter, The Emperor, 20th Century Boy, Oasis, the sun.\nStand a ricerca automatica.\nQuesto tipo di Stand riesce a ovviare al problema della distanza, conservando intatte forza e velocit\u00e0 anche agendo a grande distanza dal portatore (il quale tra l'altro risulta immune al trasferimento dei danni fisici, ma non agli effetti di altri Stand), a scapito per\u00f2 della precisione.\nCi\u00f2 \u00e8 possibile grazie a una limitazione del controllo del \nportatore stesso sullo Stand. In altre parole, uno Stand a ricerca automatica si muove di propria iniziativa, seguendo regole e modalit\u00e0 semplici, dirette e inderogabili (questa regola pu\u00f2 essere aggirata, ad esempio il \"BabyFace\" di Melone, dopo essere stato \"partorito\" da una madre umana ospite e istruito tramite il portatile di Melone, pu\u00f2 muoversi in maniera ottimale come uno stand dotato di volont\u00e0 riuscendo a eseguire anche ordini complessi).\nEsempi di Stand di questo tipo sono: una parte della mano di Killer Queen (Sheer Heart Attack), Black Sabbath, Baby Face, Notorius B.I.G., Harvest.\nTipologia.\nSebbene ogni Stand sia unico, alcuni di loro possiedono poteri simili che consentono la suddivisione in macrocategorie. Questi poteri, in ogni caso, sono secondari e nella maggior parte dei casi non impediscono di classificare lo Stand secondo i tipi sopra elencati.\nStand temporali.\nChi ha uno Stand di questo genere \u00e8 in grado di manipolare il tempo in vari modi. Si tratta generalmente di Stand a corto raggio, dotati di una grande forza fisica. I protagonisti fino alla quinta serie e gli antagonisti fino alla sesta hanno sempre uno Stand o parte di esso con un potere temporale (Crazy Diamond riporta le cose al loro stato originario riavvolgendo il loro \"tempo\" e Gold Experience Requiem nullifica le azioni facendo tornare indietro nel tempo chi le compie). \nStand di questo tipo sono: Star Platinum, The World, Crazy Diamond, Killer Queen Bites the Dust, Moody Blues, King Crimson, Gold Experience Requiem, Made in Heaven, Mandom, The World Universo Parallelo.\nStand dimensionali.\nSi tratta di Stand capaci di aprire porte su altre dimensioni o, in ogni caso, dotati di qualche tipo di manipolazione dello spazio. Generalmente sono Stand a corto raggio con una discreta potenza fisica ma scarsa precisione. \nStand di questo tipo sono: Cream, The Hand, Atom Heart Father, Sticky Fingers, Man in the Mirror, Mr. President, Dirty Deeds Done Dirt Cheap. \nStand gravitazionali.\nStand che in vari modi manipolano la gravit\u00e0 o la sfruttano a proprio piacimento, influenzandola. La maggior parte degli stand di questo tipo provengono da Stone Ocean. \nStand di questo tipo sono: C-Moon, Made in Heaven, Planet Waves, Jumping Jack Flash, Echoes act 3, Tusk act 4.\nStand psichici.\nI poteri degli Stand di questo genere si basano principalmente sulla lettura e/o la modifica della mente delle persone includendo i pensieri, i ricordi e, talvolta, gli stessi Stand. Nella maggior parte dei casi, questi stand hanno un corto raggio, ma anche una scarsa forza fisica in quanto concentrano tutta la loro energia per utilizzare i loro poteri. \nStand di questo tipo sono: Atum (per il suo secondo potere), Heaven's Door, Silver Chariot Requiem, Whitesnake, Jailhouse Lock, California King Bed, Paper Moon King.\nStand elementali.\nCategoria di Stand che, come suggerisce il nome, possono controllare uno specifico elemento naturale. Siccome per\u00f2 nessuno Stand \u00e8 identico all'altro, Stand che controllano lo stesso elemento hanno caratteristiche e tecniche molto diverse tra loro (ad esempio l'Horus di Pet Shop e il White Album di Ghiaccio controllano il ghiaccio, ma il primo pu\u00f2 creare ghiaccio dal nulla, il secondo abbassa la temperatura circostante per crearlo e congelare l'ambiente). \nStand di questo tipo sono: Magician Red, Horus, Geb, The Fool, Red Hot Chili Peppers, Aqua Necklace, White Album, Metallica, Weather Report.\nStand riscossori.\nGli Stand appartenenti a questa categoria sono dotati di un'abilit\u00e0 particolare e assolutamente imparziale: se la vittima e il portatore stringono un accordo con il consenso di entrambi, lo Stand si occupa di riscuotere la vittoria nel caso la vittima perda. In ogni caso, l'area di influenza di questi Stand \u00e8 limitata e sta al portatore riuscire a utilizzarli al meglio. Tutti gli Stand che hanno il potere di colpire l'anima delle persone appartengono a questa categoria. \nStand di questo tipo sono: Osiris, Atum, Boy II Man, Black Sabbath, Marilyn Manson. \nStand speciali.\nStand in possesso di abilit\u00e0 o caratteristiche speciali, a volte uniche:\nAccoglienza.\nAmedeo Sebastiano di Everyeye.it ha definito come i 10 migliori Stand del mondo de \"Le bizzarre avventure di JoJo\" rispettivamente: Magician Red, Purple Haze, Sticky Fingers, The Hand, Crazy Diamond, Echoes, Sex Pistols, Heaven's Door, Star Platinum e Gold Experience Requiem. \nEmanuele D'Ascanio dello stesso sito web invece ha dato una classifica differente, ovvero: King Crimson, D4C, Star Platinum, The World, Killer Queen e Gold Experience Requiem. \nFrancesco Pelosi de Lo Spazio Bianco ha lodato gli Stand: Star Platinum, The World, Echoes, Heaven's Door, Killer Queen, King Crimson, Requiem, Gold Experience, Rolling Stones e Whitesnake/C-Moon/Made in Heaven.\nLeonardo Diofebo di Stay Nerd trov\u00f2 che gli Stand pi\u00f9 belli di \"JoJo\" fossero: Black Sabbath, Purple Haze, Killer Queen, The Grateful Dead, Star Platinum, White Album, Sticky Fingers e The World, mentre Lorenzo Giuliano di iCrewPlay.com ha invece considerato come i 10 Stand pi\u00f9 potenti: Sex Pistol, Aerosmith, Sticky Fingers, White Album, Green Day, Metallica, Notorius Big, Purple Haze, King Crimson e Gold Experience Requiem."}
{"id": "1599708", "revid": "1305772", "url": "https://it.wikipedia.org/wiki?curid=1599708", "title": "Fine di una storia", "text": ""}
{"id": "1599709", "revid": "14051273", "url": "https://it.wikipedia.org/wiki?curid=1599709", "title": "MPEG-2 Layer III", "text": ""}
{"id": "1599710", "revid": "1305772", "url": "https://it.wikipedia.org/wiki?curid=1599710", "title": "Stazione meteorologica di Novara", "text": ""}
{"id": "1599711", "revid": "729019", "url": "https://it.wikipedia.org/wiki?curid=1599711", "title": "Tour della Nazionale di rugby a 15 della Francia 1994", "text": "Nel 1994 la nazionale francese di rugby union, allenata da Pierre Berbizier, si reca in Canada e Nuova Zelanda per un tour nel quale ottiene due storiche vittorie contro la , ma anche una imprevista sconfitta con il .\nLa squadra.\nJL Sadourny \"(Colomiers)\" \nS. Viars \"(Brive)\"\nPh S. Andr\u00e9 \"(Montferrand)\" \nE.Ntamack \"(Tolosa\") \nW.T\u00e9choueyres \"(SBUC Bordeaux)\" \nI.Leflamand \"(Lyon)\"\nP.Sella \"(Agen)\" \nY.Delaigue \"(Tolone)\" \nF.Mesnel \"(Racing Parigi)\" \nT.Lacroix \"(Dax)\" \nP. Carbonneau \"(Tolosa\")\nC,Deylaud \"(Tolosa\") \nA.Macabiau \"(Perpignan)\" \nB. Bellot \"(Grauleht)\" \nG.Accoceberry \"(Begles Bordeaux)\" \nFabien Galthi\u00e9 \"(Colomiers)\"\nA.Benazzi \"(Agen)\" \nL.Cabannes \"(Racing Parigi)\" \nP.Benetton \"(Agen)\" \nO.Merle \"(Grenoble\") \nO.Roumat \"(Dax)\" \nL.Saigne \"(Merignac)\" \nJM Gonzales \"(Bayonne)\" \nL.Benezech \"(Racing Parigi)\" \nL.Armary \"(Lourdes)\" \nC,Califano \"(Tolosa\") \nJF Tordo \"(Nizza RC)\" \nO.Brouzet \"(Grenoble\") \nX. Blond \"(Racing Parigi)\" \nI. Loppy \"(Tolone)\" \nS.Dispagne \"(Narbonne)\" \nM.Cecillon \"(Bourgoin)\"\nRisultati.\nIl primo test vede i francesi soccombere clamorosamente ai canadesi diretti in campo dal solito Gareth Rees e dalla tribuna dal coach Ian Birwell.\nI canadesi dominano malgrado l'espulsione al 30'del loro tallonatore Cardinal, per \u201cstamping\u201d. Chiudono comunque il primo tempo sul 12-6.\nIl match lascer\u00e0 qualche strascico sia per la successiva espulsione di Sella, sia per l'inconsueta sostituzione concessa ai canadesi. All'epoca le sostituzioni erano ammesse solo per infortunio, ma l'arbitro sudafricano Rogers concede ai canadesi di sostituire in N.9 Mc kenzie con il tallonaotre di riserva Svoboda. Sostituzione oggi regolare, ma giustificata allora dall'arbitro, per garantire che le prime linee della mischia fossero formate da giocatori esperti nel ruolo, per garantire la dovuta sicurezza.\nNel primo test ufficiale i francesi vincono un match storico anche per il raggiungimento (primo nella storia) del \u201ccap\u201d n. 100 per Philippe Sella."}
{"id": "1599712", "revid": "123412658", "url": "https://it.wikipedia.org/wiki?curid=1599712", "title": "Futebol Clube de Alverca", "text": "Il Futebol Clube de Alverca, o semplicemente Alverca, \u00e8 una societ\u00e0 calcistica portoghese con sede nella citt\u00e0 di Alverca do Ribatejo.\nDopo diversi anni nelle categorie inferiori portoghesi, nel 1998 viene promosso in Superliga, la massima divisione portoghese, nella quale disputa cinque stagioni. Nel 2004 retrocede in Liga de Honra, da cui viene escluso nel 2005 per motivi finanziari.\nRiprende l'attivit\u00e0 agonistica a livello amatoriale nel 2006-2007. Nel 2008-2009 giocher\u00e0 nel Campeonato Distrital da I Divis\u00e3o de Lisboa, la quinta serie del calcio portoghese."}
{"id": "1599713", "revid": "14051299", "url": "https://it.wikipedia.org/wiki?curid=1599713", "title": "Stazione meteorologica di Cameri", "text": ""}
{"id": "1599717", "revid": "14051330", "url": "https://it.wikipedia.org/wiki?curid=1599717", "title": "MUSICAM", "text": ""}
{"id": "1599718", "revid": "92723", "url": "https://it.wikipedia.org/wiki?curid=1599718", "title": "Titolo di citt\u00e0 in Slovacchia", "text": "Questa \u00e8 una lista delle 138 citt\u00e0 della Slovacchia, ovvero quei comuni che hanno ufficialmente lo \"status\" di citt\u00e0 (\"mesto\" in slovacco)."}
{"id": "1599719", "revid": "438678", "url": "https://it.wikipedia.org/wiki?curid=1599719", "title": "Hilary e Jackie", "text": "Hilary e Jackie, noto anche come Hilary e Jackie - Una storia vera, \u00e8 un film di Anand Tucker del 1998.\nTrama.\nFin da bambine, le sorelle Hilary e Jackie Du Pr\u00e9 sono inseparabili e condividono giochi, divertimenti e una passione particolare per la musica. Hilary, la maggiore, sembra all'inizio riuscire meglio in questo campo. Ma, quando arriva a nove anni, Jackie comincia ad esprimere uno straordinario talento nel violoncello. Arrivano le prime esibizioni, i concorsi scolastici, Jackie vince suscitando grande entusiasmo. E mentre Hilary rimane dimenticata in secondo piano, Jackie diventa una star internazionale.\nHilary si innamora, si sposa con il direttore d'orchestra Christopher Finzi, fa vita di famiglia. Un giorno Jackie, disperata e sull'orlo di una crisi nervosa, arriva all'improvviso nella fattoria isolata dove abita la sorella. Si sistema in casa, entra nelle abitudini della famiglia e comincia a provocare scompiglio. Il suo equilibrio sempre pi\u00f9 labile la porta ad insidiare il marito di Hilary, fino a sedurlo, invitandolo a dare vita ad un m\u00e9nage a tre. Hilary si ribella, cerca di scaricare la sorella. Ma la situazione si interrompe solo con l'incalzare della malattia di Jackie. Colpita da sclerosi multipla, la donna muore in breve tempo.\nColonna sonora.\nNella colonna sonora \u00e8 presente il \"Concerto per violoncello e orchestra in Mi minore, Op. 85\", di Edward Elgar, eseguito da Jacqueline du Pr\u00e9 con la Philadelphia Orchestra diretta da Daniel Barenboim."}
{"id": "1599720", "revid": "8596", "url": "https://it.wikipedia.org/wiki?curid=1599720", "title": "Hilary &amp; Jackie", "text": ""}
{"id": "1599721", "revid": "119991", "url": "https://it.wikipedia.org/wiki?curid=1599721", "title": "Stazione meteorologica di Torino", "text": ""}
{"id": "1599722", "revid": "224636", "url": "https://it.wikipedia.org/wiki?curid=1599722", "title": "A. S. Portuense", "text": ""}
{"id": "1599724", "revid": "287204", "url": "https://it.wikipedia.org/wiki?curid=1599724", "title": "Campo sportivo di Chiesanuova", "text": "Il campo sportivo di Chiesanuova \u00e8 uno stadio calcistico e rugbistico della Repubblica di San Marino, situato nel castello di Chiesanuova.\nRealizzato nel 1994, ha una lunghezza di 94 metri per una larghezza di 58. Il centro sportivo \u00e8 inoltre dotato di un campo di calcio a 5.\n\u00c8 l'unico campo rugbistico del piccolo Stato: nel 2007 infatti la Federcalcio ha dato il proprio assenso per l'installazione delle H, le porte rugbistiche. La creazione di un campo da rugby, omologato il 10 settembre 2007, ha reso possibile l'iscrizione del Rugby Club San Marino alla Serie C italiana e l'ammissione della Federazione Sammarinese Rugby alla Associazione Europea.\nSul campo sportivo si disputano alcune partite del Campionato calcistico sammarinese e le partite casalinghe del Rugby Club San Marino. Domenica 16 settembre 2007 si \u00e8 disputato, nell'arco di una giornata, il primo Campionato Nazionale di rugby a 7: il castello di Serravalle si \u00e8 laureato campione."}
{"id": "1599725", "revid": "291370", "url": "https://it.wikipedia.org/wiki?curid=1599725", "title": "Uliano Lucas", "text": " Noti anche i suoi reportage su scenari di guerra e sulle lotte per la democrazia e la libert\u00e0, dal Portogallo del dittatore Ant\u00f3nio de Oliveira Salazar alle guerre di liberazione in Africa come quella d' Eritrea, della Guinea-Bissau, dell'Angola, dalla Giordania ai tempi di Settembre Nero, alle cruente guerre jugoslave, con reportage sulle citt\u00e0 di Mostar nel 1992 e di Sarajevo nel 1993.\nBiografia.\nUliano Lucas nasce a Milano nel 1942 da Giorgio Agliani e Adele Lucas Negri. Il padre, operaio alla Breda di Sesto San Giovanni, comunista, antifascista e partigiano, subir\u00e0 un confino di cinque anni prima a Ponza e poi a Pisticci. E sar\u00e0 proprio in conseguenza dell'impegno politico del padre che Lucas crescer\u00e0 e si former\u00e0 in un ambiente di tipo proletario che aspirava a grandi cambiamenti sociali. Studente al Convitto Scuola della Rinascita, il giovanissimo Lucas, \u00abcurioso e irrequieto\u00bb dimostra ben presto di non essere portato per la vita ordinata e stabile del Convitto, tanto che viene espulso dall'istituzione scolastica con la motivazione di \"studente indisciplinato\". A sedici anni incomincia a frequentare il Bar Jamaica di via Brera a Milano, e il Bar Genis all'angolo tra via Brera e via Pontaccio, allora ritrovi e crogioli di idee e progetti innovativi che coinvolgevano intellettuali, artisti, giornalisti e fotografi come Ugo Mulas, Alfa Castaldi, Mario Dondero e anche Carlo Bavagnoli e Giulia Niccolai. Ed \u00e8 proprio da queste frequentazioni che nasce preponderante in Lucas la passione per la fotografia e pi\u00f9 precisamente quella del fotoreporter freelance, una professione a quel tempo idealizzata, fatta anche di considerevoli sacrifici, ma per la quale avrebbe potuto impegnarsi socialmente e che in tutti i modi comunicava, ad uno spirito libero e ribelle come il suo, piena indipendenza ed autonomia senza vincoli e costrizioni dettate da un \"capo\".\nSempre attrezzato di macchina fotografica Uliano documenta aspetti, virt\u00f9 e contraddizioni di una citt\u00e0 che conosce profondamente, Milano. Nel 1964; a ventidue anni fotografa nei due famosi bar di Brera, la \"boh\u00e8me milanese\" dell'epoca,\"il Genis\" pittori, scultori e designer allora alle prime armi e che ben presto si sarebbero affermati: Ugo La Pietra, Luciano Fabro, Aurelio Caminati, Agostino Ferrari e Nanda Vigo. Ed \u00e8 ancora sviluppando il tema della documentazione delle atmosfere cittadine milanesi che fotografa i protagonisti e i fermenti nascenti del tempo, che avrebbero delineato le linee di quella che sarebbe stata da allora in poi la musica italiana. Segue e fotografa i gruppi rock de I Ribelli e degli Stormy Six, frequentando anche uno dei \"cabaret\" che sarebbero entrato nella storia della attuale citt\u00e0 metropolitana, il \"Cab 64 di Velia e Tinin Mantegazza\", dove si esibivano cantanti Bruno Lauzi, Enzo Jannacci e Giorgio Gaber e gli attori Paolo Poli e Cochi e Renato.\nDopo queste iniziali esperienze lo spartiacque che rappresenta il Lucas degli inizi con il prosieguo della sua carriera di fotoreporter impegnato, sar\u00e0 l'avvento del Sessantotto. Da allora in poi il suo impegno nel sociale sar\u00e0 totalizzate e riguarder\u00e0 temi diversi che lo porteranno in diverse nazioni d'Europa, del Medio Oriente e dell'Africa subsahariana. Inizia dalle piazze del sessantotto, fotografando la contestazione giovanile in luoghi stracolmi di studenti, operai e drappelli di polizia e le barricate; dalle universit\u00e0 occupate, dai cartelli e striscioni e murales inneggianti alla lotta, delle assemblee con i contestatori dagli sguardi attenti e con le notizie diffuse dai megafoni Fotografa le manifestazioni del Movimento di Liberazione delle Donne (MLD) e del movimento femminista con i cartelli che magnificavano \"il ritorno delle streghe\" e mettevano in guardia con l'ormai noto slogan \"Tremate, tremate le streghe son tornate!\".\nQuesto sar\u00e0 l'inizio di una serie, difficilmente elencabile, di tutti i diversi reportage fatti dal noto fotoreporter milanese nei suoi cinquant'anni di attivit\u00e0 come \"freelance\" per giornali e riviste. Molti dei suoi pi\u00f9 importanti reportage diverranno parte dei circa suoi 70 libri fotografici, un'altra delle peculiarit\u00e0 che fa di Uliano Lucas uno dei pochi fotoreporter italiani ad avere avuto una produzione tanto prolifica.\nI reportage.\nMolti i reportage di Lucas, tanto che a testimonianza del suo vasto lavoro rimangono oltre alle diverse riviste e giornali, anche i suoi libri che raccolgono i temi pi\u00f9 importanti da lui fotograficamente documentati.\nDocumenta le trasformazioni dell'Italia degli anni '60 e '70. Dopo le contestazioni e le atmosfere del sessantotto, documenta il grande flusso degli immigranti dal meridione d'Italia al loro arrivo alla Stazione di Milano Centrale, famose le foto delle valigie e i cartoni portati a spalla e legati con lo spago, come anche il trasbordo degli emigranti e la calca alla frontiera italo-svizzera di Luino nel 1973\nSubito dopo, come scrive Michele Smargiassi de la Repubblica, \u00abperlustra [...] anche il mondo\u00bb:\n\u00abL\u2019Albania maoista e il Portogallo dei garofani, l\u2019Angola fratricida e l\u2019Eritrea stremata, la Cina delle metropoli istantanee e l\u2019India dei bambini di strada, sempre con lo stesso spirito: cercare l\u2019uomo. Passa in mezzo alle guerre senza celebrare la guerra: il viso ridente di una guerrigliera quasi bambina della Guinea Bissau, appoggiata a un albero col mitra a tracolla, grida che un altro mondo \u00e8 possibile, deve esserlo\u00bb\nE ancora settembre nero in Giordania, e le guerre jugoslave.\nUna serie di suoi reportage \u00e8 dedicato al lavoro in Italia e soprattutto a Genova, fotografie che vanno \u00abdalla cronaca al documento politico e sociale\u00bb, dagli operai a responsabili di alcune istituzioni liguri. Raccolte tutte in uno dei suoi tanti libri fotografici: \"Il libro dei lavori\" con una prefazione di Susanna Camusso riprende operai delle fabbriche dell\u2019acciaio, vigili del fuoco, personale dell\u2019acquario di Genova, e ricercatori dell\u2019Istituto Italiano di Tecnologia.\nHa collaborato da freelance con riviste come l'Europeo, Il Mondo, L'Espresso, Vie Nuove e con quotidiani come la Stampa, il manifesto e Il Giorno.\nL'impegno sociale.\nLucas sviluppa la propria sensibilit\u00e0 fotografica non solo grazie all'influenza dell'ambiente proletario familiare, ma anche dall'essere stato, come reporter, protagonista del movimento del Sessantotto e dalla sua forte richiesta di cambiamento con la sua carica di contestazione. Questa influenza si tradurr\u00e0 ben presto in impegno sociale che trasparir\u00e0 dai temi pi\u00f9 disparati affrontati dai suoi reportage: L'immigrazione, l\u2019industrializzazione selvaggia e la relativa distruzione del territorio, la classe operaia e la loro condizione (come all'Alfa Romeo di Arese nel 1978), la condizione dei detenuti (come quelle nel carcere di San Vittore e quello di Bollate), i malati di mente e le loro condizioni disagiate in strutture una volta conosciuti solo come \"manicomi\".\nImpegno sociale rilevato anche da Tatiana Agliani, studiosa e storica di comunicazione visiva, che in una recensione alla mostra retrospettiva del fotografo milanese nel 2017, scrive che le sue foto ripercorrono le tappe come fotoreporter fino ad arrivare: \u00aballa svolta rappresentata dai profondi cambiamenti sociali e di costume e dalle battaglie politiche e civili degli anni Sessanta e Settanta che portano alla nascita di un nuovo modo di raccontare del fotogiornalismo italiano. E ripercorre l\u2019impegno ventennale di Lucas in un\u2019indagine sui problemi della propria societ\u00e0 che trae nutrimento dalle idealit\u00e0 del periodo, dall\u2019associazionismo diffuso di un mondo che si dedica con passione a comprendere il proprio tempo e ad affermare i diritti dell\u2019individuo\u00bb.\nFotografo di guerra.\nLucas \u00e8 anche noto per aver documentato dall'Europa al Medio Oriente e all'Africa, le rivoluzioni, le lotte di liberazione e le guerre del suo tempo.\nFamose le foto delle miliziane appartenenti al \"Partito africano per l\u2019indipendenza della Guinea e di Capo Verde\" nella foresta della Guinea Bissau nel 1970, quelle dei \"bambini soldato\" in Eritrea nel 1975. Importanti anche i suoi reportage nel 1993 della guerra in Jugoslavia con immagini delle martoriate Sarajevo e Mostar o in Giordania fra i guerriglieri di Damasco.\nLe peculiarit\u00e0 dei suoi reportage riguardano soprattutto le condizioni dei vivi, le loro difficolt\u00e0, gli stati psicologici e le speranze, perfino la \"dignit\u00e0\" della gente che con la guerra convive, pi\u00f9 che scene di battaglie, di morte, o pi\u00f9 in generale del \"la spettacolarizzazione\" della guerra. Molto critico \u00e8 infatti verso alcune categorie di colleghi che senza una preparazione culturale dei luoghi fotografati, erano alla esclusiva ricerca di scenari sensazionalistici, protesi a suo avviso, solo a \"far cassa\" pi\u00f9 che a documentare il conflitto evidenziando le ragioni politiche, storiche e culturali. Su questo, in una lunga intervista afferma:\n\u00ab[...] c\u2019\u00e8 invece un\u2019altra categoria, quella che va nelle zone di guerra, senza un legame preciso, serio, \u201csalariato\u201d si sarebbe detto una volta, con il mondo della committenza giornalistica ed editoriale. E spesso senza capire nulla delle regioni e delle ragioni (storiche, politiche, culturali) dei luoghi che vanno a fotografare e a raccontare.\n[...]. Infine, ci sono i prezzolati, freelance mandati allo sbaraglio, i \u201cpaparazzi del dolore\u201d, che vogliono solo vedere e vendere l\u2019odore, il sangue, la morte. Come ho visto accadere in Africa o a Sarajevo, dove nessuno voleva vedere la dignit\u00e0 delle donne che si truccavano, che uscivano la sera, che andavano a fare la spese. Sotto le bombe, e in una citt\u00e0 assediata, ma segno di una vita normale che loro difendevano e rivendicavano, e che nessuno voleva riprendere. Volevano solo vendere la morte\u00bb.\nMilano nell'obiettivo di Lucas.\nAlcuni dei pi\u00f9 importanti reportage del fotografo milanese, riguardarono proprio la sua citt\u00e0 e soprattutto il suo hinterland che ha fotografato mettendo in risalto aspetti inconsueti, ma in cui viene ulteriormente evidenziato il suo impegno sociale. Per le realt\u00e0 dell'attuale citt\u00e0 metropolitana, Lucas \u00e8 ritenuto il reporter che meglio ha saputo raccontare le sue periferie e i suoi quartieri \"caserme\", e non solo, anche della Milano del boom economico, dell'immigrazione e delle lotte studentesche.\nSar\u00e0 proprio una sua foto su Milano nel libro fotografico \"Cinque anni a Milano\" a diventare oggetto di uno dei processi pi\u00f9 travagliati d'Italia, quello dell'omicidio di Luigi Calabresi, commissario di polizia e addetto alla squadra politica della Questura di Milano. Ad una foto del suo libro infatti, fa riferimento con due dichiarazioni, Roberto Sandalo che asser\u00ec che sia Marco Donat Cattin che Massimiliano Barbieri militanti dell'organizzazione terroristica di estrema sinistra Prima Linea, indicarono in una foto del libro di Uliano Lucas l'autore dell'omicidio del commissario.\nLa polemica sul fotogiornalismo italiano.\nLucas, come suoi altri noti colleghi, non si \u00e8 sottratto alla polemica che ha riguardato il fotogiornalismo italiano, anche quello dell'epoca di reportage sensazionalistici, tanto da scriverci anche un libro con Tatiana Agliani: \"La realt\u00e0 e lo sguardo - Storia del fotogiornalismo in Italia\", dimostrandone anche \u00abi limiti che ne hanno segnato [la sua] evoluzione in Italia\u00bb. Lucas nel libro non risparmia critiche e giudizi, un fotogiornalismo quello italiano, artefatto, ideologico fino a rasentare \"il falso storico\", come fa infatti rilevare il Corriere della Sera in un articolo a firma di Arturo Carlo Quintavalle: \u00abogni ideologia ha le sue immagini e, lo dimostra il libro, ogni pubblico ha le sue iconografie, dalla borghesia al proletariato. Le foto non sono cos\u00ec il racconto del \u00abvero\u00bb: la scelta del direttore, quella dei redattori, sono condizionanti, come anche la grafica, e ogni immagine viene tagliata, interpretata dal contesto o dalle didascalie. Cos\u00ec, capitolo dopo capitolo, il libro si trasforma in un epicedio del fotogiornalismo, storia amara della fotografia e dei fotografi traditi\u00bb.\nNel 2013, in occasione della prima retrospettiva a lui dedicata, ha espresso grande sfiducia nei confronti dei nuovi media e sul ruolo del giornalista e del fotoreporter, che giudica \u00abfinito\u00bb.\nMa.Co.f. - Centro della Fotografia Italiana.\nDal 14 maggio 2016, il piano nobile del palazzo Palazzo Martinengo Colleoni di Malpaga di Brescia ospita il museo \"Ma.Co.f. - Centro della Fotografia Italiana\". Creato per volont\u00e0 dei fotografi Uliano Lucas, Gianni Berengo Gardin e Renato Corsini in collaborazione con le storiche della fotografia Tatiana Agliani e Giovanna Bertelli. Il museo espone anche una \"collezione permanente\" di circa 240 fotografie originali di 42 tra i pi\u00f9 importanti e rappresentativi fotografi italiani del XX secolo, tra i quali anche lo stesso Uliano Lucas.\nMostre.\nAlcune importanti mostre collettive.\nInnumerevoli le mostre collettive con la partecipazione di Uliano Lucas. Qui di seguito alcune fra le pi\u00f9 importanti:\nI suoi libri.\nLibri con foto di Lucas.\nMolti i libri importanti illustrati dalle foto di Uliano Lucas da importanti case editrici italiane:"}
{"id": "1599730", "revid": "1305772", "url": "https://it.wikipedia.org/wiki?curid=1599730", "title": "Stazione meteorologica di Salerno", "text": ""}
{"id": "1599732", "revid": "161374", "url": "https://it.wikipedia.org/wiki?curid=1599732", "title": "Stazione meteorologica di Pontecagnano", "text": ""}
{"id": "1599733", "revid": "14051459", "url": "https://it.wikipedia.org/wiki?curid=1599733", "title": "Stazione meteorologica di Palinuro", "text": ""}
{"id": "1599734", "revid": "767487", "url": "https://it.wikipedia.org/wiki?curid=1599734", "title": "Afterglow (film)", "text": "Afterglow \u00e8 un film di Alan Rudolph del 1997.\nTrama.\nLe vite di due infelici coppie sposate si intrecciano a Montreal, in Canada.\nIl matrimonio tra Lucky Mann, un piccolo imprenditore edile, e la sua bellissima moglie britannica, l'ex attrice Phyllis Hart, \u00e8 in pessimo stato da svariati anni. Tra Phyllis e suo marito Lucky esiste un tacito accordo: continuano a vivere insieme ma non fanno pi\u00f9 l'amore. La loro relazione si \u00e9 compromessa anni prima, quando Phyllis ha rivelato a Lucky che la loro figlia Cassie \u00e8 in realt\u00e0 la figlia di un altro uomo. Phyllis ha infatti concepito Cassie mentre Lucky era arruolato nell'esercito; il padre biologico di Cassie \u00e9 Jack Dana, un attore collega di Phyllis. Dopo la rivelazione della verit\u00e0 sulle sue origini, la giovane Cassie \u00e8 scappata di casa e non parla pi\u00f9 con sua madre da alcuni anni. Phyllis \u00e8 inoltre depressa dopo aver appreso che Jack Dana, il vero padre di sua figlia, \u00e8 morto di recente. La donna comincia allora a mettere in discussione la propria mortalit\u00e0 e va a vedere un medico per un controllo. Phyllis passa inoltre molto tempo a guardare i suoi vecchi film nei quali ha recitato con Dana. Dal canto suo, il marito Lucky sembra talvolta incline a lasciarsi sedurre dalle clienti presso le quali interviene come idraulico o imbianchino.\nNel frattempo, anche il giovane manager aziendale Jeffrey Byron e sua moglie Marianne sono infelicemente sposati. Marianne vorrebbe tanto avere dei bambini e per questo desidera ardentemente essere amata da Jeffrey, ma quest'ultimo \u00e8 freddo e distante. Jeffrey \u00e8 a volte attirato dal fascino della sua segretaria personale, una donna matura e pi\u00f9 anziana di lui, ma in realt\u00e0 la maggior parte del tempo \u00e8 piuttosto depresso e ha gi\u00e0 contemplato la possibilit\u00e0 di suicidarsi. Un giorno, Marianne si trova nel periodo dell'ovulazione e aspetta impazientemente che suo marito rientri dall'ufficio per fare l'amore con lui. Nel loro lussuoso appartamento duplex, la giovane donna prepara una romantica cenetta a lume di candela e si veste in modo attraente per stimolare l'interesse di Jeffrey. Ma non appena il marito torna a casa, niente va come previsto. Malgrado le avances appassionate di Marianne, Jeffrey non rivolge neanche un sorriso alla sua bella moglie e, con aria piuttosto seccata, le fa capire freddamente che i bambini non lo interessano. \u00c8 un duro colpo per Marianne, che piange e si dispera.\nIl giorno dopo, Marianne decide di iniziare comunque a preparare una stanza per un bambino nel loro appartamento e assume un imprenditore consigliatole da una sua amica. L'imprenditore \u00e9, guarda caso, proprio Lucky Mann. Marianne \u00e8 immediatamente attratta dal fascino di questo uomo virile e pi\u00f9 maturo di lei, e i due iniziano una relazione. Marianne e Lucky escono anche insieme e si danno appuntamento in un bar, dove passano un romantico momento. Ma Phyllis, la moglie di Lucky, ha notato il cambiamento di comportamento di suo marito e l'ha seguito nel bar. Seduta ad un tavolo in fondo alla sala, Phyllis spia discretamente le manifestazioni di affetto tra suo marito e la giovane Marianne, e ne \u00e8 molto rattristata.\nDopo che Marianne e Lucky sono andati via, Phyllis resta ancora qualche minuto seduta nel bar a meditare, ed \u00e8 proprio in quel momento che Jeffrey, il marito di Marianne, arriva per caso nel locale e si siede proprio al tavolo vicino a quello di Phyllis. Jeffrey \u00e8 immediatamente attratto da Phyllis, la sua passione per le donne mature \u00e8 ormai accertata. Il giovane uomo comincia a parlare con l'ex attrice, la quale decide di stare al gioco. Poco dopo, Jeffrey invita addirittura Phyllis a passare un fine settimana con lui in un albergo di lusso, ma Phyllis rifiuta e lascia il bar. Tornata a casa, Phyllis trova suo marito Lucky che dorme gi\u00e0 nel letto e si rende conto di amarlo ancora. La donna sveglia allora il marito per proporgli, una tantum, di fare l'amore con lei, ma lui rifiuta. Phyllis ha allora una crisi isterica, e rivela a Luke di essere al corrente della sua relazione con Marianne. Senza commenti, Lucky va a dormire sul divano. Il giorno dopo, Phyllis decide finalmente di accettare l'invito del giovane Jeffrey per il fine settimana e parte in automobile con lui.\nJeffrey, dal canto suo, ha giusto detto a sua moglie Marianne che avrebbe dovuto assentarsi per un viaggio di lavoro. Una volta arrivati nell'albergo di lusso, Phyllis e Jeffrey incontrano un'altra coppia di persone agiate, Bernard Ornay e la sua amante Monica Bloom. Anche Ornay viene attratto da Phyllis e, approfittando di un leggero disaccordo tra lei e il suo giovane amante, decide di sedurla e, per questo motivo, va a prendere dello champagne al bar. Poco pi\u00f9 tardi, Phyllis e Jeffrey si sono rapidamente riconciliati e sono infine soli nella loro camera. I due cominciano a fare l'amore, ma l'arrivo imprevisto di Ornay con la sua bottiglia di champagne rompe la magia del momento. Dopo aver cacciato via Ornay, Jeffrey e Phyllis decidono di non fare pi\u00f9 l'amore e lasciano l'albergo la mattina dopo.\nQualche tempo dopo, le due coppie neoformate (Marianne e Lucky, Phyllis e Jeffrey) si incontrano di nuovo nello stesso bar visto in precedenza, e, dato che Lucky \u00e8 in tenero atteggiamento con Marianne, Jeffrey diventa geloso e ha una lotta fisica con Lucky. Mentre il personale interviene per separarli, Phyllis allontana Marianne e le consiglia di tornare a casa. Marianne crede che Phyllis sia una semplice amica di suo marito, non sa ancora che si tratta della moglie di Lucky. Le due donne lasciano insieme il locale e Marianne si fa accompagnare da Phyllis a casa sua per mostrarle la stanza che sta facendo preparare per il suo bambino. Nell'appartamento dei Byron, Phyllis riconosce gli attrezzi del marito ma non dice nulla, cercando di nascondere la sua tristezza. Ma quando Marianne le rivela di essere incinta di Lucky, Phyllis si arrabbia e se ne va.\nPi\u00f9 tardi, Jeffrey torna a casa e sembra come rinvigorito dall'avventura. Propone a sua moglie di fare l'amore e Marianne accetta, ma non dice nulla sul fatto di essere gi\u00e0 incinta di un altro. Nel frattempo, Lucky ritrova sua figlia Cassie e la prega di tornare a casa per vedere di nuovo la madre Phyllis. Questo avr\u00e0 come conseguenza anche la riconciliazione tra Phyllis e Lucky.\nAlla fine della storia, la stessa cosa che era successa a Phyllis accade a Marianne: entrambe avranno avuto un figlio non col loro rispettivo marito, ma con un altro uomo."}
{"id": "1599742", "revid": "767487", "url": "https://it.wikipedia.org/wiki?curid=1599742", "title": "Tom &amp; Viv - Nel bene, nel male, per sempre", "text": "Tom &amp; Viv - Nel bene, nel male, per sempre (\"Tom &amp; Viv\") \u00e8 un film del 1994 diretto da Brian Gilbert.\nLa pellicola \u00e8 ispirata al dramma del 1984 di Michael Gerald Hastings incentrato sulle vicende del primo matrimonio del poeta T. S. Eliot.\nTrama.\nMentre frequenta l'Universit\u00e0 di Oxford nel 1914, il giovane americano Thomas Stearns Eliot conosce l'aristocratica Vivienne Haigh-Wood. I due si sposano poco dopo, ma \u00e8 solo nel matrimonio che Tom scopre il lato oscuro di sua moglie: Viv soffre di un estremo squilibrio ormonale che provoca sbalzi d'umore selvaggi e comportamenti imprevedibili. La carriera poetica di Eliot decolla, ma il comportamento di Viv diviene sempre pi\u00f9 difficile da gestire e la scelta dolorosa del ricovero diventa alla fine l'unica soluzione.\nDistribuzione.\nIl film venne distribuito in Gran Bretagna il 15 aprile 1994; negli Stati Uniti venne presentato in anteprima al Chicago International Film Festival nell'ottobre dello stesso anno."}
{"id": "1599751", "revid": "125804340", "url": "https://it.wikipedia.org/wiki?curid=1599751", "title": "Due sconosciuti, un destino", "text": "Due sconosciuti, un destino \"(Love Field)\" \u00e8 un film di Jonathan Kaplan del 1992.\nTrama.\nDallas, 1963. Lurene Hallett, vive una vita infelice con un marito che tutto sommato non desidera, la sua unica consolazione \u00e8 nello specchio della sua immaginazione, dove Lurene \u00e8 la sua eroina, Jacqueline Kennedy. I capelli platinati acconciati in un cotonatissimo caschetto, si veste nello stesso stile della First Lady. Come Jakie, anche Lurene ha perso un bambino l'estate precedente come JFK con Patrick per una leucemia, ed il trauma ha rafforzato il \"legame\" tra di loro. E, quando suo marito, Ray, le si rivolge tra un boccone e l'altro della cena, Lurene sente la dolcissima voce di John F. Kennedy. Ma il 22 novembre 1963 quella tenerissima voce viene fatta tacere per sempre. All'inizio della giornata, Lurene si era aggregata alla folla che ha accolto la coppia presidenziale all'aeroporto Love Field di Dallas. Adesso, solo poche ore dopo, John F. Kennedy \u00e8 morto. Lurene sente di non avere scelta, anche se il marito pensa che sia pazza e le proibisce di partire, deve andare a Washington per essere vicina a Jackie durante i funerali del Presidente.\nSull'autobus della Greyhound Lines che corre attraverso il sud, ci sono un uomo di colore ed una ragazzina nera con due enormi occhioni spaventati prelevata da un collegio. L'uomo si fa chiamare Paul Johnson, ma sui suoi documenti c'\u00e8 scritto Paul Cater e inizia a frequentarlo. Lurene \u00e8 sicura di essere incappata in qualcosa di atroce. Qualcosa di criminale. I suoi goffi tentativi di scoprire la verit\u00e0 la coinvolgeranno in un inseguimento, un patto tra fuggiaschi e serve a mettere a confronto la realt\u00e0 con l'immagine idealizzata di Jaqueline che la donna bionda se ne \u00e8 fatta attraverso la propaganda dei mass media e, alla fine, la porteranno a scoprire se stessa."}
{"id": "1599752", "revid": "1543377", "url": "https://it.wikipedia.org/wiki?curid=1599752", "title": "National Board of Review Awards 1997", "text": "La 69\u00aa edizione dei National Board of Review Awards si \u00e8 tenuta il 9 febbraio 1998."}
{"id": "1599753", "revid": "287204", "url": "https://it.wikipedia.org/wiki?curid=1599753", "title": "MP1", "text": ""}
{"id": "1599755", "revid": "767487", "url": "https://it.wikipedia.org/wiki?curid=1599755", "title": "Amori e amicizie", "text": "Amori e amicizie (\"Passion Fish\") \u00e8 un film di John Sayles del 1992.\nTrama.\nMay-Alice Culhane, attrice di soap-opera, torna in Louisiana dopo un incidente che l'ha ridotta su una carrozzella, e si ritrova a cambiare frequentemente infermiera per il suo pessimo carattere, fino a quando arriva Chantelle, una ragazza ex cocainomane, che con lei riesce ad instaurare un rapporto speciale."}
{"id": "1599756", "revid": "156601", "url": "https://it.wikipedia.org/wiki?curid=1599756", "title": "Rapidit\u00e0 in relativit\u00e0", "text": ""}
{"id": "1599757", "revid": "8596", "url": "https://it.wikipedia.org/wiki?curid=1599757", "title": "Passion Fish", "text": ""}
{"id": "1599758", "revid": "81195", "url": "https://it.wikipedia.org/wiki?curid=1599758", "title": "Teoria di Kossel", "text": "La teoria di Kossel stabilisce che un legame ionico si instaura soltanto quando le caratteristiche energetiche degli atomi contraenti sono nettamente diverse. Fu il fisico tedesco Walther Kossel a elaborare, nel 1916, la teoria in modo indipendente da Gilbert N. Lewis. In pratica, secondo la teoria, il legame ionico viene ottenuto tramite acquisto e cessione di elettroni con l'effetto di raggiungere la configurazione elettronica stabile corrispondente a quella di un gas nobile (regola dell'ottetto).\nApplicando la teoria, ad esempio, al caso riguardante il cloruro di sodio (NaCl), si pu\u00f2 affermare che poich\u00e9 la differenza di elettronegativit\u00e0 tra gli atomi di sodio e di cloro \u00e8 maggiore di 1,7 i due atomi instaurano un legame ionico, con il sodio che consegue la configurazione elettronica del neon cedendo un elettrone mentre il cloro assume la configurazione dell'argon appropriandosi di un elettrone in pi\u00f9."}
{"id": "1599760", "revid": "339392", "url": "https://it.wikipedia.org/wiki?curid=1599760", "title": "Alexander R. Todd", "text": ""}
{"id": "1599778", "revid": "124267803", "url": "https://it.wikipedia.org/wiki?curid=1599778", "title": "Prima (azienda)", "text": "Prima era il marchio con cui San Marino Telecom commercializzava i propri servizi telefonici nella Repubblica di San Marino.\nIl servizio offerto era su tre diverse frequenze (GSM 900, UMTS 2100 e Wi-Fi) e riguardava i servizi di telefonia mobile, telefonia fissa e internet a banda larga. Si trattava quindi di un operatore telefonico completamente indipendente che utilizzava proprie reti per la diffusione dei propri servizi telefonici e Internet all'interno del territorio della Repubblica di San Marino.\nRete e servizi.\nPrima utilizzava archi di numerazione differenti per i diversi servizi. Per i servizi di telefonia fissa \u00e8 stata autorizzata ad utilizzare la numerazione 0549-80 XX XX. Per i servizi di telefonia mobile \u00e8 stata autorizzata ad utilizzare la numerazione nazionale sammarinese +378-66 XX XX XX. \nIl gestore offriva soluzioni per internet, telefonia fissa e telefonia mobile basandosi sulle proprie reti Wi-Fi e cellulare con tecnologia GSM 900 e UMTS/HSDPA. Dal 2008 commercializza anche un prodotto convergente che unisce tutti i prodotti sul mercato.\nI clienti prepagati e postpagati dei servizi di telefonia mobile quando si trovano in territorio italiano usufruiscono del servizio delle reti di Vodafone e Wind senza alcun aggravio di costi rispetto al piano tariffario scelto n\u00e9 tantomeno subiscono costi addizionali tipo Roaming Internazionale, costi che si attivano solo quando l'utente si trasferisce fuori dal territorio Italiano."}
{"id": "1599785", "revid": "1894831", "url": "https://it.wikipedia.org/wiki?curid=1599785", "title": "Bashi", "text": "Il bashi \u00e8 uno sport di squadra praticato da donne nelle Maldive. Si pratica con racchetta e palla da tennis.\nRegolamento.\nQuesto sport fu inventato e diffuso dal 1950 in poi dal primo presidente della repubblica maldiviana Amin Didi. Il campo di gioco ha forma rettangolare con al centro una rete, simile a quella da tennis, che separa le due zone dove stanno le squadre antagoniste. Ogni squadra \u00e8 composta da un numero variabile tra 7 e 11 atlete. Due battitrici di ogni squadra dispongono di una serie di 12 battute che si devono effettuare con la schiena rivolta alla rete divisoria: se la palla tocca il suolo delle avversarie per 12 volte consecutive, si ottiene il diritto di battere poi frontalmente alla rete; le atlete avverse alle due battitrici devono prendere la palla a volo prima che tocchi il suolo per ottenere il diritto di battuta."}
{"id": "1599793", "revid": "131358", "url": "https://it.wikipedia.org/wiki?curid=1599793", "title": "Associa\u00e7\u00e3o Acad\u00e9mica de Coimbra - O.A.F.", "text": ""}
{"id": "1599799", "revid": "33751", "url": "https://it.wikipedia.org/wiki?curid=1599799", "title": "Be\u015fikta\u015f J.K.", "text": ""}
{"id": "1599800", "revid": "486946", "url": "https://it.wikipedia.org/wiki?curid=1599800", "title": "TISM", "text": ""}
{"id": "1599801", "revid": "1714743", "url": "https://it.wikipedia.org/wiki?curid=1599801", "title": "Isabella di Braganza", "text": " \nEra figlia del futuro duca di Braganza, Alfonso e di Beatriz Pereira de Alvim.\nBiografia.\nIsabella di Braganza spos\u00f2, nel 1424, suo zio, il principe Giovanni, figlio del re del Portogallo Jo\u00e3o I o Giovanni I d'Aviz (figlio del re del Portogallo Pietro I \"il Giustiziere\" e della sua amante, Teresa Louren\u00e7o, figlia di un mercante di Lisbona, Louren\u00e7o Martins, sembra di origine galiziana) e sua moglie, Filippa di Lancaster, figlia Giovanni di Gand, duca di Lancaster (figlio di Edoardo III d'Inghilterra e zio del re d'Inghilterra, Riccardo II) e di Bianca di Lancaster (1345-1369) figlia di \"Enrico di Grosmont\", primo duca di Lancaster.\nNel 1431, alla morte di suo nonno, Nuno \u00c1lvares Pereira, il marito, il principe Giovanni, gli succedette nella carica di conestabile del regno del Portogallo.\nNel 1442, Isabella rimase vedova e il figlio Diego succedette al marito Giovanni, nel titolo di conestabile del Portogallo.\nIsabella mor\u00ec nel 1465.\nFigli.\nIsabella a Giovanni diede quattro figli:"}
{"id": "1599803", "revid": "287204", "url": "https://it.wikipedia.org/wiki?curid=1599803", "title": "Herpesvirus umano 6", "text": "Lherpesvirus umano 6 (Human herpesvirus 6) o HHV-6 \u00e8 un \"Betaherpesvirus\" della famiglia degli \"Herpesviridae\". \u00c8 stato scoperto nel 1986 in pazienti affetti da AIDS che presentavano una patologia linfoproliferativa. Sono conosciute due varianti virali (HHV-6A e HHV-6B), che sono considerate specie diverse (1), in quanto differiscono per tropismo cellulare, associazione con malattie, profilo immunologico, ecc.\nHHV-6B \u00e8 molto diffuso, tant'\u00e8 che la prima infezione avviene generalmente entro i primi due anni di vita. Allora pu\u00f2 presentarsi sotto la tipica forma della \"Roseola infantum\", detta \"VI malattia\". Anche HHV-6A infetta la popolazione umana, ma con frequenza minore, e non si conoscono con precisione la malattie associate all'infezione primaria.\nCome tutti gli herpesvirus, entrambe le varianti possono rimanere latente e riattivarsi in seguito alla depressione del sistema immunitario (com'era nei pazienti AIDS in cui fu isolato).\nIl virus ha un particolare tropismo verso i linfociti T, soprattutto i CD4+. Tuttavia infetta anche gli altri T, le cellule Natural Killer, astrociti e monociti. Il recettore per HHV-6A \u00e8 la glicoproteina CD46, che \u00e8 diffusa in moltissimi tipi cellulari umani, mentre il recettore per HHV-6B \u00e8 la molecola CD134.\n1) https://www.ncbi.nlm.nih.gov/pubmed/24193951"}
{"id": "1599804", "revid": "1543377", "url": "https://it.wikipedia.org/wiki?curid=1599804", "title": "Vaalbara", "text": "Vaalbara \u00e8 il nome che \u00e8 stato dato al primo supercontinente esistito sulla Terra, circa 3,3 miliardi di anni fa.\nLa denominazione Vaalbara fu proposta da E. S. Cheney che la deriv\u00f2 dalle ultime quattro lettere dei due cratoni che lo costituivano, il Cratone di Kaapvaal e il Cratone Pilbara. L'esistenza di un supercontinente antecedente Vaalbara, un proto-Valbaara datante 3,6\u20133,2\u00a0Ga, \u00e8 suggerita da alcune ricostruzioni paleomagnetiche, ma non vi sono prove certe e materiali a testimoniare della sua struttura o localizzazione.\nL'unione dei cratoni di Kaapvaal e Pilbara.\nIn base ai dati radiometrici dei cratoni che formavano la Vaalbara, si ritiene che esso sia esistito 3,3 miliardi di anni fa (3,3\u00a0Ga), spingendosi forse fino a 3,6\u00a0Ga.\nGli studi geocronologici e paleomagnetici dei due cratoni archeani (protocontinenti) denominati Cratone di Kaapvaal, con riferimento alla regione sudafricana di Kaapvaal, e Cratone Pilbara, con riferimento alla regione di Pilbara nell'Australia Occidentale, provano che i cratoni facevano parte della Vaalbara. Questi due cratoni rappresentano gli unici resti originali della crosta terrestre, come era ai primordi, sopravvissuti fino ai giorni nostri.\nUn'ulteriore prova \u00e8 rappresentata dalla sequenza di somiglianze strutturali delle cinture di nefriti e di gneiss che presentano questi due cratoni, con tracce di quattro grandi impatti meteoritici avvenuti fra 3,2 e 3,5\u00a0Ga. Le stesse cinture archeane di nefriti si trovano anche ai margini del Cratone Superiore in Canada, come pure nei cratoni degli ex continenti della Gondwana e della Laurasia.\nScissione.\nLa deriva dei due cratoni di Kaapvaal e Pilbara, avvenuta all'incirca 2,8\u00a0Ga, \u00e8 un'ulteriore prova del fatto che essi un tempo erano connessi.\nNon \u00e8 certo quando la Vaalbara ha iniziato a scindersi, ma studi geocronologici e paleomagnetici mostrano che i due cratoni presentavano un movimento rotatorio latitudinale di 30\u00b0 tra 2,78\u00a0Ga e 2,77\u00a0Ga, portando alla conclusione che essi non fossero pi\u00f9 uniti gi\u00e0 2,8\u00a0Ga.\nVita archeana.\nI cratoni di Pilbara e Kaapvaal sono fra le rocce pi\u00f9 antiche del mondo e contengono microfossili archeani ben conservati. Perforazioni hanno rivelato tracce di vita microbica e fotosintesi datanti dell'Archeano in Africa e in Australia\nLa pi\u00f9 antica prova ampiamente accettata di prime forme di vita con fotosintesi \u00e8 data da fossili molecolari trovati in argille vecchie di 2,7 miliardi di anni nel cratone di Pilbara. Questi fossili sono stati interpretati come tracce di eucarioti e cianobatteri, anche se alcuni scienziati sostengono che questi biomarcatori possano essere entrati in queste rocce pi\u00f9 tardi e datare i fossili a 2,15\u20131,68\u00a0Ga.\nQuest'ultimo intervallo temporale \u00e8 in linea con le stime basate sull'orologio molecolare che data l'ultimo antenato comune eucariota al 1,866\u20131,679\u00a0miliardi di anni. Se i fossili di Pilbara sono tracce di eucarioti antichi, potrebbero rappresentare gruppi estinti prima che emergessero gruppi moderni.\nVoci correlate.\n "}
{"id": "1599808", "revid": "1314312", "url": "https://it.wikipedia.org/wiki?curid=1599808", "title": "Thomas DiLorenzo", "text": "DiLorenzo ha scritto o partecipato alla scrittura di diversi libri, tra i quali ricordiamo: \"The Real Lincoln: A New Look at Abraham Lincoln, His Agenda, and an Unnecessary War\"; \"How Capitalism Saved America: The Untold History of Our Country, From the Pilgrims to the Present\" e \" Lincoln Unmasked: What You're Not Supposed To Know about Dishonest Abe\".\nDiLorenzo ha spesso parlato a favore della formazione degli Stati Confederati d'America, difendendo specialmente il loro diritto a secedere dall'Unione; questa sua posizione \u00e8 molto vicina a quella di Lysander Spooner. Ha anche criticato la visione comune che vede il New Deal come sistema di successo che abbia permesso l'uscita dalla Grande depressione.\nNegli ultimi tempi DiLorenzo \u00e8 stato spesso oratore di punta dei convegni organizzati dal \"Ludwig von Mises Institute\"."}
{"id": "1599809", "revid": "287204", "url": "https://it.wikipedia.org/wiki?curid=1599809", "title": "Pseudopodo", "text": "Lo pseudopodo o pseudopodio \u00e8 l'estroflessione mobile di citoplasma osservabile in alcuni organismi unicellulari (amebe, sporozoi, plasmodi, ecc.) e in cellule isolate di organismi pluricellulari. \nGli pseudopodi cellulari sono estroflessioni della membrana plasmatica, e sono tipici delle cellule fagocitiche (come macrofagi e cellule dendritiche) in quanto il loro scopo \u00e8 quello di circondare e inglobare le \"prede\" della cellula, impacchettandole all'interno di un vacuolo: possiamo osservare un esempio di questo processo quando un'ameba ingloba una particella di cibo. Alla base degli pseudopodi troviamo l'actina (ci\u00f2 vale anche per molte altre estroflessioni cellulari, tra cui i microvilli).\nGrazie alla comparsa di diversi pseudopodi, la cellula stessa pu\u00f2 cambiare forma, permettendo il movimento e il processo di fagocitosi.\nGli pseudopodi sono chiamati \"filipodi\" quando hanno una forma filiforme."}
{"id": "1599813", "revid": "1728", "url": "https://it.wikipedia.org/wiki?curid=1599813", "title": "Lita lituano", "text": ""}
{"id": "1599815", "revid": "767487", "url": "https://it.wikipedia.org/wiki?curid=1599815", "title": "I moschettieri del mare", "text": "I moschettieri del mare \u00e8 un film del 1962 diretto da Steno.\nTrama.\nTre pirati si salvano da un naufragio e si impossessano di un galeone con cui vanno a Maracaibo dove salvano il governatore da una congiura.\nCritica.\n\u00ab...filmino esile esile.\u00bb per il Mereghetti 1994."}
{"id": "1599816", "revid": "599013", "url": "https://it.wikipedia.org/wiki?curid=1599816", "title": "Arabistica", "text": "L'arabistica \u00e8 il ramo di studi e ricerche sulla storia e cultura araba antica e moderna; interessa perlopi\u00f9 i campi della linguistica e letteratura.\nPoich\u00e9 non tutti gli Arabi sono musulmani (si pensi agli attuali Arabi-cristiani; oltre agli ebrei che scrivevano in arabo), l'arabistica va tenuta distinta dall'islamologia.\nStoria.\nI primi studi e insegnamenti di lingua e cultura araba in Italia risalgono al periodo dell\u2019Emirato islamico in Sicilia.\nGli insegnamenti in Occidente di lingua e letteratura araba furono introdotti per volere di un Concilio ecumenico nel XIII secolo, e riguardarono gli atenei di Bologna, Parigi, Salamanca e Oxford.\nIn Italia, le principali strutture arabistiche sono l'Universit\u00e0 degli Studi di Napoli \"L'Orientale\" (gi\u00e0 Istituto Universitario Orientale di Napoli), l'Universit\u00e0 degli Studi di Roma \"La Sapienza\", Universit\u00e0 degli Studi di Palermo e l'Universit\u00e0 \"Ca' Foscari\" di Venezia; ma a Roma sono presenti anche il Pontificio Istituto di Studi Arabi e d'Islamistica (PISAI) e il Pontificio Istituto Orientale (PIO).\nTra gli istituti non accademici, invece, il pi\u00f9 antico e istituzionalmente votato agli studi arabistici moderni e contemporanei \u00e8 l'Istituto per l'Oriente C. A. Nallino di Roma, il quale dal 1921 (anno della sua fondazione) ha dato alle stampe oltre 250 opere arabistiche. Finch\u00e9 \u00e8 rimasto in vita, anche l'IsIAO di Roma ha tenuto regolari corsi di lingua araba (pur non interessandosi costituzionalmente all'arabistica in quanto tale)."}
{"id": "1599817", "revid": "767487", "url": "https://it.wikipedia.org/wiki?curid=1599817", "title": "Adrie Koster", "text": "Carriera.\nGiocatore.\nCome giocatore ha militato nei club Roda JC (1977-1979) e (1979-1983).\nNella squadra nazionale olandese ha collezionato tre presenze senza segnare gol, venendo convocato pure per gli Europei del 1980 (in cui non \u00e8 stato impiegato).\nClub.\nInizia come vice allenatore prima l'FC Eindhoven. Nel 1986 viene nominato vice allenatore di Piet de Visser al Willem II (dal 01/07/1986 al 30/06/1990). Da allenatore ha guidato il Willem II Tilburg (dal 01/07/1990 al 30/06/1991)\nIl 2 aprile 1991 firma il contratto per un anno con opzione per il secondo come allenatore del Roda JC per sostituire il dimissionario Jan Reker, con decorrenza 1 luglio. Con i \"Tricolores\" viene eliminato al terzo turno della Coppa d'Olanda dal Sparta Rotterdam per 3-1 e arriva all'undicesimo posto in campionato con 30 punti. Il 30 giugno a contratto scaduto lascia il club.\nSuccessivamente ha allenato l'Helmond Sport (dal 1\u00ba luglio 1993 al 30 giugno 1995) e l'FC Oss (dal 1\u00ba luglio 1995 al 30 giugno 1997)\nIl 21 gennaio 1997 firma il contratto come allenatore dell'Excelsior Rotterdam, squadra della seconda divisione olandese con decorrenza 1 luglio. Nella Coppa d'Olanda viene eliminato nei gironi e conclude il campionato al terzultimo posto. Il secondo anno viene eliminato nella Coppa d'Olanda al primo turno dal PSV Eindhoven per 5 a 0 e conclude il campionato al sesto posto con ammissione ai play-off, ma non riesce ad ottenere la promozione in prima divisione. Il terzo anno viene eliminato nella Coppa d'Olanda ai ottavi di finale dal NEC per 1 a 0 e conclude il campionato al quarto posto con ammissione ai play-off, ma non riesce ad ottenere la promozione in prima divisione. Il quarto anno viene eliminato nella Coppa d'Olanda ai ottavi di finale dall'AZ Alkmaar per 2 a 1 e conclude il campionato al secondo posto con ammissione ai play-off, ma non riesce ad ottenere la promozione in prima divisione. Il quinto anno viene eliminato nella Coppa d'Olanda ai ottavi di finale dal Utrecht per 4 a 1 e conclude il campionato al secondo posto con ammissione ai play-off, ottiene la promozione in prima divisione dopo quattro anni conseguiti di play-off. Il sesto anno viene eliminato nella Coppa d'Olanda ai quarti di finale dall'Utrecht per 3 a 1 e in campionato dopo la sessione invernale la squadra ha preso una caduta in classifica vincendo solo una partita nel girone di ritorno e piazzandosi penultimo posto con ammissione ai play-out, che iniziano male con tre sconfitte consecutive. Il 17 giugno 2003 ancora con una partita da giocare viene annunciato che il tecnico non rinnover\u00e0 il contratto in scadenza a fine mese. Alla fine la squadra non riesce ad ottenere la permanenza in prima divisione e retrocedono in seconda divisione.\nIl 22 gennaio 2004 firma il contratto come allenatore del VVV-Venlo, squadra della seconda divisione olandese con decorrenza 1 luglio. Viene eliminato al secondo turno della Coppa d'Olanda dallo Jong Feyenoord per 2 a 0 e conclude il campionato al terzo posto con ammissione ai play-off, ma non riesce ad ottenere la promozione in prima divisione. Il 2 giugno 2005 accetta l'offerta di guidare il RKC Waalwijk in sostituzione di Erwin Koeman passato alla guida del Feyenoord, firmando un biennale. Viene eliminato dalla Coppa d'Olanda al terzo turno dei supplementari dal Twente per 2 a 1 e conclude il campionato al dodicesimo posto. Il 27 novembre 2006 dopo appena 14 partite viene esonerato, lasciando la squadra all'ultimo posto in campionato dopo aver totalizzato 1 vittoria, 5 pareggi e 8 sconfitte.\nIl 18 aprile 2007 firma il contratto con l'Jong Ajax come allenatore insieme ad Aron Winter con decorrenza 1 luglio. Il 9 ottobre diventa allenatore interim dell'Ajax al posto di Henk ten Cate passato al Chelsea come vice di Avram Grant. L'11 marzo 2008 viene annunciato che al termine della stagione lascia la guida della prima squadra a Marco Van Basten per ritornare alla guida delle giovanili. Con i lancieri ottiene un secondo posto in campionato a 3 punti dalla capolista e viene ammessa al primo turno della Coppa Uefa. Il 1 luglio ritorna alla guida dello Jong Ajax. Il 7 aprile firma un contratto per allenare dalla prossima stagione il Club Brugge, firmando un contratto annuale con opzione per il rinnovo. Dopo 21 giorni dalla nomina come allenatore del club belga vince il campionato delle giovanili, grazie alla vittoria per 2 a 0 contro lo Jong Twente. Il 22 giugno inizia la sua nuova avventura belga. Si piazza terzo posto in campionato con accesso diretto al terzo turno dei preliminari di Europa League. Il 27 gennaio 2010 viene eliminato ai quarti della Coppa del Belgio dal Gent e il 24 febbraio alla vigilia della sfida di ritorno dei sedicesimi di finale di Europa League contro il Valencia il presidente Pol Jonckheere annuncia che il club belga ha deciso di esercitare l'opzione per prolungare di un altro anno il contratto. Il giorno seguente viene eliminato dalla competizione e in campionato si piazza al secondo posto con la partecipazione ai play-off scudetto che con il nuovo regolamento sono stati introdotti. Conclude i play-off al terzo posto con accesso diretto ai play-off di Europa League. Il terzo anno alla guida del club belga si conclude con l'eliminazione ai ottavi di finale della Coppa del Belgio per 2 a 1 contro il Beerschot, con l'eliminazione ai gironi dell'Europa League e con il quarto posto in campionato con accesso diretto al terzo turno dei preliminari di Europa League. Il 31 ottobre 2011 dopo la sconfitta casalinga per 5 a 4 contro il Genk, dopo che i padroni di casa stavano in vantaggio 4 a 2, viene esonerato causato anche dall'eliminazione di quattro giorni prima nella Coppa del Belgio ai ottavi di finale contro il Gent e la settimana scorsa l'eliminazione ai gironi dell'Europa League, lascia la squadra al quarto posto in campionato a 4 punti dalla vetta.\nDal 1\u00ba gennaio 2012 al 30 giugno allena la Nazionale Under-20 di calcio dei Paesi Bassi.\nIl 14 aprile viene nominato tecnico del Beerschot firmando un contratto per due anni. Il 29 novembre nonostante la settimana scorsa il presidente Patrick Vanoppen ha espresso la propria fiducia nei confronti del tecnico olandese viene sollevato dall'incarico affidando momentaneamente la guida al suo vice Wim De Corte, lascia la squadra belga al dodicesimo posto in campionato dopo appena 17 partite, totalizzando 17 punti e solo 4 punti nelle ultime nove partite. Il 24 giugno viene nominato allenatore del Club Africain squadra che milita nella prima divisione tunisina, firmando un biennale. Il 15 gennaio 2014 nonostante la squadra si trova in vetta alla classifica la dirigenza lo sollevato dall'incarico, lamentandosi per il poco gioco di qualit\u00e0 e senza obbiettivi. Il 6 luglio viene nominato allenatore dell'Olanda Under-21 in sostituzione di Albert Stuivenberg passato al Manchester United come assistente del tecnico Louis Van Gaal. Il 23 ottobre si dimette dalla guida dopo la sconfitta nei playoff per 2 a 0 contro il Portogallo per il prossimo campionato europeo, causandone l'eliminazione.\nIl 25 novembre segue Huub Stevens allo Stoccarda nel ruolo di assistente. Il 25 maggio 2015 dopo le dimissioni di Stevens lascia anche lui il club tedesco. Il 25 agosto viene nominato assistente di Bert van Marwijk per l'Arabia Saudita.\nNel 2018 torna dopo 27 anni al riuscendo a portarlo, con il quinto posto in Eredivisie nel 2019/20, di nuovo alla qualificazione in Europa League dalla quale viene per\u00f2 eliminato gi\u00e0 al terzo turno preliminare. Il 26 gennaio 2021 viene esonerato con la squadra al penultimo posto con 10 punti raccolti in 18 partite di Eredivisie e con la sequenza di 10 partite senza una vittoria, un trend negativo rispetto al cammino della stagione precedente quando dopo 18 gare il Willem II si trovava al quarto posto in classifica con 33 punti."}
{"id": "1599824", "revid": "767487", "url": "https://it.wikipedia.org/wiki?curid=1599824", "title": "La carriera di Suzanne", "text": "La carriera di Suzanne \u00e8 un mediometraggio del 1963 scritto e diretto da \u00c9ric Rohmer.\n\u00c8 il secondo capitolo del ciclo dei \"Sei racconti morali\" (\"Six contes moraux\"), una serie di opere del regista francese composta da un cortometraggio, un mediometraggio e quattro lungometraggi. Segue \"La fornaia di Monceau\" (1962) e precede \"La collezionista\" (1967).\nTrama.\nBertrand, studente in medicina, subisce il fascino libertino dell'amico Guillaume. Cos\u00ec, quando questi, con la scusa di una seduta spiritica, approfitta di Suzanne, giovane studentessa lavoratrice incontrata in un bistrot parigino, e se ne sbarazza qualche giorno dopo, non disapprova la sua condotta. In seguito \u00e8, anzi, la donna ad essere oggetto della sua indifferenza e del suo disprezzo, anche quando, attraverso ripetuti inviti e tentativi manifesta il proprio interessamento per Bertrand.\nEgli non esita neppure a rivolgere a lei i sospetti circa la sparizione di una somma di denaro dalla camera della pensione in cui \u00e8 alloggiato e in cui la giovane ha trascorso una notte con lui, ancora una volta ignorata. In realt\u00e0 l'autore del furto \u00e8 stato Guillaume. Bertrand \u00e8 attratto da Sophie, donna di fiera bellezza, che si dimostra inaccessibile ai suoi approcci. \u00c8 il confronto con l'immagine idealizzata di Sophie a rendere mediocre e volgare l'altra.\nSolo quando, qualche tempo dopo, la ritrova felicemente sposata con un ex amico di Sophie, si trova costretto a riconsiderare le sue valutazioni sulla giovane Suzanne.\nProduzione.\nCome \"La fornaia di Monceau\" ha lo stesso produttore (Barbet Schroeder) e la stessa limitatezza di mezzi del primo cortometraggio.\nCritica.\nQuesto secondo dei \"Sei racconti morali\" presenta una struttura simile al primo (\"La fornaia di Monceau\"): un giovane studente in un triangolo completato da una fredda donna ideale cui \u00e8 andata la sua scelta e da un'altra donna, nel cui mondo reale egli si rifiuta di entrare. A fianco del terzetto, un amico dello studente come deus-ex-machina delle sue scelte.\nAncora una volta l'ambientazione \u00e8 funzionale alla descrizione dei meccanismi psicologici. Girato per quasi tutta la sua durata in ambienti angusti e oscuri, il film si conclude nel sole di una gita sul fiume, nel momento in cui il corpo di Suzanne si manifesta, disteso sulla barca, nella sua felice pienezza.\nHome Video.\nIl film \u00e8 stato distribuito in Italia da Dolmen Home Video, in un DVD che comprende anche \"Nadja \u00e0 Paris\", \"Charlotte et son steak\" e \"La fornaia di Monceau\"."}
{"id": "1599825", "revid": "767487", "url": "https://it.wikipedia.org/wiki?curid=1599825", "title": "Tales of Known Space", "text": "Tales of Known Space: The Universe of Larry Niven \u00e8 una raccolta del 1975, che comprende tredici racconti dello scrittore di fantascienza Larry Niven, inseriti nel contesto del Ciclo dello Spazio conosciuto."}
{"id": "1599827", "revid": "298055", "url": "https://it.wikipedia.org/wiki?curid=1599827", "title": "Mezzelfi (Mondo Emerso)", "text": ""}
{"id": "1599829", "revid": "287204", "url": "https://it.wikipedia.org/wiki?curid=1599829", "title": "Herpesvirus umano 7", "text": "LHerpesvirus 7 o HHV-7 (Human betaherpesvirus 7) \u00e8 un betaherpesvirus della famiglia degli \"Herpesviridae\". \u00c8 stato scoperto nel 1990, e la sua implicazione nella patologia umana non \u00e8 del tutto chiara. \nIl virus \u00e8 molto diffuso e quasi tutti gli individui lo contraggono nella prima infanzia. D\u00e0 una forma di \"Roseola infantum\", o \"VI malattia\", che non \u00e8 distinguibile da quella prodotta da Herpesvirus 6. Nell'adulto \u00e8 probabile causa eziologica della pitiriasi rosea di Gibert\nCome tutti gli herpesvirus, questo pu\u00f2 rimanere latente e riattivarsi in seguito alla depressione del sistema immunitario.\nIl virus ha tropismo per i linfociti T CD4+. Infatti il suo recettore cellulare specifico \u00e8 proprio CD4."}
{"id": "1599835", "revid": "14052409", "url": "https://it.wikipedia.org/wiki?curid=1599835", "title": "RTV38", "text": ""}
{"id": "1599841", "revid": "1728", "url": "https://it.wikipedia.org/wiki?curid=1599841", "title": "Monete del lita lituano", "text": ""}
{"id": "1599843", "revid": "1186766", "url": "https://it.wikipedia.org/wiki?curid=1599843", "title": "Alma (nome)", "text": "Origine e diffusione.\nQuesto nome \u00e8 documentato, in Gran Bretagna, gi\u00e0 dal Medioevo, ed ha una tradizione onomastica complessa, che riunisce in s\u00e9 forse pi\u00f9 origini distinte.\nSolitamente viene ricondotto al latino \"almus\", \"alma\" (da \"alo\", \"al\u0115re\", \"nutrire\"), un vocabolo che fu epiteto di varie divinit\u00e0 romane (come Venere, Cerere e Maia) e che aveva in origine il significato di \"che nutre\", \"che d\u00e0 vita\", acquisendo poi anche il senso di \"che fa del bene\", \"gentile\". Non \u00e8 da escludere che in Inghilterra possa anche aver rappresentato la forma latinizzata di qualche nome inglese antico, come ad esempio \"\u00c6lfm\u00e6ge\" (da \"\u00e6lf\", \"elfo\", e \"m\u01e3ge\", \"donna\", \"fanciulla\") o \"\u00c6\u00f0elm\u00e6ge\" (da \"\u00e6\u00f0el\", \"nobile\", e \"m\u01e3ge\").\nIn Inghilterra, il nome rimase molto raro fino alla guerra di Crimea, quando cominci\u00f2 ad essere usato per celebrare la battaglia dell'Alma del 1854, che vide una schiacciante vittoria dell'esercito anglo-francese; lo scontro prende il nome dal fiume Alma, che a sua volta deriva da una parola tatara che vuol dire \"mela\". In Italia il nome raggiunse una buona diffusione ancora pi\u00f9 tardi, tanto da non essere registrato nei repertori onomastici d'inizio Novecento; il suo uso venne promosso dal dramma di Sudermann \"L'onore\", la cui protagonista si chiama appunto Alma, e verso gli anni 1950 era diventato piuttosto comune. Secondo dati pubblicati negli anni 1970, il nome era attestato maggiormente al Nord e al Centro, specie in Toscana ed Emilia-Romagna; ne \u00e8 documentata anche la forma maschile Almo, il cui uso comunque \u00e8 sempre stato episodico.\nIl nome, che \u00e8 in uso anche in spagnolo, catalano e olandese, coincide tra l'altro con il termine spagnolo e portoghese \"alma\", che indica l'anima.\nOnomastico.\nIl nome \u00e8 adespota, cio\u00e8 non \u00e8 portato da alcuna santa; l'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "1599846", "revid": "767487", "url": "https://it.wikipedia.org/wiki?curid=1599846", "title": "Giorni di gloria... giorni d'amore", "text": "Giorni di gloria... giorni d'amore (\"For the Boys\") \u00e8 un film di Mark Rydell del 1991.\nTrama.\nAll\u2019inizio della Seconda guerra mondiale la brillante e tenace cantante Dixie Leonard ottiene un ingaggio per intrattenere i soldati statunitensi in licenza all\u2019interno degli show comici del vanesio Eddie Sparks. Tra i due la competizione iniziale si trasforma ben presto in una profonda amicizia. Quando il marito di Dixie muore in guerra lasciandola con un figlio appena nato, Eddie ne diviene il padre acquisito. Qualche anno pi\u00f9 tardi la coppia, che nel frattempo \u00e8 diventata molto celebre, parte per la Corea cos\u00ec da supportare le truppe americane. Successivamente il figlio di Dixie, Danny, si arruola e parte per il Vietnam, raggiunto in un secondo momento dalla madre e da Eddie. Dopo una commovente performance di Dixie, l\u2019accampamento \u00e8 colpito da un attacco militare, del quale Danny resta vittima. \u00c8 la fine del sodalizio artistico tra Dixie ed Eddie, che si riabbracceranno, ormai anziani, in occasione di una cerimonia di Hollywood trasmessa in diretta televisiva.\nColonna sonora.\nLa colonna sonora comprende le cover di molte canzoni classiche, tra cui \"Stuff Like That There\" e \"In My Life\" dei Beatles."}
{"id": "1599847", "revid": "438678", "url": "https://it.wikipedia.org/wiki?curid=1599847", "title": "Rosa scompiglio e i suoi amanti", "text": "Rosa scompiglio e i suoi amanti (\"Rambling Rose\") \u00e8 un film del 1991 diretto da Martha Coolidge, tratto da un romanzo del 1972 di Calder Willingham, adattato per il cinema dallo stesso scrittore.\nTrama.\nNel 1971, ritornato gi\u00e0 adulto alla casa, negli Stati Uniti del Sud, dove trascorse gli anni della giovinezza, Buddy Hillyer ricorda i lontani anni '30 e la propria precoce adolescenza, insieme ai turbamenti e allo scompiglio portati in casa dall'arrivo di Rose, una graziosa ragazza di campagna, che gli procur\u00f2 curiosit\u00e0, emozioni e turbamenti."}
{"id": "1599848", "revid": "120557374", "url": "https://it.wikipedia.org/wiki?curid=1599848", "title": "Ente di fatto", "text": "In diritto, s'intende per ente di fatto un complesso organizzato di persone e di beni diretto alla realizzazione di uno scopo (economico o meno) che non ha ottenuto il riconoscimento ed \u00e8 quindi privo di personalit\u00e0 giuridica ma che ha tuttavia soggettivit\u00e0 giuridica secondo le teorie che distinguono i due concetti.\nQuesti enti hanno acquistato col passare del tempo notevole importanza sul piano giuridico e in quello sociale: basti pensare che organizzazioni come i partiti politici e i sindacati hanno normalmente tale natura giuridica. In effetti, se il mancato riconoscimento priva questi enti della capacit\u00e0 giuridica, li sottrae per\u00f2 anche ai vincoli che l'ordinamento pone agli enti riconosciuti, consentendogli una maggiore libert\u00e0 di scelta delle modalit\u00e0 organizzative e di azione. \nNell'ordinamento italiano, sono enti di fatto le associazioni non riconosciute e i comitati. Possono essere enti di fatto, cos\u00ec come persone giuridiche, le organizzazioni di volontariato e le organizzazioni senza scopo di lucro di utilit\u00e0 sociale (ONLUS)."}
{"id": "1599851", "revid": "1964823", "url": "https://it.wikipedia.org/wiki?curid=1599851", "title": "William Turton", "text": "Turton nacque a Olveston, nel Gloucestershire, e venne educato all'Oriel College, ad Oxford. Incominci\u00f2 a praticare a Swansea, ma dedic\u00f2 il suo tempo libero alla storia naturale, soprattutto alla conchiliologia. Pubblic\u00f2 alcuni libri illustrati sulle conchiglie ed una traduzione dell'edizione di Gmelin del \"Systema Naturae\" di Linneo nel 1806.\nTurton mor\u00ec a Bideford. La sua collezione di conchiglie si trova ora alla Smithsonian Institution.\nIl genere di bivalvi \"Turtonia\" venne chiamato cos\u00ec in suo onore."}
{"id": "1599852", "revid": "767487", "url": "https://it.wikipedia.org/wiki?curid=1599852", "title": "Cartoline dall'inferno", "text": "Cartoline dall'inferno (\"Postcards from the Edge\") \u00e8 un film del 1990 diretto da Mike Nichols e tratto dall'omonimo romanzo di Carrie Fisher.\nTrama.\nDoris, attrice in declino alcolizzata, e la figlia Suzanne, anch'essa attrice con problemi di tossicodipendenza, hanno un rapporto conflittuale.\nProduzione.\nLa pellicola \u00e8 tratta da un romanzo semi-autobiografico del 1987 dell'attrice Carrie Fisher, autrice anche della sceneggiatura, che, come la protagonista Suzanne, \u00e8 stata vittima della tossicodipendenza nel corso degli anni ottanta."}
{"id": "1599853", "revid": "110157", "url": "https://it.wikipedia.org/wiki?curid=1599853", "title": "Serie A1 1995-1996 (pallavolo femminile)", "text": "La Serie A1 1995-1996 si \u00e8 svolta dal 14 ottobre 1995 al 27 aprile 1996: al torneo hanno partecipato dodici squadre di club italiane e la vittoria finale \u00e8 andata per la prima volta al .\nRegolamento.\nFormula.\nLe squadre hanno disputato un girone all'italiana, con gare di andata e ritorno, per un totale di ventidue giornate; al termine della regular season:\nCriteri di classifica.\nSono stati assegnati 2 punti alla squadra vincente e 0 a quella sconfitta.\nL'ordine del posizionamento in classifica \u00e8 stato definito in base a:"}
{"id": "1599857", "revid": "78273", "url": "https://it.wikipedia.org/wiki?curid=1599857", "title": "Kukamimonjo", "text": ""}
{"id": "1599861", "revid": "986213", "url": "https://it.wikipedia.org/wiki?curid=1599861", "title": "Alessio Federico Cristiano di Anhalt-Bernburg", "text": "Biografia.\nAlessio era il figlio primogenito del principe Federico Alberto di Anhalt-Bernburg e di sua moglie, Luisa Albertina di Schleswig-Holstein-Sonderburg-Pl\u00f6n, fratello maggiore di Paolina Cristina Guglielmina, che fu principessa reggente di Lippe.\nAlla morte del padre, nel 1796, ottenne la reggenza del principato di Anhalt-Bernburg. Il territorio del principato pass\u00f2 dal 1797 alla linea di Anhalt-Zerbst, eccetto Coswig e M\u00fchlingen, dal 1809 la citt\u00e0 di Buro venne elevata a contea e nel 1812 la linea di Anhalt-Bernburg-Hoym vendette Hoym alla Prussia che fece della citt\u00e0 un proprio exclave.\nFu un sovrano munifico, attento in particolare alle esigenze della Chiesa e dell'istruzione entro i confini del proprio stato. Tra i suoi interessi rientrarono anche la costruzione di strade che resero migliori i traffici del principato.\nPio e tollerante verso le altre religioni, nel 1820 accolse entr\u00f2 i confini delle proprie terre l'Unione protestante. Nel 1826 entr\u00f2 a far parte del Deutscher Zollverein.\nSu interessamento dell'imperatore Francesco II, ottenne il titolo di duca nel 1807. Al crollo del Sacro Romano Impero, trov\u00f2 rifugio a Dessau ed a K\u00f6then. Sostenendo i contingenti militari di Napoleone in Tirolo, Spagna, Russia, Danzica ed a Kulm, ritorn\u00f2 in possesso dei propri territori dopo l'invasione francese della Germania. Il 1\u00ba dicembre 1813, ader\u00ec alla Confederazione del Reno e tra il 1814 ed il 1815 combatt\u00e9 in Belgio ed in Francia. L'8 giugno 1815 ader\u00ec alla Confederazione tedesca.\nAlla morte del duca Leopoldo III di Anhalt-Dessau, nel 1817, divenne reggente per il giovane duca Luigi Augusto, che venne posto sotto la sua tutela, sin quando non mor\u00ec anch'egli nel 1818.\nMatrimonio e figli.\nA Kassel, il 29 novembre 1794 Alessio Federico Cristiano spos\u00f2 in prime nozze Maria Federica (Hanau, 14 settembre 1768 - Hanau, 17 aprile 1839), figlia di Guglielmo I d'Assia. La coppia ebbe quattro figli:\nL'unione ad ogni modo risult\u00f2 estremamente infelice e la coppia divorzi\u00f2 nel 1817.\nA Ballenstedt l'11 gennaio 1818, Alessio Federico Cristiano spos\u00f2 in seconde nozze, morganaticamente, Dorotea Federica di Sonnenberg (Bernburg, 23 gennaio 1781 - Ballenstedt, 23 maggio 1818), che poco dopo il matrimonio venne nominata baronessa di Hoym. Il matrimonio purtroppo si concluse quattro mesi dopo con la morte di Dorotea.\nA Bernburg il 2 maggio 1819 Alessio Federico Cristiano si rispos\u00f2 per la terza volta e per la seconda volta morganaticamente con Ernestina Carlotta di Sonnenberg (Bernburg, 19 febbraio 1789 - Ballenstedt, 28 settembre 1845), sorella della sua seconda moglie. Come la precedente, anche Ernestina venne creata baronessa di Hoym poco dopo il matrimonio. Questo matrimonio fu pi\u00f9 duraturo ma non produsse figli alla coppia."}
{"id": "1599869", "revid": "438678", "url": "https://it.wikipedia.org/wiki?curid=1599869", "title": "I favolosi Baker", "text": "I favolosi Baker (\"The Fabulous Baker Boys\") \u00e8 un film del 1989, scritto e diretto da Steve Kloves, con protagonisti Jeff Bridges, il fratello Beau e Michelle Pfeiffer.\nTrama.\nLa pellicola narra di due fratelli che ormai da 15 anni propongono uno spettacolo con due pianoforti nei club di Seattle. Per rilanciare il loro spettacolo i due scritturano un'affascinante cantante, Susie Diamond, che riporta il gruppo al successo. Jack, il minore dei due fratelli, si innamora di lei, fatto che provoca nell'altro fratello, Frank, la paura che la donna distrugga il rapporto che c'\u00e8 fra di loro.\nCommento.\nBench\u00e9 ambientato nel presente, nel film si percepisce una nostalgia per i film degli anni quaranta. Il film fu un successo per la critica, ed ebbe varie nomination agli Academy Awards."}
{"id": "1599873", "revid": "767487", "url": "https://it.wikipedia.org/wiki?curid=1599873", "title": "Anna (film 1987)", "text": "Anna \u00e8 un film statunitense del 1987 diretto da Yurek Bogayevicz.\nTrama.\nAnna, quarantaquattrenne ex star del cinema cecoslovacco, vive da molti anni a New York. Mentre sta andando a un provino teatrale \u00e8 seguita da Krystyna, una sua connazionale che indossa dei vestiti fuori moda e si trascina dietro diverse valigie.\nDopo l'audizione, Krystyna prova disperatamente a comunicare con Anna nella loro lingua. Anna inizialmente la ignora e la giovane sviene per strada, stringendo nella mano la foto in bianco e nero di uno dei primi film di Anna. Quest'ultima rimane colpita e decide di ospitare la ragazza nel suo appartamento. Giunte a casa l'agente dell'attrice telefona comunicandole che \u00e8 stata scelta dal regista, cosa che fa pensare ad Anna che la ragazza le porti fortuna. Krystyna si ferma da Anna e inizia ad assorbire lo stile di vita americano.\nAnna va giornalmente a teatro: non ha una parte fissa nello spettacolo, essendo stata scritturata come sostituta, perci\u00f2 trascorre tutto il tempo nei camerini o dietro le quinte a ripassare le parti delle sue colleghe, nella vana attesa di poter entrare in scena. Krystyna, che ha imparato velocemente l'inglese, grazie alla sua avvenenza inizia una carriera di modella/attrice. In un momento di confidenze Anna rivela a Krystyna la sua vera storia di perseguitata politica e le narra del figlio che ha perso. Krystyna qualche tempo dopo concede un'intervista televisiva in cui ripercorre nei particolari la vita dell'amica come se fosse la propria. Anna ne rimane distrutta; caccia Krystyna di casa e la sera stessa irrompe delirante a teatro nel bel mezzo dello spettacolo. Anche la sua relazione con Daniel giunge in breve al capolinea. Qualche giorno dopo Anna va al cinema, dove stanno proiettando un suo vecchio film in bianco e nero, ma la pellicola improvvisamente inizia a bruciare davanti ai suoi occhi. Questo crescendo di frustrazioni, delusioni e sconfitte porta Anna fino al punto di arrivare sul set dove Krystyna sta lavorando con l'intento di spararle: Krystyna rimane illesa e il finale del film lascia intendere che l'amicizia tra le due donne, nonostante tutto, continuer\u00e0."}
{"id": "1599877", "revid": "122593070", "url": "https://it.wikipedia.org/wiki?curid=1599877", "title": "Alessandro Carlo di Anhalt-Bernburg", "text": "Biografia.\nAlessandro Carlo nacque nel 1805, figlio del duca Alessio Federico Cristiano di Anhalt-Bernburg e di sua moglie, Maria Federica d'Assia-Kassel.\nAlla morte del padre, divenne reggente del ducato, il 24 marzo 1834.\nSotto il suo governo, nel 1846, la citt\u00e0 di Bernburg pass\u00f2 sotto il dominio di K\u00f6then, e venne annessa dal duca di Anhalt-K\u00f6then Enrico; il duca Alessandro Carlo torn\u00f2 in possesso delle terre di Bernburg nel 1847, alla morte del duca Enrico.\nOtto anni dopo quest'evento, nel 1855 il duca inizi\u00f2 a soffrire di schizofrenia e si ritir\u00f2 quasi completamente dalla vita pubblica, soggiornando nella sua residenza di Ballenstedt, lasciando la reggenza del ducato alla moglie, la principessa Federica di Schleswig-Holstein-Sonderburg-Gl\u00fccksburg.\nAlessandro Carlo mor\u00ec nel 1863 senza eredi e la sua eredit\u00e0 pass\u00f2 al ducato di Anhalt-Dessau."}
{"id": "1599880", "revid": "287204", "url": "https://it.wikipedia.org/wiki?curid=1599880", "title": "Turismo (disambigua)", "text": ""}
{"id": "1599881", "revid": "1833487", "url": "https://it.wikipedia.org/wiki?curid=1599881", "title": "Islamistica", "text": "L'islamistica, o islamologia, \u00e8 la disciplina che studia la cultura islamica nei suoi vari aspetti e nelle varie epoche storiche che partono dal VII secolo, et\u00e0 in cui l'Islam apparve nella Penisola araba per opera di Maometto.\nI campi disciplinari sono quelli della teologia (\"kal\u0101m\"), del diritto (\"fiqh\" e \"shari\u02bfa\"), della storia del mondo islamico (\"ta'r\u012bkh\"), delle istituzioni islamiche che non rientrano nei suddetti campi (\"isl\u0101miyy\u0101t\").\nDefinizioni.\nDurante tutto il XX secolo, \"islamista\" designava \u00ablo studioso degli aspetti strutturali del pensiero e della spiritualit\u00e0 islamica\u00bb, quale specificazione rispetto a \"orientalista\" (in uso nell'Ottocento).\nA partire dal 2002, il sostantivo \"islamista\" si impone attraverso l'uso giornalistico, dove \u00e8 attestato sin da fine anni '80 (forse come calco sul neologismo francese \"islamiste\" ) nell'accezione di \u00absostenitore (anche fanatico) dell'islamismo come unica religione; fondamentalista islamico\u00bb \u2013 dove islamismo indica sia l'Islam sia, pi\u00f9 propriamente, l'adesione radicale alle sue leggi religiose e politiche .\nUgualmente, gli studiosi di islamistica dagli anni 2000 hanno iniziato ad usare come autodefinizione il pi\u00f9 neutro termine \"islamologo\" \n (anch'esso un calco dal francese \"islamologue\", gi\u00e0 sporadicamente attestato sin dagli anni '70), nonostante l'uso attestato di \"islamista\" nella disciplina accademica italiana. La stessa islamistica \u00e8 sempre pi\u00f9 comunemente chiamata anche \"islamologia\".\nL'islamistica in Italia.\nIn Italia questi studi erano chiamati fino al secondo dopoguerra \"Storia e istituzioni musulmane\" ma, specialmente per l'autorevole intervento in sede scientifica di Giorgio Levi Della Vida, il nome fu mutato in quasi tutti gli atenei in \"Islamistica\". Le sedi tradizionali per gli insegnamenti di arabistica e orientalistica in Italia erano l'Istituto Universitario Orientale di Napoli, il corso di laurea in lingue orientali a Venezia e l'universit\u00e0 La Sapienza di Roma, dove hanno insegnato a lungo due tra i maggiori nomi della disciplina, Francesco Gabrieli e Alessandro Bausani. A Palermo agirono invece Michele Amari (maestro di Celestino Schiaparelli) e nel secondo dopoguerra Umberto Rizzitano; a Napoli, Clelia Sarnelli Cerqua.\nDopo sporadici casi di studi al di fuori dell'accademia nell'800 (come nel caso di Giovanni Battista Rampoldi), la disciplina nasce in Italia a inizio XX secolo. Nel 1913 la prima cattedra di \"Diritto musulmano\", all'Universit\u00e0 di Roma, \u00e8 affidata a David Santillana, poi succeduto da Carlo Alfonso Nallino, Antonio d'Emilia, Francesco Castro. Santillana fu anche maestro di Virginia Vacca.\nNel 1921, per volont\u00e0 di Carlo Alfonso Nallino, il senatore Amedeo Giannini e altri, venne fondato a Roma l'Istituto per l'Oriente, editore della rivista scientifica \"Oriente Moderno\", a lungo tra le migliori al mondo sulla materia. Ignazio Guidi e altri fondarono la Scuola di Lingue Orientali dell'Universit\u00e0 di Roma, con la \"Rivista degli Studi Orientali\" (RSO), aprendo la strada della cosiddetta \"scuola romana\" (oltre a Ignazio Guidi, Celestino Schiaparelli, Carlo Alfonso Nallino, Michelangelo Guidi, Leone Caetani, David Santillana, Giorgio Levi Della Vida, Giuseppe Gabrieli, Francesco Gabrieli, Alessandro Bausani). \nNel 1933 fu fondato da Giovanni Gentile e Giuseppe Tucci l'Istituto italiano per il Medio ed Estremo Oriente (IsMEO), poi IsIAO fino al suo scioglimento per insormontabili difficolt\u00e0 economiche.\nLeone Caetani avvi\u00f2 presto il suo ambizioso piano di scrivere una storia del primo Islam, con un'introduzione sul periodo precedente, grazie a una squadra di studiosi e di giovani ma per lo pi\u00f9 affidabili collaboratori (tra essi Giuseppe Gabrieli, Giorgio Levi Della Vida, Gerardo Meloni e Michelangelo Guidi) che lavorava alle sue dirette dipendenze nel Palazzo romano delle Botteghe Oscure, allora propriet\u00e0 dei Caetani. Degli \"Annali dell'Islam\" uscirono solo 10 volumi, in grado di coprire per\u00f2 il significativo periodo di attivit\u00e0 del Profeta dell'Islam e quello dei primi quattro Califfi \"ben guidati\".\nAlla fine degli anni sessanta Bausani prov\u00f2 a dotare l'islamistica di un impianto teorico, col quale non tutti gli studiosi di storia e cultura dell'islam si trovarono e si trovano d'accordo. Per Bausani l'islamistica \u00e8 una disciplina di studi storico-religiosi il cui compito principale \u00e8 uscire dallo studio meramente storico-filologico di lingue e letterature dell'Islam per proporre vere e proprie \"sintesi\", grazie anche all'apertura verso altre discipline umanistiche. L'islamistica racconta una realt\u00e0 che, anche al di l\u00e0 del dato meramente religioso, si presenta come transnazionale, translinguistica e per molti versi anche transculturale: si deve dunque dotare di uno strumentario metodologico multidisciplinare.\nLa funzione di \"sintesi\" dell'islamistica auspicata da Bausani non si \u00e8 mai completamente espletata anzi, molto spesso \u00e8 stata messa in secondo piano. Probabilmente all'insuccesso del suo progetto ha concorso l'ancoraggio all'ormai obsoleto impianto teorico della \"storia delle religioni\" cos\u00ec come veniva insegnata dai grandi maestri del passato.\nAlla fine degli anni '80 l'incontro tra Francesco Castro e Rodolfo Sacco port\u00f2 a una riattivazione degli studi islamistici in base al metodo gius-comparatistico anzich\u00e9 storico-giuridico. Castro fu cos\u00ec dal 1992 titolare della cattedra di \"Diritto musulmano e dei paesi islamici\" (la prima dopo la disattivazione dell'insegnamento dopo la morte di Antonio d'Emilia) a Roma Tor Vergata, dove fond\u00f2 il Centro interdisciplinare di studi sul Mondo Islamico. Tra gli allievi di Castro figurano Massimo Papa, Giorgio Vercellin, Gianmaria Piccinelli, Roberta Aluffi Beck-Peccoz, Claudio Lo Jacono.\nDopo alterne vicende l'islamistica italiana si \u00e8 presentata alla chiusura del XX secolo non pi\u00f9 come una \"materia contenitore\" ma come \"materia contenuta\" nel raggruppamento disciplinare intitolato \"storia dei paesi islamici\" (L-OR/10). Con la riforma dell'Universit\u00e0 italiana alle cattedre di islamistica si sono poi associate molte altre discipline, assai pi\u00f9 settoriali.\nAutorevoli esponenti dell'islamistica italiana contemporanea includono Alberto Ventura, Roberto Tottoli (attuale rettore dell'Universit\u00e0 degli Studi di Napoli \"L'Orientale\"), Sergio Noja Noseda e Paolo Branca (Milano) e Massimo Campanini (Napoli e Trento).\nIn parallelo alla tradizione dell'arabistica, un nuovo filone dell'islamistica \u00e8 quello sociologico, rappresentato da studiosi come Stefano Allievi (Padova), Lia Chiauzzi, Khaled Fouad Allam (Trieste e Urbino) e Renzo Guolo (Padova).\nIl Pontificio istituto di studi arabi e di islamistica, affidato ai missionari Padri Bianchi, rappresenta un centro d'eccellenza in Italia, con una delle pi\u00f9 importanti biblioteche al mondo per gli studi islamici."}
{"id": "1599882", "revid": "1529788", "url": "https://it.wikipedia.org/wiki?curid=1599882", "title": "Brian Scalabrine", "text": "Alto per , ricopriva il ruolo di ala grande.\nNonostante i pochi minuti giocati divenne un giocatore molto popolare e amato dai suoi tifosi tanto che gli fu dato il soprannome \"White Mamba\", riprendendo quello di Kobe Bryant \"Black Mamba\".\nCarriera.\nHigh School e Universit\u00e0.\nScalabrine si diplom\u00f2 nel 1996 alla Enumclaw High School di Enumclaw, nello Stato di Washington.\nDecise poi di iscriversi all'Highline Community College, dove milit\u00f2 nella squadra di basket, i Thunderbirds, mantenendo ottime medie di 16,3 punti, 9,6 rimbalzi, 2,9 assist e 1,2 palle rubate a partita. Mise a referto per ben 17 volte una doppia doppia, e guid\u00f2 la sua squadra per rimbalzi, stoppate e percentuale ai tiri liberi (75%). I Thunderbirds finirono la stagione 1996-97 con un record di 31 vittorie e una sconfitta, vincendo il campionato universitario statale.\nNel 1998 si trasfer\u00ec alla University of Southern California (USC), giocando per la squadra di basket, i Trojans.\nNel primo anno con la nuova maglia, Scalabrine fu l'unico a partire titolare nelle 28 partite giocate, facendo segnare le migliori statistiche della squadra per quanto riguarda i punti (14,6), i rimbalzi (6,4) e la percentuale di tiri segnati (53,1%).\nGioc\u00f2 la sua migliore partita in maglia Trojans contro la American University, il 21 dicembre 1998, mettendo a referto 26 punti, 7 rimbalzi e 2 stoppate.\nIl 13 febbraio 1999 segn\u00f2 22 punti in una gara vinta al supplementare contro la molto pi\u00f9 quotata Stanford University, compreso un decisivo canestro da 3 punti nei minuti finali.\nIl suo secondo anno alla USC fu quello della consacrazione, finendo la stagione con il maggior numero di punti segnati (17,8 a partita), la miglior percentuale di canestri segnati (53,1%) e un'ottima percentuale dalla linea dei tre punti (40,3%).\nI Trojans, aiutati da queste buone prestazioni di Scalabrine, raggiunsero il torneo NCAA, dove per\u00f2 vennero sconfitti ai quarti di finale da Duke, con il punteggio di 79 a 69. In questa partita Scalabrine segn\u00f2 13 punti.\nTermin\u00f2 la sua esperienza universitaria conseguendo la laurea in storia.\nNBA.\nNew Jersey Nets.\nFu scelto nel draft NBA 2001 dai New Jersey Nets con la trentaquattresima chiamata assoluta. Salt\u00f2, a causa di un infortunio al quinto metatarso, i primi dieci giorni di training camp con i New Jersey Nets. Ristabilitosi, il 26 ottobre 2001, durante una partita di precampionato contro i Detroit Pistons, si infortun\u00f2 nuovamente al piede destro.\nDebutt\u00f2 in NBA il 31 gennaio 2002, contro i Milwaukee Bucks. Durante la sua prima stagione in NBA riusc\u00ec a totalizzare 2,1 punti, 1,8 rimbalzi e 0,8 assist di media a partita. \nQuell'anno i Nets raggiunsero i playoff, e riuscirono a conquistare la NBA Eastern Conference, approdando cos\u00ec alle NBA Finals. Vennero sconfitti dai Los Angeles Lakers in quattro partite.\nNei play-off Scalabrine entr\u00f2 in campo in sei partite segnando 0,3 punti e catturando 0,5 rimbalzi a partita.\nIl 26 gennaio 2005, nella partita contro i Golden State Warriors, segn\u00f2 29 punti, suo \"career high\".\nIl 15 aprile dello stesso anno mise a segno un altro \"career high\", giocando 45 minuti.\nTermin\u00f2 la stagione con una media di 6,3 punti e 4,5 rimbalzi in 21,6 minuti di utilizzo, aiutando i Nets a raggiungere i playoff.\nBoston Celtics.\nIl 2 agosto 2005 firm\u00f2 un contratto di cinque anni con i Boston Celtics per un totale di 15 milioni di dollari. Nella stagione 2007-2008 gioc\u00f2 48 partite, partendo in nove da titolare, con una media di 10,7 minuti per partita, e terminando la stagione con una media di 1,8 punti e 1,6 rimbalzi.\nI Celtics vinsero il titolo NBA, sconfiggendo i Los Angeles Lakers in sei partite, senza per\u00f2 un valido apporto di Scalabrine, che, in quei playoff, gioc\u00f2 solo pochi minuti.\nChicago Bulls.\nIl 21 settembre 2010 firma un contratto non garantito con i Chicago Bulls. Il 5 novembre 2010 Scalabrine fece ritorno a Boston, quando i suoi Bulls fecero visita ai Boston Celtics. Scalabrine gioc\u00f2 3 minuti, e al momento del suo ingresso in campo fu accolto da un'ovazione del pubblico. La partita termin\u00f2 dopo due tempi supplementari con il punteggio di 110-105 in favore di Chicago.\nTermin\u00f2 la stagione con 1,1 punti e 0,4 rimbalzi in 18 partite giocate.\nBenetton Treviso.\nNella stagione seguente, complice il Lockout NBA 2011-2012, firma con la Benetton Treviso. Nel dicembre dello stesso anno l'NBA annuncia la fine del Lockout, e Scalabrine sfrutta la clausola contrattuale che gli permetteva di tornare negli Stati Uniti in caso di termine del lockout.\nIl ritorno a Chicago.\nIl 12 dicembre firma il nuovo contratto con i Bulls.\nIl ritiro.\nLa fine della stagione 2011-12 coincide col suo ritiro dal basket giocato. Dalla stagione 2012-13 \u00e8 opinionista sportivo per le gare interne dei Boston Celtics grazie ad un contratto firmato con un'emittente TV privata, dopo aver rifiutato la proposta di entrare a far parte dello staff dei Chicago Bulls. Afferma per\u00f2 che ci potrebbe essere una piccola possibilit\u00e0 di riprendere la carriera agonistica oltreoceano."}
{"id": "1599884", "revid": "37401", "url": "https://it.wikipedia.org/wiki?curid=1599884", "title": "Modo di produzione", "text": "Il modo di produzione \u00e8 un concetto generico, che viene utilizzato da Marx e dagli storiografi e teorici principalmente di ispirazione marxista per definire un determinato sistema di organizzazione sociale e produttiva, tenendo conto dello sviluppo delle forze produttive, dei rapporti tra le persone e i gruppi sociali e dell'organizzazione del lavoro.\nDescrizione.\nIl modo di produzione \u00e8 storicamente determinato da un particolare sviluppo delle forze produttive, \u00e8 il risultato di determinate conoscenze scientifiche e della tecnologia connessa, ma \u00e8 anche il prodotto di relazioni che si sono storicamente determinate fra gli stessi uomini, \u00e8 il risultato di una particolare organizzazione sociale ed insieme \u00e8 un elemento che condiziona la forma e lo sviluppo di quelle relazioni sociali.\nLa produzione infatti secondo Marx \u00e8 la base reale della storia umana: \nMarx individua, nel corso della storia, vari modi di produzione: dal cosiddetto \"\"comunismo primitivo\", con la propriet\u00e0 comune della terra, si passa al sistema schiavistico, con l'appropriazione privatistica della terra e il rapporto di lavoro schiavo-padrone, tipico delle societ\u00e0 antiche, per passare al modo di produzione feudale fino allo sviluppo e all'affermazione del modo di produzione capitalistico in cui si sviluppa il capitale, il lavoro salariato, la propriet\u00e0 mobiliare e immobiliare, l'industria, il commercio, la finanza. La \u00abnatura\u00bb acquista cos\u00ec dinamicit\u00e0, essa \u00e8 legata inscindibilmente con i processi dell'industria e i rapporti umani. La storia umana non \u00e8 pi\u00f9 la storia dell'essenza umana generale ma lo sviluppo delle forme di produzione e dell'organizzazione sociale.\nIl modo di produzione capitalistico poggia sul fatto che le condizioni materiali della produzione sono a disposizione dei non operai sotto forma di propriet\u00e0 del capitale e propriet\u00e0 della terra, mentre la massa \u00e8 soltanto proprietaria della condizione personale della produzione, della forza-lavoro.\nViene individuato e citato da Marx anche il cosiddetto \"modo di produzione asiatico\"\", sviluppatosi in Asia e presso alcune grandi civilt\u00e0 dell'America precolombiana. \nSecondo Marx e i teorici marxisti il passaggio da un modo di produzione a quello successivo \u00e8 stato sempre accompagnato da grandi cambiamenti e conflitti sociali e sovente \u00e8 avvenuto tramite vere e proprie rivoluzioni. La transizione verso il modo di produzione socialista viene vista, secondo questo schema interpretativo, come conseguenza necessaria e inevitabile del processo storico."}
{"id": "1599886", "revid": "11959", "url": "https://it.wikipedia.org/wiki?curid=1599886", "title": "Arabismo", "text": ""}
{"id": "1599890", "revid": "196390", "url": "https://it.wikipedia.org/wiki?curid=1599890", "title": "Robert Banks Jenkinson", "text": ""}
{"id": "1599897", "revid": "709565", "url": "https://it.wikipedia.org/wiki?curid=1599897", "title": "Strange Visitor", "text": "Strange Visitor \u00e8 un personaggio dei fumetti, apparso per la prima volta in \"Superman\" (seconda serie) n. 149 (ottobre 1999). Vestita di una vecchia tuta di contenimento di Superman, successivamente si scopr\u00ec essere l'entit\u00e0 cosmica chiamata Kismet, unita al corpo della terrestre Sharon Vance.\nBiografia del personaggio.\nDopo essere stata colpita da un fulmine, Sharon Vance (una vecchia amica di Clark Kent, ai tempi di Smallville) divenne l'entit\u00e0 chiamata Strange Visitor, un essere di pura energia elettromagnetica. Portata nei laboratori del professor Emil Hamilton, egli la vest\u00ec con una delle vecchie tute di contenimento energetico di Superman. La tuta le permetteva di non far dissolvere la sua energia e di mantenere una forma solida. La crescita esponenziale della sua energia, port\u00f2 Strange Visitor a non controllare pi\u00f9 i propri poteri; solo dopo una lunga battaglia con il Parassita, i livelli energetici tornarono normali, permettendole un maggior controllo. Quando la Terra venne attaccata da Imperiex, Strange Visitor si sacrific\u00f2 per donare i suoi poteri a Superman, e permettergli di salvare l'intero universo.\nPoteri e abilit\u00e0.\nStrange Visitor \u00e8 collegata al campo geomagnetico terrestre e ha la capacit\u00e0 di manipolare le energie elettromagnetiche. Pu\u00f2 generare colpi e campi energetici, manipolare e muovere oggetti di metallo. Inoltre possiede capacit\u00e0 telepatiche ed empatiche e pu\u00f2 controllare la densit\u00e0 del proprio corpo fino a rendersi intangibile, in grado di passare attraverso oggetti solidi."}
{"id": "1599899", "revid": "202236", "url": "https://it.wikipedia.org/wiki?curid=1599899", "title": "Jos\u00e9 Ramos Horta", "text": ""}
{"id": "1599900", "revid": "125291923", "url": "https://it.wikipedia.org/wiki?curid=1599900", "title": "Cruise Barcelona", "text": "Cruise Barcelona \u00e8 una nave-traghetto passeggeri ro-pax della Grimaldi Lines, gemella della \"Cruise Roma\", varata il 16 febbraio 2008, presso i cantieri navali di Castellammare di Stabia. Da questo progetto sono nate anche la Ex Cruise Olympia ora Cruise Sardegna e la Cruise Europa, in servizio per la controllata Grimaldi Minoan Lines.\nDescrizione.\nIl traghetto, secondo di una serie di quattro, \u00e8 stato commissionato dal Gruppo Grimaldi per potenziare i suoi collegamenti nel Mediterraneo.\nLa nave \u00e8 entrata in servizio nel settembre 2008 ed attualmente offre servizio di collegamento, assieme alla gemella \"Cruise Roma\" per la tratta Civitavecchia-Porto Torres-Barcellona, che in inverno si effettua il mercoled\u00ec e la domenica, mentre d'estate cinque volte a settimana tranne il luned\u00ec e il giovedi.\nIl traghetto, che pu\u00f2 raggiungere una velocit\u00e0 massima di 27 nodi, pu\u00f2 trasportare fino un massimo di passeggeri, possiede un garage dalla capacit\u00e0 di metri lineari di carico merci (corrispondente a circa 220 semirimorchi) contemporaneamente a circa 215 auto. Dispone di 479 cabine, di cui: 2 per persone a mobilit\u00e0 ridotta (PMR), 300 esterne, 109 interne e 68 suite; 143 poltrone reclinabili, ristorante \u00e0 la carte, self service, caffetteria, piscina, centro benessere, discoteca, casin\u00f2, sala giochi, sala per bambini, sala conferenze, negozio.\nCon un investimento di 60 milioni di euro, nel febbraio del 2019 \u00e8 stato sottoposto, insieme al \"Cruise Roma\", a lavori di allungamento presso il cantiere navale di Palermo che prevedono la dotazione di 4 grandi batterie al litio per l'abbattimento delle emissioni di CO2 durante la permanenza in porto, nonch\u00e9 l'aumento del numero totali di cabine per accogliere un totale di circa passeggeri.\nIl 13 gennaio 2012 il \"Cruise Barcelona\" \u00e8 stato coinvolto nelle operazioni di soccorso della nave da crociera \"Costa Concordia\", naufragata presso l'Isola del Giglio."}
{"id": "1599902", "revid": "189072", "url": "https://it.wikipedia.org/wiki?curid=1599902", "title": "Diritti fondamentali dell'uomo", "text": ""}
{"id": "1599903", "revid": "767487", "url": "https://it.wikipedia.org/wiki?curid=1599903", "title": "La vigilia di Natale", "text": "La vigilia di Natale (\"The Night Before Christmas\") \u00e8 un film del 1941 diretto da William Hanna e Joseph Barbera. \u00c8 il terzo cortometraggio animato della serie \"Tom &amp; Jerry\", prodotto dalla Metro-Goldwyn-Mayer e uscito negli Stati Uniti il 6 dicembre 1941, un giorno prima dell'attacco di Pearl Harbor. Questo ne fa l'ultimo cartone animato di Tom e Jerry pre-guerra. Venne nominato per l'Oscar al miglior cortometraggio d'animazione ai Premi Oscar 1942.\nIl cortometraggio si apre con i primi versi della poesia \"A Visit from St. Nicholas\" come narrazione. Nell'edizione italiana essi sono stati doppiati in oversound e in prosa da Roberto Del Giudice.\nTrama.\nJerry evita una trappola per topi davanti alla sua tana e saltella sotto l'albero di Natale, dove ci sono moltissimi regali. Scambiando il dormiente Tom per un peluche, Jerry sveglia il gatto e ne consegue un inseguimento folle. Vari giocattoli arrivano in soccorso di Jerry mentre scappa. La fuga di Jerry si conclude fuori dalla porta di casa. Tom quindi blocca la buca delle lettere chiudendo fuori Jerry, in mezzo alla neve e al gelo. Tom quindi torna a dormire accanto al fuoco, ma presto lo spirito del Natale lo spinge a riaprire la buca per far entrare Jerry. Il topo per\u00f2 \u00e8 ormai congelato, e quando Tom se ne accorge lo riporta subito dentro e lo fa scongelare vicino al fuoco. Poi, per scusarsi, gli regala un candito. Jerry allora fa scattare una trappola che aveva messo nella ciotola di Tom e se ne va nella sua tana. Prima per\u00f2 prende il formaggio (con fiocco) che si trova sulla trappola davanti alla tana, accorgendosi che la trappola \u00e8 in realt\u00e0 un carillon."}
{"id": "1599905", "revid": "1372005", "url": "https://it.wikipedia.org/wiki?curid=1599905", "title": "Lisa Tetzner", "text": ""}
{"id": "1599906", "revid": "13261", "url": "https://it.wikipedia.org/wiki?curid=1599906", "title": "Olivetti P6040", "text": "L'Olivetti P6040 \u00e8 un personal computer basato sul microprocessore 8080 e dotato di floppy disk da 2,5 pollici, programmabile in Mini BASIC, prodotto a partire dal 1977. \nProgettato dall'ingegner Pier Giorgio Perotto, fu presentato alla Fiera di Hannover nell'aprile del 1975 insieme al P6060, un personal computer pi\u00f9 potente ma anche pi\u00f9 voluminoso, avendo l'hardware in tecnologia TTL. Entrambi avevano carrozzeria di colore marrone. \nIl P6040, grazie all'adozione del microprocessore, poteva vantare le dimensioni di una valigetta 24 ore e un peso non elevato. Entrambi erano prodotti negli stabilimenti Olivetti di Scarmagno.\nLa grande novit\u00e0 del modello, oltre all'uso citato del microprocessore, era nell'introduzione del display e di un floppy disk di piccole dimensioni. Il design, curato come solitamente fatto da Olivetti, era di Mario Bellini, come gi\u00e0 per la P101.\nNel 1980 venne presentata la versione P6040 SBS (\"Small Billing System\"), specializzata nella contabilit\u00e0."}
{"id": "1599907", "revid": "1305772", "url": "https://it.wikipedia.org/wiki?curid=1599907", "title": "John Stuart", "text": ""}
{"id": "1599912", "revid": "228587", "url": "https://it.wikipedia.org/wiki?curid=1599912", "title": "Bob Black", "text": "Ha scritto \"The Abolition of Work and Other Essays\" (\"Il rifiuto del lavoro\"), \"Beneath the Underground\", \"Friendly Fire\", \"Anarchy After Leftism\" e numerosi altri saggi politici.\nAll'inizio degli anni settanta Bob Black fu uno dei primi a sviluppare le idee chiamate Post-left anarchy. Il suo stile letterario \u00e8 diretto e il suo pensiero \u00e8 indirizzato contro molte delle \"vacche sacre\" della \"sinistra\".\nInsoddisfatto dell'ideologia socialista, e dopo aver scoperto l'anarchismo, Black ha speso gran parte della sua energia analizzando le tendenze autoritarie all'interno di gruppi apparentemente \"anti-autoritari\" .\nLa sua opera principale, \"Il rifiuto del lavoro\", individua nell'industrialesimo la causa dell'instaurarsi di relazioni \"sempre\" gerarchiche (tesi ripresa da Noam Chomsky trent'anni dopo).\nBob Black focalizza una reciprocit\u00e0, una mutualit\u00e0 tra capitalismo e comunismo, che ha trovato in seguito una conferma nel simultaneo declino della \"fabbrica\" a favore dei \"compound\", e delle ideologie a favore dei movimenti.\n\"Tempo libero\" \u00e8 un eufemismo per chi intende il lavoro come un mero fattore di produzione. Infatti, in una logica \"industriale\" non solo trasporti te stesso da o verso il luogo di lavoro a tue spese, ma ti assumi anche la responsabilit\u00e0 primaria per la tua manutenzione e riparazione.\nPer via delle critiche da lui avanzate dal suo punto di vista Post-left anarchy, e di diversi controversi incidenti, in alcuni dei quali \u00e8 accertata la sua collaborazione con le forze dell'ordine a danni di altre persone (in particolare nel caso che port\u00f2 all'arresto dello scrittore Jim Hogshire e la moglie), Bob Black \u00e8 considerato sospetto da parte del movimento anarchico americano. \nBob Black lavora come avvocato per il diritto civile e vive a San Francisco. "}
{"id": "1599913", "revid": "1904508", "url": "https://it.wikipedia.org/wiki?curid=1599913", "title": "John Stuart, III conte di Bute", "text": "Membro di spicco del Partito Tory, ricopr\u00ec il ruolo di Primo ministro del Regno Unito dal 26 maggio 1762 al 16 aprile 1763 durante la Guerra dei Sette Anni.\nBiografia.\nI primi anni.\nImparentato strettamente col Clan Campbell (sua madre era figlia di Archibald Campbell, I duca di Argyll), Bute succedette al titolo di Conte di Bute (dall'Isola di Bute) alla morte di suo padre, James Stuart, II conte di Bute, nel 1723. Egli venne dunque cresciuto dagli zii materni, John Campbell, II duca di Argyll e Archibald Campbell, III duca di Argyll, primo e unico conte di Ilay,\nvisconte e conte di Hay. Bute comp\u00ec i propri studi all'Eton College (1720\u20131728) e poi all'Universit\u00e0 di Leiden, nei Paesi Bassi (1728\u20131732), dove ottenne la laurea in diritto pubblico e privato. Il 24 agosto 1736 egli spos\u00f2 Mary Wortley-Montagu (figlia di Edward Wortley Montagu e di lady Mary Wortley Montagu), aggiungendo al proprio patrimonio quello della famiglia Wortley. Nel 1737, per l'influenza dei suoi due zii, venne eletto come Pari rappresentante di Scozia, ma in questo ruolo non fu particolarmente attivo nella Camera dei Lords e non venne rieletto nel 1741. Per gli anni successivi si ritir\u00f2 nelle proprie residenze in Scozia conducendo i propri affari privati e interessandosi di botanica.\nDurante l'insurrezione giacobita del 1745, Bute si spost\u00f2 a Westminster, Londra, ove due anni dopo incontr\u00f2 Federico, principe di Galles, divenendone uno stretto collaboratore. Alla morte improvvisa del principe nel 1751, l'educazione di suo figlio il principe Giorgio di Galles, divenne una priorit\u00e0 e nel 1755 Bute venne nominato quale suo tutore. Bute organizz\u00f2 per il principe e per suo fratello Edoardo un corso di lettura e di filosofia naturale tenuto dal lettore itinerante Stephen Demainbray. Furono probabilmente questi primi interessi che smossero nel futuro Giorgio III l'interesse per le scienze naturali. Dopo la morte del principe Federico, Bute fu vicino alla principessa consorte vedova Augusta di Sassonia-Gotha, al punto che le malelingue asserirono che i due avessero una storia d'amore, e addirittura John Horne Tooke (intimo amico del defunto principe) pubblic\u00f2 un pamphlet scandaloso alludendo alla tresca amorosa tra Bute e la principessa. Si ha ragione di credere che tale storia fosse inventata.\nPrimo ministro.\nPer l'influenza avuta sul proprio pupillo, Bute si aspettava di ascendere velocemente ad un posto di rilievo politico all'escesa al trono di Giorgio III nel 1760, ma i suoi piani erano ancora prematuri. Rieletto come rappresentante scozzese nel 1760, egli venne nominato \"de facto\" primo ministro durante la Guerra dei Sette anni. In breve tempo, ad ogni modo, Giorgio III inizi\u00f2 ad essergli inviso ed a guardare altrove in particolar modo dopo che era stato criticato per un discorso ufficiale che la stampa assegn\u00f2 in toto alla mente di Bute, mentre era stato scritto dal sovrano in persona. A parte ci\u00f2, Bute era stato criticato anche per la \"Cider tax\", una tassa che aveva colpito fortemente i produttori di sidro.\nIl giornalista John Wilkes pubblic\u00f2 un giornale dal titolo \"The North Briton\", nel quale colp\u00ec con la satira sia Bute che la principessa vedova. Bute poco dopo decise di dimettersi dalla carica di primo ministro, anche se rimase come pari rappresentante nella camera dei lords sino al 1780. Egli rimase in ottimi rapporti con la principessa del Galles, ma i tentativi di quest'ultima di riconciliarlo col figlio Giorgio III si rivelarono sempre futili.\nPer il resto della sua vita, Bute rimase nella sua residenza nell'Hampshire, dove continu\u00f2 a dedicarsi alla botanica oltre che alle lettere ed alle arti di cui divenne un influente patrono. Tra i suoi beneficiari vi furono Samuel Johnson, Tobias Smollett, Robert Adam, William Robertson e John Hill. Egli si prodig\u00f2 anche a favore delle universit\u00e0 scozzesi. La sua opera di botanica culmin\u00f2 con la pubblicazione del volume \"Botanical Tables Containing the Families of British Plants\" nel 1785. Mor\u00ec nella sua casa di South Audley Street, Grosvenor Square, Westminster, e venne sepolto a Rothesay sull'Isola di Bute. \u00c8 uno di solo due primi ministri britannici d'essere sepolto su una isola britannica ad eccezione di Gran Bretagna; l'altro \u00e8 Harold Wilson.\nLe piante del genere \"Stuartia\" debbono a lui il loro nome. Secondo lo storico John Naish, l'espressione linguistica del XVIII secolo \"Jack Boot\" che indica una persona stupida venne originata dal disgusto che mostr\u00f2 Stuart nella sua opera di primo ministro.\nMatrimonio.\nIl 27 agosto 1736 spos\u00f2 Mary Wortley Montagu, figlia di Edward Wortley Montagu e Lady Mary Pierrepont (la figlia del I duca di Kingston-upon-Hull). Ebbero undici figli:"}
{"id": "1599914", "revid": "290023", "url": "https://it.wikipedia.org/wiki?curid=1599914", "title": "Basilica di San Gavino, San Proto e San Gianuario", "text": "La basilica di San Gavino, San Proto e San Gianuario, nota semplicemente come basilica di San Gavino, si trova a Porto Torres ed \u00e8 la chiesa romanica pi\u00f9 grande della Sardegna.\nIl tempio \u00e8 un importante luogo di culto legato alla venerazione delle reliquie dei martiri turritani. Gi\u00e0 cattedrale, \u00e8 la chiesa principale di Porto Torres e sede parrocchiale.\nStoria.\nLa citt\u00e0 di Turris Libisonis fu sede episcopale dal III secolo al 1441, anno in cui la sede si trasfer\u00ec a Sassari. La basilica di San Gavino, ex cattedrale, sorge nel monte Angellu, area in cui gli scavi archeologici hanno attestato la presenza di una necropoli paleocristiana e due antiche basiliche (una delle quali, a pianta centrale, era il \"Martiryon\" costruito sulla tomba di san Gavino, i cui resti furono inglobati nella cripta della basilica) databili al V - VII secolo.\nLa prima menzione documentaria della chiesa di San Gavino \u00e8 databile intorno al 1065 ed \u00e8 contenuta nel \"Condaghe di San Pietro di Silki\". Il 'Condaghe di San Gavino, documento apografo pubblicato nel 1620, riporta alcune vicende della costruzione della basilica. Secondo lo \"Pseudocondaghe\", l'inizio dei lavori risale alla prima met\u00e0 dell'XI secolo e si deve a Gonnario Comita giudice di \"Torres\" e di \"Arborea\", che commission\u00f2 l'opera a maestranze pisane. Nello Pseudocondaghe si narra che il Judike: \u00abEt icustu Iudighe Comida mandait a Pisas, feghit vener XI mastros de pedra et de muru, sos plus fines et megius qui potirunt acatare in Pisas, et posit ad operare sa ecclesia.\u00bb\nLa costruzione prosegu\u00ec sotto Torchitorio Barisone I de Lacon-Gunale, figlio di Gonnario Comita, e venne inaugurata dal giudice Mariano di Torres e dall'arcivescovo Costantino di Castra nel 1080.\nNel prospetto settentrionale della basilica, due epigrafi incise sulla base marmorea della prima parasta a partire dall'abside orientale attestano la presenza nei pressi di altrettante sepolture privilegiate: un \"titulus\", recante la data 1211, fa riferimento ad un defunto del quale non si \u00e8 conservato il nome e invoca con decisione l'inviolabilit\u00e0 della tomba (\"...et nullus alius in hoc tumulo requiescat in pace\") mentre l'altra iscrizione, antecedente alla prima, ricorda un personaggio di nome Guido de Vada.\nAncora un'epigrafe, datata 1492 e presente sul portale romanico, attesta i lavori compiuti nel XV secolo che introdussero nella costruzione elementi dello stile gotico-catalano.\nNel XVII secolo venne sistemata la cripta che accolse le reliquie dei martiri turritani rinvenute nel 1614 in seguito agli scavi voluti dall'arcivescovo Gavino Manca de \u00c7edrelles.\nDescrizione.\nEsterno.\nLa basilica \u00e8 stata costruita nell'area orientale di una necropoli sul \"monte Agellu\" , situata tra due cortili, detti \"atrio Comita\" e \"atrio Metropoli\", su cui si affacciano i due lati lunghi dell'edificio. Nel fianco meridionale si apre l'ingresso principale, costituito da un pregevole portale gemino del XV secolo in stile gotico-catalano; il grande arco a tutto sesto che sovrasta il portale \u00e8 retto da colonnine e presenta la cornice dell'estradosso che poggia su due capitelli scolpiti con la raffigurazione di due angeli che reggono uno stemma ciascuno. La chiesa \u00e8 biabsidata con absidi contrapposte infatti ce n'\u00e8 una su entrambi i lati corti della basilica. Il paramento esterno della fabbrica, in pietra calcarea, \u00e8 scandito da lesene e archetti pensili. La copertura del tetto \u00e8 in lastre di piombo.\nInterno.\nLa basilica all'interno appare come un unico ambiente, alto nella navata centrale divisa dalle pi\u00f9 basse tramite due serie di archi a tutto sesto retti da ventidue colonne e da tre coppie di pilastri cruciformi. La pianta a sviluppo longitudinale \u00e8 conclusa su ambo i lati corti, orientati ad est e ad ovest, con due absidi contrapposte, illuminate da monofore disposte in senso radiale. La navata centrale, molto pi\u00f9 larga di quelle laterali (con un rapporto di 3:1), \u00e8 coperta a capriate lignee che riportano diverse scritte in colore rosso risalenti al XVII secolo, mentre le campate delle navatelle laterali sono voltate a crociera. I colonnati, in massima parte composti da materiali di spoglio, inseriscono nella monocromia dei paramenti murari, in opera quadrata, una sobria nota di colore che varia dal rosa e grigio dei graniti all'avorio dei marmi. I capitelli sono quasi tutti di epoca romana. \nL'altare maggiore, fino alla met\u00e0 del XX secolo collocato dinanzi l'abside sud-ovest entro una quinta in stile gotico catalano, si trova ora dentro l'abside stessa ma ridotto a semplice mensa (\u00e8 stato demolito anche il pregiato coro e altri altari secondari) mentre l'abside contrapposta, a nord est, ospita un catafalco ligneo del XVII secolo con le statue policrome dei santi martiri Gavino, Proto e Gianuario, raffigurati in posizione giacente.\nDalle navate laterali si accede all'anticripta e alla cripta, dove sono custoditi artistici sarcofagi romani, dentro i quali si conservano le reliquie dei martiri turritani. L'anticripta \u00e8 un ambiente in stile classico rinascimentale, caratterizzato da numerose nicchie entro le quali si collocano statue marmoree di martiri locali.\nL'architettura.\nLa basilica attualmente non ha la forma di come fu concepita. La caratteristica principale \u00e8 costituita dalla presenza delle due absidi contrapposte. Secondo Raffaello Delogu questa \"iconografia anomala\", con una concezione dello spazio tipico dell'architettura carolingia e dell'architettura romanica tedesca dell'area renana, pi\u00f9 che da una esigenza artistica \u00e8 stata determinata da esigenze pratiche e di circostanza. "}
{"id": "1599915", "revid": "339392", "url": "https://it.wikipedia.org/wiki?curid=1599915", "title": "Charles Watson-Wentworth", "text": ""}
{"id": "1599916", "revid": "93556", "url": "https://it.wikipedia.org/wiki?curid=1599916", "title": "Charles Watson-Wentworth, II marchese di Rockingham", "text": "Influente esponente del partito Whig, ricopr\u00ec il ruolo di primo ministro del Regno Unito dal 13 luglio 1765 al 30 luglio 1766 e dal 27 marzo al 1\u00ba luglio 1782. I due ministeri, seppur di breve durata, ebbero un ruolo importante nella storia del Regno Unito.\nBiografia.\nI primi anni: 1730\u20131751.\nFiglio di Thomas Watson-Wentworth, I marchese di Rockingham, discendente di Thomas Wentworth, I conte di Strafford e di Lady Mary Finch, figlia di Daniel Finch, II conte di Nottingham, crebbe nella residenza di famiglia di Wentworth Woodhouse presso Rotherham nello Yorkshire meridionale. Egli venne educato alla Westminster School..\nDurante la rivolta giacobita del 1745, con l'appoggio del padre, divenne colonnello e riorganizz\u00f2 i volontari per difendere la nazione contro Carlo Edoardo Stuart, figlio dell'ultimo re d'Inghilterra della dinastia degli Stuart che reclamava il proprio trono.\nLa sorella di Rockingham, Mary, gli scrisse in quei giorni da Londra riportando: \"il Re ha detto che non dubita il fatto che tu sia un buon colonnello al pari di quelli che si trovano nel suo esercito\" e l'altra sorella Charlotte gli scrisse \"otterrai onori immortali e ogni giorno ottengo soddisfazioni incredibili nel sapere che tu, fratello mio, sei alla guida delle truppe del re\". La marcia dei giacobiti nell'Inghilterra del nord caus\u00f2 lo spostamento di Wentworth a Doncaster, mentre Rockingham dovette spostarsi a Carlisle per unirsi alle file del principe Guglielmo Augusto di Hannover, duca di Cumberland. Rockingham fece questo senza il consenso paterno ma il duca di Cumberland scrisse al padre dell'amico \"lo zelo in queste occasioni supera i principi dettati dalla nostra societ\u00e0 per un risultato che sia il pi\u00f9 grande\".\nNell'aprile del 1746 il padre di Rockingham venne nominato marchese (l'unico a detenere tale titolo nella Par\u00eca di Gran Bretagna a quell'epoca) e lo stesso Charles Watson-Wentworth assunse il titolo di cortesia di Conte di Malton. A questo punto il giovane Rockingham pot\u00e9 viaggiare in Europa per il suo grand tour assieme al tutore George Quarme. Durante il suo viaggio egli sost\u00f2 a Roma e soggiorn\u00f2 a lungo a Herrenhausen, in Hannover, ove incontr\u00f2 il re Giorgio II di Gran Bretagna al quale fece una bellissima impressione a tal punto che il monarca scrisse di lui \"non ho mai visto un giovane cos\u00ec raffinato e promettente\".\nL'inizio della carriera politica: 1751\u20131765.\nIl 13 maggio 1751 (nel suo ventunesimo compleanno) Rockingham eredit\u00f2 i possedimenti del padre. La rendita di tutte le terre possedute nello Yorkshire, nel Northamptonshire ed in Irlanda ammontava a circa 20.000 sterline annue. Nel luglio di quello stesso anno egli venne nominato Lord Luogotenente e Custos Rotulorum di West Riding nello Yorkshire, Lord Luogotenente e Custos Rotulorum di York. Nel 1751\u201352 egli divenne membro del Jockey Club e della Royal Society.\nIl 17 marzo 1752 il marchese di Rockingham tenne un discorso in supporto dell'atto di governo che disponeva la confisca delle terre scozzesi di quanti avevano appoggiato la rivolta giacobita del 1745, ribadendo per\u00f2 assolutamente che tali terre dovessero rimanere agli highlanders perch\u00e9 le coltivassero e le rendessero prolifiche, comparando la propria politica a quella usata dal suo antenato Lord Strafford in Irlanda. Il discorso di Rockingham non fu per\u00f2 percepito in maniera positiva, in particolare per l'opposizione di Horace Walpole. Lo zio del marchese, William Murray, l'avvocato generale, si opponeva a questa presa di posizione del nipote ritenendo che egli non avesse ancora l'et\u00e0 adatta a parlare di queste cose e che avesse bisogno ancora del proprio tutore. Il giovane spiazz\u00f2 tutti dedicandosi per quattro mesi allo studio pi\u00f9 completo dell'oratorioa di Demostene, studiando storia antica e preparandosi per la politica moderna.\nNel 1752 Rockingham venne nominato \"Lord of the Bedchamber\" da Giorgio II e spos\u00f2 Mary Bright. Nel 1753 egli fond\u00f2 il Rockingham Club, che costitu\u00ec il primo gruppo di partito affiliato ai Whigs. Rockingham chiese al pittore James Stuart di dipingere un ritratto di Guglielmo III e Giorgio II per arredare le sale del club. Ogni mese i membri si riunivano e gi\u00e0 nel giugno del 1754 essi erano 133. Nel 1755 il re lo nomin\u00f2 viceammiraglio del nord. Durante la guerra dei sette anni nel 1756 Rockingham ebbe il compito di formare una milizia volontaria a proprie spese per contrastare i tentativi di invasione francesi sulle coste a sud. Il segretario alla Guerra, Lord Barrington, gli scrisse: \u00abVoi siete l'unica speranza di salvezza in queste occasioni e l'unica autorit\u00e0 civile dell'area\u00bb. Rockingham chiese nel 1760 di essere nominato per i suoi meriti cavaliere dell'Ordine della Giarrettiera ed il re diede il proprio consenso.\nNel 1760 Giorgio II mor\u00ec e suo nipote Giorgio III ascese al trono di Gran Bretagna. Rockingham era alleato con Thomas Pelham-Holles, I duca di Newcastle, mentre il re aveva il proprio favorito in John Stuart, III conte di Bute. Rockingham credeva che Bute e i suoi alleati intendessero cospirare contro la corona per prendere personalmente il potere sull'intera nazione. Egli era nel contempo convinto che l'ascesa al trono di Giorgio III avrebbe radicalmente cambiato la politica in Inghilterra e che egli avrebbe tentato con ogni mezzo di osteggiare i non conservatori come gli Whigs per salvaguardare la permanenza della sua dinastia al trono inglese.\nRockingham decise didare le proprie dimissioni da Lord of the Bedchamber il 3 novembre 1762 in protesta per la politica del re e gli altri Whigs si associarono a lui, compreso il duca di Newcastle. Il mese successivo il re rimosse il marchese di Rockingham dal suo incarico di Lord Luogotenente del West Riding e di York oltre che dai titoli annessi di \"custos rotulorum\".\nPrimo ministro: 1765\u20131766.\nDopo il governo Bute, sal\u00ec alla carica di primo ministro George Grenville, col quale il re ebbe sempre un pessimo rapporto, peggiorato ancor pi\u00f9 dalla mancanza di un supporto generale da parte de parlamento. Quando Grenville venne costretto a dimettersi dal proprio incarico nel 1765, a mediare la situazione venne chiamato il principe Guglielmo Augusto di Hannover, duca di Cumberland, che nomin\u00f2 lord Rockingham primo ministro. I due si conoscevano molto bene dalla rivolta giacobita del 1745 e si stimavano reciprocamente. Rockingham riottenne cos\u00ec tutti gli onori perduti nel 1762 e si preoccup\u00f2 di insediare immediatamente tutti i suoi pi\u00f9 fedeli alleati al governo come Augustus FitzRoy, III duca di Grafton che divenne Segretario di Stato o Edmund Burke, politico e filosofo irlandese, che divenne suo segretario privato a vita.\nIl governo Rockingham venne dominato dalle problematiche con le colonie americane dal momento che il neo-primo ministro era intenzionato a riprendere lo Stamp Act 1765. La situazione peggior\u00f2 quando Rockingham controfirm\u00f2 il Declaratory Act col quale si stabiliva che il parlamento inglese aveva il diritto di legiferare in nome delle colonie americane in qualsiasi caso.\nQueste riforme, purtroppo, gli causarono un malcontento notevole dall'interno e dall'esterno della propria nazione nonch\u00e9 nel proprio gabinetto di governo, il che lo indusse a rinunciare al proprio incarico dopo breve tempo ed a consentire la nomina di Lord Chatham a primo ministro.\nAll'opposizione: 1766\u20131782.\nRockingham trascorse i successivi sedici anni all'opposizione del governo. Egli scrisse ad Augustus Keppel il 3 novembre 1779 credendo fermamente che la guerra contro le colonie americane non potesse essere vinta in quanto quel governo era si corrotto, ma tutt'altro che impopolare e che si basasse su quello per guadagnare terreno contro l'Inghilterra.\nRitorno a primo ministro: 1782.\nNel 1782 il marchese di Rockingham venne nominato, per la seconda e ultima volta, primo ministro. Nell'atto di prendere ufficialmente il proprio incarico, conscio di non poter sanare la rottura con le colonie, diede inizio alle trattative per la cessazione delle ostilit\u00e0. Il suo incarico, ad ogni modo, ebbe breve durata in quanto lord Rockingham mor\u00ec 14 settimane dopo.\nGiudizio storico.\nNon avendo avuto eredi, le propriet\u00e0, ma non il titolo di Marchese, passarono al nipote William Fitzwilliam, IV conte Fitzwilliam.\nIl 7 luglio 150 sostenitori di Rockingham, incontratisi a casa di Fitzwilliam, ritirarono il proprio appoggio all'amministrazione di lord Shelburne.\nBen presto per\u00f2 la fazione di Rochkingham si framment\u00f2 tra i favorevoli e gli oppositori del governo di coalizione Fox-North, rispettivamente ai dicasteri degli esteri e degli interni, con il duca di Portland come primo ministro, per poi collassare con la Rivoluzione francese.\nIn questo periodo, Burke scrivendo a Fitzwilliam il 4 gennaio 1797 not\u00f2: \"Per quanto riguarda i nostri vecchi amici, cos\u00ec tante persone, non sono separati pi\u00f9 di uno iota da Vostra Signoria, quanto lo sono l'un l'altro. Non c'\u00e8 affetto reciproco, comunicazione o un accordo tra loro\".\nLo storico Whig Thomas Babington Macaulay, 1 \u00b0 Barone Macaulay, cos\u00ec descrisse lui e la sua fazione politica:\nRiguardo alla sua esperienza di governo lo storico Paul Langford dichiar\u00f2 che \" ha rappresentato una pietra miliare nella storia costituzionale. I cambiamenti ministeriali del 1782 crearono il rivolgimento di pi\u00f9 vasta scala tra i titolari di incarichi di qualsiasi altro a partire dal 1714, praticamente la sostituzione di un'amministrazione con un'altra, tratta dall'opposizione \".\nA suo nome sono state intitolate le seguenti localit\u00e0:\nIn Canada\nNegli Stati Uniti\nIn Australia\nI governo Rockingham: 13 luglio 1755; 30 luglio 1756.\nCambiamenti"}
{"id": "1599919", "revid": "2014155", "url": "https://it.wikipedia.org/wiki?curid=1599919", "title": "Maria Cristina di Borbone-Due Sicilie", "text": "Biografia.\nInfanzia.\nFiglia di Francesco I delle Due Sicilie e della sua seconda moglie Maria Isabella di Borbone-Spagna, discendeva anche dagli Asburgo d'Austria poich\u00e9 sua nonna era la regina Maria Carolina d'Asburgo-Lorena.\nPrimo matrimonio.\nMaria Cristina spos\u00f2 Ferdinando VII di Spagna l'11 dicembre del 1829, a Madrid.\nFerdinando era suo zio sia per nascita che per matrimonio, infatti Ferdinando era il fratello maggiore di sua madre, entrambi figli di Carlo IV di Spagna e della principessa Maria Luisa di Parma.Inoltre la prima moglie di Ferdinando, Maria Antonia di Borbone-Napoli (1784 \u2013 1806) era stata la sorella del padre di Maria Cristina, Francesco I.Dopo la morte di Maria Antonia, Ferdinando spos\u00f2 Isabella del Portogallo (1787 - 1819) e, rimasto di nuovo vedovo, spos\u00f2 Maria Giuseppa Amalia di Sassonia (1803 \u2013 1829), senza ottenere discendenza (una figlia di Isabella, l'infanta do\u00f1a Mar\u00eda Lu\u00edsa Isabel era morta il 9 gennaio 1818 a soli quattro mesi dalla nascita). Quando anche Giuseppa mor\u00ec, il 27 maggio 1829, Ferdinando, temendo di restare senza eredi per la sua corona, si spos\u00f2 per la quarta volta solo sette mesi pi\u00f9 tardi.\nLa nuova regina, Maria Cristina, in breve tempo diede alla luce due figlie, Isabella (la futura Isabella II di Spagna, 1830\u20131904) e l'infanta do\u00f1a Mar\u00eda Lu\u00edsa Fernanda (1832-1897).\nReggenza.\nAlla morte di Ferdinando, avvenuta il 29 settembre 1833, Maria Cristina divenne reggente per la figlia Isabella. Ma il diritto al trono di Isabella fu contestato dallo zio Carlo, che sosteneva che suo fratello Ferdinando, emanando la Prammatica sanzione nel maggio del 1830, avesse illegittimamente modificato la legge di successione permettendo anche alle donne di salire al trono.\nAlcuni sostenitori di Carlo arrivarono al punto di accusare Maria Cristina di aver nascosto il fatto che Ferdinando aveva effettivamente passato la corona al fratello e di aver scritto il nome del marito morto nel decreto che riconosceva Isabella come erede.\nIl tentativo di Carlo di prendere il potere port\u00f2 alle guerre carliste. Nonostante il supporto della Chiesa cattolica e dei conservatori all'infante Carlo, Maria Cristina riusc\u00ec a conservare il trono alla figlia. Le guerre carliste, da disputa per la successione divennero un conflitto sul futuro della Spagna. La fazione di Maria Cristina e della figlia era favorevole ad una costituzione liberale e a politiche sociali mentre i sostenitori di Carlo (carlisti) volevano un ritorno alla societ\u00e0 tradizionale ed alla monarchia assoluta. Infine la fedelt\u00e0 dell'esercito per Isabella II decise l'esito della guerra.\nSecondo matrimonio.\nIl 28 dicembre 1833, poco dopo la morte di Ferdinando VII, Maria Cristina spos\u00f2 segretamente un ex-sergente della guardia reale, August\u00edn Fern\u00e1ndez Mu\u00f1oz (1808\u20131873), che in seguito fu nominato \"Duca di Riansares\" e cavaliere dell'Ordine del Toson d'oro.\nMaria Cristina e Mu\u00f1oz ebbero diversi figli mentre tentavano di tenere segreto il loro matrimonio:\nAlla fine la notizia del matrimonio di Maria Cristina con un militare di basso rango divenne pubblica e la rese fortemente impopolare. La sua posizione fu compromessa dalla notizia del suo nuovo matrimonio e dai dubbi sul suo effettivo appoggio alle politiche dei suoi ministri liberali.\nFine della reggenza.\nInfine l'esercito, che era stato la spina dorsale dei sostenitori di Isabella II, ed i leader liberali delle Cortes generales si unirono nel chiedere la fine della reggenza di Maria Cristina. \nNel 1840, finita la guerra civile, il comandante dell'esercito, il generale Baldomero Espartero, conte di Luchana, divenne reggente in sua vece.\nIl nuovo governo pretese che la ex-reggente lasciasse la Spagna; dopo un infruttuoso tentativo di tornare al potere, Maria Cristina and\u00f2 definitivamente in esilio in Francia, ove risiedette prevalentemente per il resto della sua vita, mentre la figlia nel 1843, a 13 anni fu proclamata maggiorenne.\nUltimi anni e morte.\nIl 30 settembre 1868 una rivoluzione scacci\u00f2 dal trono la figlia Isabella II che raggiunse la madre in esilio in Francia. Il 25 giugno 1870 Isabella II rinunci\u00f2 al trono in favore del figlio Alfonso XII i cui sostenitori pretesero che sia la madre sia la nonna fossero escluse dagli sforzi di restaurare la monarchia.\nQuando Alfonso XII riconquist\u00f2 la corona spagnola il 29 dicembre 1874, a Maria Cristina e ad Isabella II fu permesso di tornare solo provvisoriamente, e non influenzarono pi\u00f9 il governo spagnolo.\nIl matrimonio con Mu\u00f1oz e le vicende della turbolenta reggenza di Maria Cristina crearono una frattura permanente tra lei e la sua discendenza reale spagnola. N\u00e9 Isabella II n\u00e9 Alfonso XII avevano interesse alle relazioni con la ex regina reggente.\nMaria Cristina mor\u00ec a Le Havre in Francia il 22 agosto 1878.\nIn quanto vedova di Ferdinando VII e madre di Isabella II, Maria Cristina fu sepolta nella cripta reale del Monastero dell'Escorial."}
{"id": "1599928", "revid": "110157", "url": "https://it.wikipedia.org/wiki?curid=1599928", "title": "Mayapan", "text": "Mayapan (\"M\u00e0ayap\u00e1an\" in lingua maya moderna e \"Mayap\u00e1n\" in spagnolo) \u00e8 un sito archeologico pre-colombiano della civilt\u00e0 Maya, situato nello Stato messicano dello Yucat\u00e1n, a circa 40\u00a0km sud-est rispetto a M\u00e9rida e circa 100\u00a0km ovest rispetto a Chich\u00e9n Itz\u00e1. Mayapan fu la capitale politica dei Maya nella penisola dello Yucatan dal 1220 al 1440.\nNel 1221, i Maya si ribellarono contro i signori Maya-Toltechi di Chich\u00e9n Itz\u00e1. Dopo una breve guerra civile, i signori delle citt\u00e0 pi\u00f9 potenti si incontrarono per ricostruire un governo centrato nella penisola. Decisero di costruire la nuova capitale vicino alla citt\u00e0 di Telchaquillo, il luogo di origine di Hunac Ceel, il generale che sconfisse i governatori di Chich\u00e9n Itz\u00e1. La citt\u00e0 venne costruita all'interno di mura protettive e venne chiamata \"Mayapan\", che stava a significare \"standard della gente Maya\". Il capo della ricca e antica famiglia Cocom venne scelto come re, e tutti gli altri signori regionali e le altre famiglie nobili mandarono i propri membri a Mayapan per formare il governo. Questo sistema rimase in uso per oltre 200 anni. \nNel 1441 Ah Xupan, membro della potente famiglia Xiu, inizi\u00f2 a provare risentimento nei confronti della politica adottata dalla famiglia Cocom e organizz\u00f2 una rivolta. Al termine di ci\u00f2 la maggior parte dei membri della famiglia Cocom vennero uccisi e la citt\u00e0 venne bruciata e abbandonata; la penisola dello Yucatan entr\u00f2 in un periodo di guerre tra citt\u00e0 stato.\nIl sito archeologico \u00e8 meno complesso e appariscente rispetto ad altri come Chich\u00e9n Itz\u00e1 o Uxmal. La citt\u00e0 presenta una piramide centrale, simile al \"Castillo\" di Chich\u00e9n Itz\u00e1, e vi sono alcuni templi di dimensioni modeste e un palazzo di cui sono rimaste le fondamenta; non vi sono molti resti di case comuni appartenenti al popolo Maya. Si stima che all'interno delle mura di 4\u00a0km per lato vi fossero 3500 case residenziali, e che Mayapan potesse ospitare da 11.000 a 15.000 abitanti.\nNegli anni 50 il Carnegie Institution ha condotto cinque spedizioni archeologiche nel sito, e nel 2001 sono state fatte altre ricerche sotto le istruzioni del Grinnell College."}
{"id": "1599929", "revid": "32116", "url": "https://it.wikipedia.org/wiki?curid=1599929", "title": "Mayap\u00e1n", "text": ""}
{"id": "1599930", "revid": "124540606", "url": "https://it.wikipedia.org/wiki?curid=1599930", "title": "La Torre di Guardia", "text": "La Torre di Guardia \u00e8 una rivista religiosa edita e pubblicata dai Testimoni di Geova attraverso la Societ\u00e0 Torre di Guardia a Warwick e negli uffici decentrati di alcune filiali nel mondo. La rivista, pubblicata a partire dal 1879, \u00e8 oggi stampata in due versioni: quadrimestrale, di 16 pagine, per il pubblico, e mensile di 32 pagine, edizione per lo studio dei Testimoni. Il titolo richiama le parole del passo biblico di Isaia 21:8. \u00c8 conosciuta in tutto il mondo come la principale pubblicazione (insieme con la rivista compagna \"Svegliatevi!\") distribuita dai Testimoni di Geova nella loro opera volontaria mondiale di predicazione. Nella somma delle sue edizioni linguistiche, la Torre di Guardia \u00e8 la rivista pi\u00f9 distribuita al mondo, ogni numero ha una tiratura di oltre 93 milioni di copie e viene distribuita gratuitamente in 414 lingue in 240 paesi.\nFinalit\u00e0.\n\"La Torre di Guardia annunciante il Regno di Geova\" \u00e8 usata dai Testimoni di Geova nella loro predicazione pubblica ed ha una tiratura di ogni singolo numero (2020) di 93.281.789 copie in \"357\" lingue. La retrocopertina di ciascun numero presenta la seguente affermazione:\nLa rivista \u00e8 il principale strumento di comunicazione dal Corpo direttivo dei Testimoni di Geova all'associazione intera riguardo alla dottrina e alle procedure di organizzazione.\nL'edizione per il pubblico.\nL'edizione del primo del mese \u00e8 definita \"edizione per il pubblico\", dal momento che \u00e8 principalmente offerta di casa in casa. All'interno di questa edizione vi sono diverse rubriche di vario genere:\nAccostiamoci a Dio.\nQuesta rubrica tratta, attraverso un brano biblico, un aspetto diverso della personalit\u00e0 di Dio, visto secondo l'ottica dei Testimoni di Geova.\nUna lettera da....\nQuesta rubrica descrive la predicazione in paesi dove operano i missionari dei Testimoni di Geova.\nPer i giovani lettori.\nQuesta rubrica \u00e8 specificamente rivolta ai pi\u00f9 piccoli. Attraverso domande suggerisce ai giovani come esaminare un brano biblico, in questo modo essi acquisiscono la capacit\u00e0 di studiare la Bibbia traendone spunti educativi.\nI lettori chiedono.\nRisponde ogni volta a una domanda su un insegnamento biblico rivolta dai lettori alla redazione de La Torre di Guardia.\nPer avere una famiglia felice.\nQuesta serie, che viene pubblicata ogni tre mesi, si propone di aiutare mariti, mogli e genitori ad avvalersi dei princ\u00ecpi biblici nell'affrontare i problemi che minacciano la pace della famiglia.\nCosa ci insegna Ges\u00f9.\nTratta un aspetto degli insegnamenti di Ges\u00f9 attraverso versetti biblici. Di solito si collega al capitolo che tratta quell'argomento del libro \"Cosa insegna realmente la Bibbia?\" edito dai Testimoni di Geova.\nLo sapevate?\nRisponde a quesiti di varia natura su temi biblici ritenuti interessanti e curiosi.\nInsegnatelo ai bambini.\nTratta un episodio relativo a un personaggio biblico che i genitori possono leggere insieme ai figli pi\u00f9 piccoli.\nL'edizione per lo studio.\nL'edizione del 15 del mese riporta principalmente gli \"Articoli di Studio\". Questi sono usati per lo Studio Torre di Guardia tenuto settimanalmente dai Testimoni di Geova in tutte le congregazioni riguardanti aspetti specifici della vita cristiana. Gli articoli vengono esaminati con domande e risposte. Questa edizione non \u00e8 distribuita di casa in casa come l'edizione pubblica, chiunque sia interessato, comunque, pu\u00f2 richiederne una copia gratuita alla locale Sala del Regno. \"La Torre di Guardia - Edizione per lo Studio\" ha una tiratura di 13.825.000 copie per ogni suo numero ed \u00e8 stampata in 414 lingue. Questa edizione della rivista si differenzia anche per il numero delle pagine, continua ad avere infatti, rispetto alla edizione per il pubblico, 32 pagine."}
{"id": "1599932", "revid": "236861", "url": "https://it.wikipedia.org/wiki?curid=1599932", "title": "Torre di Guardia", "text": ""}
{"id": "1599933", "revid": "2209726", "url": "https://it.wikipedia.org/wiki?curid=1599933", "title": "Darklands (album)", "text": "Darklands \u00e8 il secondo album del gruppo musicale britannico The Jesus and Mary Chain, pubblicato nel 1987 dalla Warner Bros. Music.\nIl disco.\nL'album \u00e8 stato registrato con l'ausilio di una drum machine al posto della batteria, dopo che Bobby Gillespie lasci\u00f2 il gruppo per continuare la sua carriera con i Primal Scream. Successivamente il gruppo registrer\u00e0 una cover del pezzo che d\u00e0 il titolo al disco. L'album segna un cambiamento rispetto al disco di esordio \"Psychocandy\" del 1985. Infatti si passa dal noise che contraddistingue \"Psychocandy\" ad un pi\u00f9 convenzionale alternative rock.\nTracce.\nTesti e musiche dei Jesus and Mary Chain."}
{"id": "1599937", "revid": "1788047", "url": "https://it.wikipedia.org/wiki?curid=1599937", "title": "Critica della ragione dialettica", "text": "La Critica della ragione dialettica (1960) \u00e8 un'opera filosofica di Jean-Paul Sartre che studia i rapporti tra dialettica e ragione, fra esistenzialismo e marxismo."}
{"id": "1599941", "revid": "228587", "url": "https://it.wikipedia.org/wiki?curid=1599941", "title": "ConTEXT", "text": "ConTEXT \u00e8 un editor di testo open source per Microsoft Windows.\n\u00c8 molto utile per gli sviluppatori di software perch\u00e9 supporta un grande variet\u00e0 di sintassi.\nRiesce a gestire file molto grandi pur richiedendo una modesta quantit\u00e0 di RAM e di spazio su disco per funzionare.\nPossiede un syntax highlighter per C/C++, Delphi/Pascal, FORTRAN, 80x86 Assembly, Java, JavaScript, Visual Basic, Perl/CGI, HTML, SQL, Python, PHP, Tcl/Tk, ed il relativo linguaggio di definizione syntax highlighter.\nAltre caratteristiche sono i template, il supporto per UTF-8, e la capacit\u00e0 di lavorare con molteplici finestre di documento usando una Multiple Document Interface. ConTEXT \u00e8 in grado di integrare compilatori per compilare codice sorgente dallo stesso editor, e di lanciare strumenti esterni per manipolare i file caricati (ad esempio Pretty Printer).\nL'output di tali programmi - come i messaggi di errore - possono essere catturati per eventuali ulteriori usi.\nLa ricerca testuale incrementale e le fondamentali espressioni regolari sono supportate per le funzioni di ricerca e sostituzione. ConTEXT \u00e8 disponibile in diverse lingue.\nConTEXT \u00e8 stato uno vincitore del premio Pricelessware 2006.\nIl 7 settembre 2007 il creatore di ConTEXT ha annunciato di voler vendere il progetto inclusi tutti i sorgenti, copyright, sito web e dominio.\nIn dicembre 2007 \u00e8 stato annunciato che l'intero progetto \u00e8 stato acquistato e ConTEXT Project Ltd \u00e8 stata costituita come societ\u00e0 a responsabilit\u00e0 limitata.\nLo sviluppo di ConTEXT continuer\u00e0 come software proprietario a licenza freeware."}
{"id": "1599942", "revid": "729019", "url": "https://it.wikipedia.org/wiki?curid=1599942", "title": "Tour della Nazionale di rugby a 15 delle Figi 1992", "text": "Tra le due edizioni del 1992 e del 1995 della Coppa del mondo di rugby, la nazionale di rugby delle Isole Figi si \u00e8 recata pi\u00f9 volte in Tour.\nNel 1992, le si recano in Australia e Nuova Zelanda dove superano New South Wales, ma cedono a Taranaki e Wellington.\nSegue una visita a Tonga con due match, il primo dei quali valido anche per il Pacific Tri-Nations."}
{"id": "1599943", "revid": "125661434", "url": "https://it.wikipedia.org/wiki?curid=1599943", "title": "Alberto Monticone", "text": "\u00c8 stato presidente dell'Azione Cattolica dal 1980 al 1986.\nBiografia.\n\u00c8 sposato con Anna Chiarini, ha tre figli e due nipoti. Si \u00e8 laureato in storia nel 1952 e perfezionato nella disciplina con borse di studio dapprima a Roma (Comitato Cattolico Docenti Universitari) e poi a Magonza \"(Institut f\u00fcr Europ\u00e4ische Geschichte\").\nHa pubblicato saggi e volumi sulla storia della Chiesa in et\u00e0 moderna e contemporanea, sulla prima guerra mondiale, sul pauperismo e sulla radio nel periodo fascista. Ha insegnato nelle Universit\u00e0 di Messina, Perugia, Roma La Sapienza e Lumsa e nella Pontificia Universit\u00e0 Lateranense.\n\u00c8 stato insignito nel 1984 della medaglia d'oro della cultura, dell'arte e della scuola.\nPresidente nazionale dell'Azione Cattolica dal 1980 al 1986, dal 1982 per un decennio \u00e8 stato membro della Commissione dei diritti umani della Presidenza del Consiglio dei ministri, con la quale comp\u00ec una missione in Cile durante il regime del generale Pinochet nel 1986.\nAutore di alcuni saggi di riflessione culturale e spirituale, tra i quali \"La bisaccia del pellegrino\" (Edizioni Studium, 1986) e collaboratore della rivista \"Jesus\" dal 1987 al 1999 (tutte le riflessioni comparse sul mensile paolino sono state raccolte alla fine del 2005 in un volume dal titolo \"La gioia di essere laici cristiani\" realizzata dal quadrimestrale \"Aggiornamenti Sociali Sardi\").\nAttualmente lavora come docente universitario a Roma.\nBiografia politica.\nGi\u00e0 esponente del Partito Popolare Italiano e della Margherita, ha seduto in parlamento dal 1994 al 2006.\n\u00c8 stato tra i soci fondatori delle associazioni politico culturali \"Carta '93\" (1992 - 1996) e \"Agire Politicamente\" (1997) e del movimento politico \"Italia Popolare\" (2004).\nNel febbraio del 2008 aderisce al gruppo centrista della Rosa per l'Italia assumendo la carica di vicepresidente del movimento, che lascer\u00e0 dimettendosi l'11 marzo 2008 in disaccordo con le scelte compiute dal movimento della Rosa per l'Italia in accordo con l'UDC di Casini.\nAttualmente \u00e8 membro del partito politico L'Italia \u00e8 Popolare."}
{"id": "1599944", "revid": "767487", "url": "https://it.wikipedia.org/wiki?curid=1599944", "title": "Bill Medley", "text": "Insieme al compagno di college Bobby Hatfield fonda il duo canoro The Righteous Brothers, con il quale debutta nel 1962 con il singolo \"Little Latin Lupe Lu\". Nel 1964 incidono \"Unchained Melody\", che gli dar\u00e0 una successo internazionale sia all'epoca, sia all'inizio degli anni novanta, quando diventa la colonna sonora del film \"Ghost - Fantasma\".\nInsieme alla carriera del gruppo (che si scioglie nel 1968 per poi rimettersi insieme nel 1973, Medley porta avanti anche una carriera da solista, di discreto successo. Il suo brano di maggior successo rimane comunque \"(I've Had) The Time of My Life\", anch'esso legato alla colonna sonora di un film (\"Dirty Dancing - Balli proibiti\" del 1987).\nAltro brano famosissimo \u00e8 \"You've lost that lovin' feelin'\" della colonna sonora del film Top Gun del 1986.\nAnche la figlia di Medley, McKenna Medley, \u00e8 una cantante.\nI suoi due pi\u00f9 grandi successi sono legati in qualche modo all'attore Patrick Swayze: la canzone \"Unchained Melody\" \u00e8 il tema portante di \"Ghost - Fantasma\" dove l'attore \u00e8 protagonista, mentre \"(I've Had) The Time of My Life\" \u00e8 la pi\u00f9 famosa canzone di \"Dirty Dancing - Balli proibiti\", film dove l'attore americano interpretava il maestro di ballo."}
{"id": "1599948", "revid": "21880", "url": "https://it.wikipedia.org/wiki?curid=1599948", "title": "Cercopithecus patas", "text": ""}
{"id": "1599950", "revid": "729019", "url": "https://it.wikipedia.org/wiki?curid=1599950", "title": "Tour della Nazionale di rugby a 15 delle Figi 1994", "text": "Tra le due edizioni del 1992 e del 1995 della Coppa del mondo di rugby, la nazionale di rugby delle Isole Figi si \u00e8 recata pi\u00f9 volte in Tour.\nNel 1994 gli isolani si recano prima in Giappone poi in Nuova Zelanda. Le due sconfitte con i giapponesi sono la conferma di una crisi, che ha portato anche all'eliminazione dalla fase finale della "}
{"id": "1599951", "revid": "767487", "url": "https://it.wikipedia.org/wiki?curid=1599951", "title": "Bobby Hatfield", "text": "Insieme al compagno di college Bill Medley fonda il duo canoro The Righteous Brothers che debutta nel 1962 con il singolo \"Little Latin Lupe Lu\". Nel 1964 incidono \"Unchained Melody\" che, a livello internazionale, dar\u00e0 loro successo sia all'epoca, sia all'inizio degli anni novanta, quando il brano viene usato come colonna sonora del film \"Ghost - Fantasma\". Pi\u00f9 avanti spettacolare il brano \"You've Lost That Loving Feeling \" utilizzato anche nel film Top Gun.\n\u00c8 morto il 5 novembre 2003 per attacco di cuore causato da pregressi severi problemi cardiaci, presumibilmente aggravati da uso di cocaina rilevata dall'esame tossicologico post mortem."}
{"id": "1599954", "revid": "767487", "url": "https://it.wikipedia.org/wiki?curid=1599954", "title": "Una folle stagione d'amore", "text": "Una folle stagione d'amore (\"Mad Love\") \u00e8 un film del 1995 diretto da Antonia Bird.\nTrama.\nLo studioso e pacato Matt Leland si innamora della nuova arrivata della scuola la ribelle ed eccentrica Casey Roberts. Il ragazzo aiuter\u00e0 Casey nella sua battaglia contro una forma di psicosi maniaco-depressiva, per la quale viene rinchiusa in una clinica psichiatrica dal padre. I due ragazzi riusciranno a scappare, dirigendosi verso il Nuovo Messico. Ma durante il viaggio le condizioni di Casey si aggravano."}
{"id": "1599959", "revid": "1543377", "url": "https://it.wikipedia.org/wiki?curid=1599959", "title": "Deficiency love", "text": "La locuzione Deficiency love (abbreviata comunemente in \"D-Love\") \u00e8 stata coniata da Abraham Maslow nell'ambito dei suoi studi di psicologia umanistica. Si definisce \"Deficiency love\", secondo Maslow, una relazione in cui ciascun partner dipende dall'altro per l'appagamento dei propri bisogni.\nApprofondimento.\nSi tratta un tipo di amore che \u00e8 orientato all'appagamento (sulla base di un bisogno di appartenenza, di stima di s\u00e9, di sicurezza, o di potenza) ed \u00e8 caratterizzato da dipendenza, possessivit\u00e0, mancanza di reciprocit\u00e0 e poca preoccupazione per il vero benessere dell'altro.\nIn italiano si trova anche citato come \"amore da carenza\".\nD-Love e B-Love.\nPartendo dagli studi di Erich Fromm, Maslow contrappone il D-Love al \"B-Love\" (Being-Love), l'amore libero e non egoistico. Il D-Love diventa quindi la rappresentazione dell'ansia del possesso e dell'avere. Da questa distinzione nascono quindi due \"cognizioni\", che dai punti di partenza traggono la definizione: \"cognizione B\" e \"cognizione D\". La cognizione D che nasce dal \"D-Love\" \u00e8 quella che chiude l'individuo in se stesso e lo lega ai propri bisogni."}
{"id": "1599960", "revid": "729019", "url": "https://it.wikipedia.org/wiki?curid=1599960", "title": "Tour della Nazionale di rugby a 15 delle Figi 1995", "text": "Dopo la Coppa del Mondo di rugby 1995, a cui non ha partecipato in quanto eliminata a sorpresa nelle qualificazioni da , la nazionale di rugby delle Isole Figi ha avviato la \"ricostruzione\" con un tour in Galles ed Irlanda\nUn tour caratterizzato da qualche risultato incoraggiante come la vittoria contro il Galles \"A\".\nRisultati.\n "}
{"id": "1599961", "revid": "120110398", "url": "https://it.wikipedia.org/wiki?curid=1599961", "title": "Cernida", "text": "La cernida era una milizia territoriale di rapida mobilitazione, comparsa storicamente in Italia a partire dal Medioevo.\nFin dal tardo Duecento, nell'Italia centrosettentrionale, i comuni, gradualmente, cessarono di mobilitare l'intero esercito comunale, limitandosi a mobilitare contingenti pi\u00f9 piccoli e selezionati reclutati tra i cittadini, da cui il termine \"cernita\". Tale prassi prosegu\u00ec anche nel Trecento, come \u00e8 documentato nel Ducato di Milano, nel Marchesato di Monferrato e, soprattutto, a Venezia.\nA partire dalla fine del Quattrocento, nei territori veneziani le cernide erano una milizia territoriale della Repubblica di Venezia, costituita da contadini che annualmente svolgevano degli addestramenti militari. Nei Domini di Terraferma e in Istria tali milizie portavano il nome di cernide, mentre in Dalmazia erano chiamate cranide (o \"craine\" o \"crainich\").\nQueste milizie potevano essere schierate piuttosto velocemente, al contrario dell'esercito, pi\u00f9 lento nel reclutamento e nello spostamento. La loro nascita venne infatti determinata dall'esigenza di poter rispondere prontamente alle altrettanto rapide incursioni dei Turchi.\nI membri delle cernide erano in maggioranza contadini che venivano reclutati in ogni villaggio nel numero di 2 o 3 per \"fuoco di lista\", al quale spettava in parte li loro equipaggiamento ed il loro sostentamento. Inizialmente armati di falci e roncole, nella Serenissima vennero successivamente dotati di archibugi ed armi da fuoco, in deroga ai divieti previsti dalla rubrica \"De prohibitione armorum\" degli \"Statuti della Patria\", ancora in vigore dopo la conquista veneziana del 1420. \nL\u2019organizzazione delle milizie paesane acquist\u00f2 in Friuli un'importanza del tutto particolare nel corso delle agitazioni antifeudali dopo il \"crudele gioved\u00ec grasso\" del 1511. Il Senato veneziano nel 1527 impose al luogotenente di mettere a disposizione ben 3000 archibugi per i contadini delle \"cernide\" esentandoli da \"fazioni personali\" ed autorizzandoli a portare armi. "}
{"id": "1599962", "revid": "767487", "url": "https://it.wikipedia.org/wiki?curid=1599962", "title": "The Righteous Brothers", "text": "I Righteous Brothers erano un duo musicale soul statunitense formato da Bill Medley e Bobby Hatfield, attivo soprattutto negli anni '60.\nCarriera.\nLa loro carriera discografica \u00e8 durata dal 1963 fino al 1975, dopo di che hanno continuato ad esibirsi fino al 2003, anno in cui Hatfield \u00e8 morto. Il loro stile canoro venne definito \"blue-eyed soul\" (\"soul dagli occhi blu\"). Sia Medley che Hatfield possedevano un eccezionale talento, che ha contribuito a distinguerli dalla massa e regalare loro un enorme successo. Medley \u00e8 considerato un baritono, molto adatto alle tonalit\u00e0 basse, mentre Hatfield era un tenore, pi\u00f9 a suo agio con le tonalit\u00e0 pi\u00f9 alte.\nIl loro singolo di debutto fu \"Little Latin Lupe Lu\" nel 1963, che ebbe una buona accoglienza negli Stati Uniti, ma i loro maggiori successi internazionali sono \"You've Lost That Lovin' Feelin\"' usata nel film Top Gun e soprattutto \"Unchained Melody\", brano del 1965, ripreso nel 1990 nella colonna sonora del film \"Ghost - Fantasma\". Un altro loro successo \u00e8 la canzone \"Ebb Tide\" (1965), reinterpretata poi da artisti come Frank Sinatra, The Platters e Mina. Inoltre il pezzo compare in una scena del film \"Una pallottola spuntata 2\u00bd - L'odore della paura\" con Leslie Nielsen. Nel 1966 il singolo \"(You're My) Soul and Inspiration\" raggiunge ancora la prima posizione della Billboard Hot 100 per tre settimane."}
{"id": "1599963", "revid": "713168", "url": "https://it.wikipedia.org/wiki?curid=1599963", "title": "Luis Enr\u00edquez de Cabrera y Mendoza", "text": "Biografia.\nLuis apparteneva alla nobile famiglia degli Henriquez-Cabrera: gli Henriquez discendenti del real casato di Aragona, erano \"pari\" dei sovrani di Spagna una delle massime onorificenze del Regno Spagnolo ed i Cabrera (anche Caprera) che discendevano da Bernardo Cabrera, conte di Modica nel XV secolo quando il titolo venne requisito ai Chiaramonte.\nA seguito di accordi con Ascanio Colonna, Luis spos\u00f2 per procura il 31 dicembre 1586 Vittoria Colonna, figlia di Marcantonio Colonna, vicer\u00e9 di Sicilia nel XVI secolo. Dal matrimonio con Vittoria Colonna nacque Juan Alfonso Enr\u00edquez de Cabrera, che nel 1617 diventer\u00e0 Conte di Modica, quindi vicer\u00e9 di Sicilia (1641) e vicer\u00e9 del Regno di Napoli (1644, fino al febbraio del 1646).\nNel 1596 venne nominato Conte di Modica. Nel 1599 accumul\u00f2 una notevole mole di debiti per delle spese di rappresentanza sostenute per il matrimonio di Filippo III, re di Spagna, con Margherita d'Austria nel 1599.\nMor\u00ec nel 1600 lasciando la consorte, Vittoria, divenuta Contessa di Modica in nome e per conto del figlio minorenne Juan Alfonso Enr\u00edquez de Cabrera a fronteggiare gravi difficolt\u00e0 economiche."}
{"id": "1599966", "revid": "767487", "url": "https://it.wikipedia.org/wiki?curid=1599966", "title": "La lettera scarlatta (film 1926)", "text": "La lettera scarlatta (\"The Scarlet Letter\") \u00e8 un film del 1926 diretto da Victor Sj\u00f6str\u00f6m.\nTrama.\nNew England, 1642 circa. Hester si lascia sedurre dal reverendo del villaggio, restando incinta. Quando torna suo marito, che lei credeva morto, viene accusata di adulterio e marchiata a fuoco con la A di adultera. Ci\u00f2 nonostante, si rifiuta di denunciare il reverendo che \u00e8 tra i suoi accusatori pi\u00f9 intransigenti.\nProduzione.\nContro il parere di Louis B. Mayer, Lillian Gish insistette per girare il film tratto dal romanzo di Hawthorne. Secondo il produttore, il libro - per il suo argomento - era improponibile per lo schermo. Gish scelse come regista e co-protagonista due svedesi, Victor Sj\u00f6str\u00f6m e Lars Hanson, pensando che due scandinavi potessero essere pi\u00f9 aderenti al tipo da puritani del New England.\nDistribuzione.\nIl film, distribuito negli Stati Uniti dalla Metro-Goldwyn-Mayer (MGM), venne presentato in prima a New York il 9 agosto 1926."}
{"id": "1599969", "revid": "767487", "url": "https://it.wikipedia.org/wiki?curid=1599969", "title": "James Dean Bradfield", "text": "Biografia.\nSuo padre Monty era un sindacalista e sua madre una casalinga. Sin da ragazzino \u00e8 stato vittima di bullismo sia per via della sua statura e che per il suo strabismo tanto che fu quasi costretto a stringere amicizia solo con suo cugino, Sean Moore e un amico esterno alla famiglia, Nicky Wire.\nNella sua formazione musicale hanno influito sia i Clash che i Guns N' Roses. Dopo aver imparato a suonare la chitarra si \u00e8 esibito come artista di strada sui marciapiedi di Cardiff. Da allora James Dean Bradfield \u00e8 considerato la \"mente\" del gruppo, suo cugino ripieg\u00f2 sulla batteria mentre il posto da bassista fu assegnato a Miles \"Flicker\" Woodward. L'incontro fortunato fu quello con Richey James Edwards, che diventer\u00e0 chitarrista dei Manic Street Preachers, scomparso nel 1995.\nIl quartetto cos\u00ec composto inizi\u00f2 allora a cantare le prime canzoni, dapprima con il nome di \"Betty Blue\" per poi divenire finalmente i Manic Street Preachers.\nLa band cominci\u00f2 cos\u00ec a girare il paese con vari concerti spesso in luoghi poco raccomandabili.\nJames ha anche intrapreso la carriera da solista, nell'aprile 2006 \u00e8 infatti stato pubblicato il singolo \"That's No Way to Tell a Lie\". Questo singolo \u00e8 stato poi inserito nell'album \"The Great Western\" pubblicato nel successivo luglio.\nNel marzo 2020 annuncia il suo secondo album in studio da solista. Il disco, intitolato \"Even in Exile\", viene pubblicato nel mese di agosto seguente. Si tratta di un concept album incentrato sulla vita del regista teatrale, attivista, poeta e cantautore cileno V\u00edctor Jara. I testi dell'album sono stati scritti dal poeta gallese Patrick Jones, fratello di Nicky Wire dei Manic Street Preachers."}
{"id": "1599972", "revid": "22475", "url": "https://it.wikipedia.org/wiki?curid=1599972", "title": "Turok (personaggio)", "text": "Turok \u00e8 un personaggio dei fumetti creato nel 1954, pubblicato inizialmente da Western Publishing e successivamente da Gold Key Comics, Valiant Comics e (solo le ristampe) dalla Dark Horse Comics.\nIl primo fumetto in cui \u00e8 apparso il personaggio, \"Four Color Comics\" n. 596, non ha uno scrittore accreditato in maniera certa: gli storici del fumetto citano Matthew H. Murphy, Gaylord Du Bois e Paul S. Newman come scrittori.\nAi disegni, tra la fine degli anni '50 e sino a met\u00e0 del decennio successivo, ha collaborato lo Studio Giolitti, di cui faceva parte a quei tempi, oltre che il titolare anche un giovane Giovanni Ticci non ancora passato all'Araldo.\nAltri media.\nCinema.\nIl 10 giugno 2008, il blog di MTV ha annunciato che l'attore canadese Adam Beach potrebbe impersonare Turok in un film \"live action\". Beach ha aggiunto che era cominciata la fase di scrittura della sceneggiatura.\nCartoni animati.\nNel 2008 \u00e8 stato pubblicato dalla Classic Media un DVD di animazione di 70 minuti dal titolo \". Il film \u00e8 stato scritto da Evan Baily e Tony Bedard, ed \u00e8 stato diretto da Curt Geda, Dan Riba e Frank Squillace. Adam Beach ha doppiato il personaggio di Turok.\n\"Turok\" (2008).\nNel videogioco \"Turok\" (2008) il protagonista \u00e8 Joseph Turok, ex-membro del Wolf Pack, capitanato da Ronald Kane. La sua storia si scopre in un flashback all'inizio del gioco, in cui, insieme ai suoi compagni di prigione, viene convocato da Kane per decidere qualcuno che entri a far parte della sua corporazione terroristica. Ronald rimane affascinato dalla violenza e l'energia del carcerato. In seguito, assieme a John Grimes e alcuni terroristi, Joseph terrorizza un villaggio di contadini in Colombia. Il terrorista non sa ci\u00f2 che fa, visto che in precedenza Grimes gli aveva detto \"ricorda che qui non ci sono innocenti, n\u00e9 prigionieri,n\u00e9 testimoni\", spingendo cos\u00ec Turok sempre pi\u00f9 nelle grinfie del Wolf Pack.\nA un certo punto, con l'arco, colpisce una ragazza, dal volto innocente e spaventato. Kane gli fa i complimenti per la mira e vuole proseguire nella distruzione del paese, prima, per\u00f2, Turok deve uccidere la ragazza contro la sua volont\u00e0 (dopo la giovane viene uccisa da un colpo di pistola di Kane). Per diversi anni Joseph non lavora, ma poi trova un posto in una compagnia chiamata Whiskey Company, progettata per stanare Kane dal pianeta su cui \u00e8 rifugiato.\nIn seguito alla distruzione della nave Turok vive l'avventura del gioco, fino alla fine, quando, una volta pronunciata la frase \"Hai ragione Kane, non sono un soldato! Un soldato segue gli ordini, un guerriero segue il suo cuore\", scoppia un combattimento tra i due col coltello. Turok ne esce vincitore e cos\u00ec vendica le vite che hanno trovato fine a causa del Wolf Pack e di tutta la sofferenza provocata nei paesi.\nNel gioco Turok \u00e8 molto pi\u00f9 forte degli altri membri della Whiskey Company e quindi pu\u00f2 subire pi\u00f9 colpi prima di essere messo fuori gioco, ma per compensare la sua forza avr\u00e0 a che fare con pi\u00f9 nemici e enigmi. Inoltre, ufficialmente, non possiede armi all'inizio del gioco: trova solo una mitragliatrice SMG per strada e ritrova il suo fedele coltello nei pressi di un cadavere.\nDurante il gioco (fortunatamente) avr\u00e0 modo di uccidere i nemici senza usare munizioni e user\u00e0 pi\u00f9 armi (pu\u00f2 portare quattro equipaggiamenti - arco, coltello, arma 1, arma 2, tre granate - contro le due armi da fuoco, un pugnale e due granate trasportabili da ogni membro della Compagnia Whiskey).\nLetteratura.\nA Turok \u00e8 stata dedicata una serie di romanzi che narrano le vicende dei videogiochi."}
{"id": "1599974", "revid": "729019", "url": "https://it.wikipedia.org/wiki?curid=1599974", "title": "Tour della nazionale di rugby a 15 delle Samoa Occidentali 1992", "text": "Nel periodo tra le edizioni del 1992 e del 1995, la nazionale di rugby XV di Samoa si \u00e8 recata varie volte in tour oltremare.\nNel 1992 si recano in Nuova Zelanda dove cedono a Waikato, poi superano Bay of Plenty e Manawatu"}
{"id": "1599976", "revid": "3732", "url": "https://it.wikipedia.org/wiki?curid=1599976", "title": "Mario Fani", "text": "Biografia.\nNato da una nobile famiglia viterbese, compie gli studi presso i Benedettini di San Paolo. Fonda il \"Circolo Santa Rosa\" e, a seguito dei contatti con il conte dottor Giovanni Acquaderni, nel 1867 costituisce la \"Societ\u00e0 della Giovent\u00f9 Cattolica Italiana\". Il 2 maggio 1868 Pio IX approva la costituzione della societ\u00e0, considerata il nucleo originale dell'Azione Cattolica, con il breve pontificio \"Dum filii Belial\". Lo stesso anno Fani propone (e ottiene) l'aggiunta dell'aggettivo \"Italiana\" alla denominazione della Societ\u00e0 giovanile da lui cofondata con Giovanni Acquaderni.\nNel 1869, mentre \u00e8 in vacanza a Livorno, si getta in acqua per salvare un bagnante in pericolo. Proprio in seguito a questo atto contrae una grave malattia polmonare che lo conduce in poco tempo alla morte, all'et\u00e0 di soli 24 anni.\nIntitolazioni.\nA Roma gli \u00e8 stata dedicata una via vicino alla Camilluccia, nota per essere stata teatro, il 16 marzo 1978, del sequestro di Aldo Moro e del massacro della sua scorta."}
{"id": "1599982", "revid": "902936", "url": "https://it.wikipedia.org/wiki?curid=1599982", "title": "Tour della nazionale di rugby a 15 delle Samoa Occidentali 1993", "text": "Nel periodo tra le edizioni del 1992 e del 1995, la nazionale di rugby a 15 delle Samoa si \u00e8 recata varie volte in tour oltremare.\nNel 1993, Samoa si reca in tour in Nuova Zelanda. dove disputa 9 match con 7 vittorie. Prima per\u00f2 partecipa al Super-10, progenitori dell'attuale Super 10 dove affrontano selezioni australiane, sudafricane e neozelandesi, e ne approfitta anche per disputare alcuni match amichevoli.\nSuper 10 ed amichevoli.\n(*) = match per il super 10\nTour in Nuova Zelanda.\nLa sfida finale con gli All Blacks finisce 35-13 per questi ultimi. Precedentemente viene stabilito un record: battendo 128-0 la selezione provinciale di Marlborough ottiene la pi\u00f9 larga vittoria di una nazionale in tour contro una selezione o un club.\nFu il primo vero e proprio tour ufficiale dei Samoani in Nuova Zelanda. "}
{"id": "1599989", "revid": "775372", "url": "https://it.wikipedia.org/wiki?curid=1599989", "title": "Microcriminalit\u00e0", "text": "La microcriminalit\u00e0 indica i piccoli crimini come scippi, borseggi, piccoli furti, vandalismo in genere o crimini pi\u00f9 rilevanti compiuti da minorenni o da individui di giovane et\u00e0, eventualmente anche con uso di armi.\nFenomeni come il bullismo e il vandalismo hanno sempre favorito l'accrescimento della violenza fra i pi\u00f9 giovani. Bisogna per\u00f2 precisare che la microcriminalit\u00e0 che si viene a formare, nei paesi mediamente miseri in cui c'\u00e8 una forte disoccupazione o nelle periferie povere delle metropoli, \u00e8 diversa dalla microcriminalit\u00e0 fatta da adolescenti che si trovano in condizioni agiate. Rispetto a quest'ultimo infatti, il primo tipo di microcriminalit\u00e0, solitamente \u00e8 effettuata da minori, che avendo problemi familiari e trovandosi in condizioni di povert\u00e0, o essendo gi\u00e0 figli di malviventi, si riuniscono in bande, al cui vertice c'\u00e8 spesso un capobanda o una figura principale.\nAlcune di queste bande sono riunite con un sistema gerarchico, risultando delle vere e proprie organizzazioni criminali con diramazioni nel mondo."}
{"id": "1599990", "revid": "235044", "url": "https://it.wikipedia.org/wiki?curid=1599990", "title": "Pluviale", "text": ""}
{"id": "1599991", "revid": "729019", "url": "https://it.wikipedia.org/wiki?curid=1599991", "title": "Tour della nazionale di rugby a 15 delle Samoa Occidentali 1994", "text": "Nel periodo tra le edizioni del 1992 e del 1995, la nazionale samoana di Rugby Union si \u00e8 recata varie volte in tour oltremare.\nNel 1994 si reca per ben tre volte in Australia e Nuova Zelanda, in tre momenti diversi dell'anno.\nI match con Waikato, Natal Auckland e New South Wales erano validi anche per la competizione delle \"Super 10 Series\""}
{"id": "1599992", "revid": "123372657", "url": "https://it.wikipedia.org/wiki?curid=1599992", "title": "Terremoto di San Francisco del 1906", "text": "Il terremoto di San Francisco fu un sisma violento che colp\u00ec la citt\u00e0 di San Francisco (Stati Uniti) la mattina del 18 aprile 1906. Il terremoto fu di magnitudo 8.3, il suo epicentro secondo gli esperti era posizionato sulla costa di Daly City a sud-est della citt\u00e0 di San Francisco.\nIl sisma e le conseguenze.\nLe scosse iniziarono alle 5:12 del mattino al largo della faglia di Sant'Andrea e furono percepite su tutta la costa del Pacifico dall'Oregon fino a Los Angeles e nell'interno fino al Nevada. Come successe per il grande Terremoto del Kanto, che distrusse Tokyo e Yokohama in Giappone il 1\u00ba settembre 1923, la maggior parte delle morti e dei danni alla citt\u00e0 furono causati dall'incendio che scoppi\u00f2 in seguito al terremoto, piuttosto che dal terremoto stesso.\nAl principio si contarono 478 morti, ma in seguito si scopr\u00ec che il disastro fu molto pi\u00f9 grande e che fu sottostimato dalle autorit\u00e0 dell'epoca, specialmente per quanto riguarda l'area dove viveva la popolazione cinese. La cifra approssimativa che pi\u00f9 si avvicina alla realt\u00e0 \u00e8 quella di almeno tremila deceduti, la maggior parte all'interno della citt\u00e0 di San Francisco, mentre altri 189 morti furono registrati nel resto della baia di San Francisco. Altre citt\u00e0 che furono colpite da questo terremoto furono Santa Rosa, San Jose e l'area circostante l'Universit\u00e0 di Stanford.\nSi calcola che fra le 225.000 e le 300.000 persone persero l'alloggio su un totale di 400.000 abitanti. La met\u00e0 si rifugi\u00f2 sull'altro lato della baia di Oakland.\nNella memoria collettiva.\nLa catastrofe \u00e8 stata portata sullo schermo nel film \"San Francisco\", diretto nel 1936 da W.S. Van Dyke II, con Clark Gable, Spencer Tracy e Jeanette MacDonald. In precedenza, una ricostruzione del terremoto si trova anche nel film muto del 1923, \"The Shock,\" diretto da Lambert Hillyer e interpretato da Lon Chaney. Nel film \"Gilda\", infine, nella strofa di una delle canzoni eseguite da Rita Hayworth dal titolo \"Put the blame on Mame\", si parla del terremoto di San Francisco.\nEntro il 2012 era previsto un live-action prodotto dalla Pixar Animation Studios distribuito dalla Warner Bros. e Walt Disney Pictures, diretto da Brad Bird, chiamato \"1906\". Il film avrebbe dovuto trattare il terremoto avvenuto a San Francisco, appunto, nel 1906, ma non fu mai pi\u00f9 realizzato a causa di difficolt\u00e0 legate alla sceneggiatura e alla lunghezza del film stesso.\nNella cultura di massa.\nNel 2018 \u00e8 stato distribuito il film \"La vedova Winchester\", diretto da Michael e Peter Spierig e con protagonista Helen Mirren nei panni di Sarah Pardee Winchester, in cui il terremoto ha un ruolo importante.\nNella serie videoludica \"Don't Starve\", l'ex antagonista Maxwell \u00e8 il responsabile del terremoto a causa del potere che ha evocato la sera prima della tragedia durante il suo ultimo spettacolo."}
{"id": "1599995", "revid": "1305772", "url": "https://it.wikipedia.org/wiki?curid=1599995", "title": "Kinyarwanda", "text": ""}
{"id": "1599996", "revid": "767487", "url": "https://it.wikipedia.org/wiki?curid=1599996", "title": "Ballando a Lughnasa", "text": "Ballando a Lughnasa (\"Dancing at Lughnasa\") \u00e8 un film del 1998 diretto da Pat O'Connor, tratto dall'omonima pi\u00e8ce teatrale scritta da Brian Friel.\nTrama.\nContea di Donegal, Irlanda: l'estate del 1936 \u00e8 indimenticabile per la famiglia Mundy, composta da cinque sorelle nubili, il figlio di una di loro e dal fratello prete, ma quando torna il padre di Michael, arruolatosi nelle brigate spagnole, porter\u00e0 scompiglio nella piccola e tranquilla comunit\u00e0 di Ballybeg."}
{"id": "1600000", "revid": "125916860", "url": "https://it.wikipedia.org/wiki?curid=1600000", "title": "Amici di Maria De Filippi (sesta edizione, fase serale)", "text": "La fase finale della sesta edizione di Amici di Maria De Filippi \u00e8 andata in onda dal 14 gennaio all'11 marzo 2007 in prima serata su Canale 5, e ha visto la vittoria di Federico Angelucci, mentre il Premio della Critica \u00e8 stato assegnato a Karima Ammar.\nRegolamento.\nIl regolamento del serale prevede una serie di sfide tra componenti di squadre opposte al termine della quale si stabilisce la vittoria di una o l'altra squadra. La squadra vincente ha quindi la possibilit\u00e0 di nominare (per maggioranza di voti) uno dei componenti della squadra sconfitta che \u00e8 sottoposto alla decisione prima del pubblico (tramite la classifica di gradimento) ed eventualmente della commissione.\nIl candidato all'eliminazione \u00e8 salvato dalla classifica se si trova nelle prime posizioni (il numero delle persone salvabili varia di puntata in puntata, in proporzione al numero dei partecipanti rimasti), in caso contrario \u00e8 sottoposto al giudizio della commissione che decide se salvare o meno il concorrente. Qualora la persona nominata venga salvata, si procede ad un'altra votazione da parte della squadra vincente. Nel caso in cui tutti i componenti vengano salvati (per classifica o grazie alla commissione), viene eliminato il concorrente della squadra sconfitta che occupa la posizione pi\u00f9 bassa nella classifica di gradimento.\nCon questo meccanismo ogni settimana viene eliminato un solo componente di una delle due squadre, salvo esplicita decisione della commissione di un'ulteriore eliminazione.\nLa puntata serale finale si svolge tra 5 sfidanti secondo il consueto meccanismo per cui l'ultimo in classifica ha diritto a scegliere il proprio sfidante, il vincitore sceglie il successivo sfidante fino alla sfida finale per la vittoria.\nConcorrenti.\nI 14 concorrenti ammessi alla fase serale sono stati divisi equamente in 2 squadre da 7 componenti ciascuna: i Bianchi e i Blu.\nSvolgimento del serale.\nTabellone delle eliminazioni.\nLegenda:\n Eliminato senza essere stato salvato\n Candidato all'eliminazione, ma salvo grazie alla classifica\n Candidato all'eliminazione, ma salvo grazie alla commissione\n Eliminato perch\u00e9 pi\u00f9 basso in classifica\n Candidato forzatamente all'eliminazione\n\u00a0\u00a0\u00a0\u00a0 Eliminato/a definitivamente\n\u00a0\u00a0\u00a0\u00a0 Finalista\n\u00a0\u00a0\u00a0\u00a0 Vincitore\nTabellone delle esibizioni.\nNelle varie tabelle sono indicate le sfide singole svolte durante le puntate del serale. Laddove sono contraddistinte dal colore bianco o blu, significa che c'\u00e8 stata una votazione a favore di una o l'altra squadra per la singola sfida.\nPuntata 1.\nLa Prima puntata del serale \u00e8 stata trasmessa il 14 gennaio 2007 e ha visto la vittoria della squadra bianca con il 60% dei voti e l'uscita di Santo Giuliano.\nPer questa puntata le singole sfide non sono sottoposte a televoto, il colore indica solamente il vantaggio di una squadra rispetto all'altra al termine della prova.\nPuntata 2.\nLa Seconda puntata del serale \u00e8 stata trasmessa il 21 gennaio 2007 e ha visto la vittoria della squadra Bianca con il 52% dei voti e l'uscita di Bambi Zamfir.\nPer questa puntata le singole sfide non sono sottosposte a televoto, il colore indica solamente il vantaggio di una squadra rispetto all'altra al termine della prova.\nPuntata 3.\nLa Terza puntata del serale \u00e8 stata trasmessa il 28 gennaio 2007 e ha visto la vittoria della squadra blu con il 54% dei voti e l'uscita di Salvatore Dello Iacolo.\nPer questa puntata le singole sfide non sono sottosposte a televoto, il colore indica solamente il vantaggio di una squadra rispetto all'altra al termine della prova.\nPuntata 4.\nLa Quarta puntata del serale \u00e8 stata trasmessa il 4 febbraio 2007 e ha visto la vittoria della squadra blu con il 51% dei voti e l'uscita di Roberta Miolla.\nPer questa puntata le singole sfide non sono sottosposte a televoto, il colore indica solamente il vantaggio di una squadra rispetto all'altra al termine della prova.\nPuntata 5.\nLa Quinta puntata del serale \u00e8 stata trasmessa il 11 febbraio 2007 e ha visto la vittoria della squadra blu con il 51% dei voti e l'uscita di Manuel Aspidi.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 6.\nLa Sesta puntata del serale \u00e8 stata trasmessa il 18 febbraio 2007 e ha visto la vittoria della squadra bianca con il 53% dei voti e l'uscita di Federica Capuano.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 7.\nLa Settima puntata del serale \u00e8 stata trasmessa il 25 febbraio 2007 e ha visto nella prima sfida la vittoria della squadra bianca con il 51% dei voti e l'uscita di Jessica Villotta, mentre nella seconda sfida la vittoria della squadra blu con il 53% dei voti e l'uscita di Tony Aglian\u00f2.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nSemifinale.\nLa Semifinale \u00e8 stata trasmessa il 4 marzo 2007 e ha visto la vittoria della squadra bianca con il 51% dei voti e l'uscita di Giulia Fraceschini.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nFinale.\nLa finale \u00e8 stata trasmessa il giorno 11 marzo 2007 ed ha visto vincitore di questa edizione Federico Angelucci. Nel tabellone vengono indicate le singole sfide disputate nel corso della puntata finale. Laddove le singole sfide sono contrassegnate da un colore, si indica chi in quel momento \u00e8 in vantaggio nel televoto. I colori rispecchiano le divise indossate da ogni singolo componente nella puntata finale.\nTabellone della classifica di gradimento.\nNel tabellone sono indicate le posizioni dei singoli concorrenti nella classifica di gradimento settimanale.\nSigla.\nLa sigla del serale \u00e8 un medley, eseguito dall'orchestra di Peppe Vessicchio, di canzoni come nelle edizioni precedenti.\nCommissione della Critica.\nNell'ultima puntata \u00e8 presente una commissione di giornalisti per assegnare tra i finalisti il premio della critica. La commissione \u00e8 composta da:\nAscolti.\nTutte le puntate sono andate in onda in prima serata su Canale 5.\nFonti: sala stampa mediaset http://www.mediaset.it/corporate/salastampa/2007/comunicatiascolti_it.shtml?34#page"}
{"id": "1600003", "revid": "143439", "url": "https://it.wikipedia.org/wiki?curid=1600003", "title": "Sindrome di Horner", "text": ""}
{"id": "1600005", "revid": "287204", "url": "https://it.wikipedia.org/wiki?curid=1600005", "title": "Guy Moll", "text": "Biografia.\nDi padre francese e madre spagnola, nasce a Rivet, oggi Meftah, in Algeria, allora colonia francese. Nel 1930 comincia a correre in alcune competizioni automobilistiche africane, come i circuiti di Orano, Casablanca e Tunisi. Grazie all'aiuto di Marcel Lehoux, pilota affermato anch'egli franco-algerino, debutta in Europa al GP di Marsiglia del 1932, dove arriva sorprendentemente terzo con una Bugatti.\nNel 1933, usando automobili Bugatti e Alfa Romeo, consegue numerosi importanti piazzamenti in varie gare: arriva secondo al GP di Pau e al GP di Monza, terzo ai GP di N\u00eemes, Nizza, Comminges e Marsiglia, quinto nel prestigioso GP dell'Automobil Club di Francia a Monthl\u00e9ry. Un ulteriore terzo posto al GP della Marna a Reims gli viene annullato per aver ricevuto assistenza esterna vietata durante la sosta per il rifornimento.\nGli ottimi e numerosi risultati ottenuti da pilota privato gli valgono l'ingaggio per la stagione 1934 come pilota ufficiale nella Scuderia Ferrari, che in quegli anni gestisce l'attivit\u00e0 sportiva dell'Alfa Romeo, a fianco di piloti affermati come Varzi, Chiron, Trossi e lo stesso Lehoux.\nAll'esordio con la Scuderia, vince con l'Alfa Romeo P3 il GP di Monaco, risultando il pi\u00f9 giovane pilota a vincere la gara monegasca (record durato sino al 2008), si ripete al GP dell'AVUS a Berlino con la P3 versione Aerodinamica, ottenendo numerosi piazzamenti di prestigio: secondo ai GP di Tripoli, Livorno, Reims e terzo al GP dell'A.C. di Francia.\nIl 15 agosto 1934, mentre disputa la Coppa Acerbo sul circuito di Pescara, muore in seguito ad una violenta uscita di strada a circa 250\u00a0km/h mentre \u00e8 secondo alle spalle della Mercedes-Benz di Luigi Fagioli. Un'inchiesta concluder\u00e0 che l'auto di Moll ha sub\u00ecto una sbandata dovuta a un colpo di vento laterale. Tale spiegazione \u00e8 comunque ritenuta insoddisfacente dai maggiori storici di automobilismo: la causa dell'uscita di strada rimane sconosciuta. L'incidente avvenne sul rettilineo di Montesilvano, proprio mentre Moll tentava di doppiare la Mercedes di Ernst Jakob Henne (1904-2005); all'inizio di quel tratto la pista era piuttosto stretta e probabilmente il pilota tedesco non si aspettava una manovra in quel momento; \u00e8 stato perci\u00f2 ipotizzato che tra i due ci sia stata una fatale incomprensione.\nMoll venne anche ricordato in seguito da Enzo Ferrari nel suo libro \"Piloti, che gente...\" (Conti editore 1985) con queste parole: \"Tra i piloti che arrivarono alla mia scuderia, Moll non fu il primo straniero, ma fu senza dubbio il primo pilota sensazionale. Era di madre spagnola e di padre francese emigrato in Algeria dove lui era nato. Non saprei dire se quel miscuglio di razze e di ambienti avesse contribuito a fare di quel ragazzo un portento; in ogni caso egli \u00e8 stato, secondo me, degno di essere accostato a Nuvolari, insieme a Moss: simile a Nuvolari per talune singolari e strane affinit\u00e0 mentali, per il medesimo spirito aggressivo, la disinvoltura di guida, la determinazione nell'affrontare il rischio...\"..\nLa sua salma fu tumulata nel cimitero algerino di Maiseon Carre\u00e8.\nL'eredit\u00e0.\nIl Comune di Montesilvano nel 1935 dedic\u00f2 una piazza al pilota franco-algerino in localit\u00e0 Villa Carmine, collocando anche una lapide in marmo sulla parete di una chiesa.\nEnzo Ferrari nel 1981 paragon\u00f2 Gilles Villeneuve a Guy Moll, intravedendo in entrambi la \"medesima totale dedizione e la stessa perentoria ansia di vincere\".\nLo scrittore italiano Ugo Riccarelli, nel suo libro \"L'angelo di Coppi\" (Mondadori, 2001) ha inserito un racconto sulla figura di Guy Moll, dal titolo \"Le traiettorie della vita\".\nIl pilota e scrittore Hans Ruesch (1913-2007) nel suo romanzo \"Il numero uno\" ambientato nel mondo dei Gran Premi (ultima edizione italiana: Fucina 2007) tratteggia brevemente la figura di un pilota di nome Zenni, corridore di una immaginaria scuderia italiana, che muore a Pescara durante la Coppa Acerbo in una uscita di strada su uno dei rettilinei del circuito, ispirandosi in modo trasparente a Guy Moll e alla sua tragica fine."}
{"id": "1600007", "revid": "34928", "url": "https://it.wikipedia.org/wiki?curid=1600007", "title": "SIP - Societ\u00e0 Italiana per l'Esercizio delle Telecomunicazioni", "text": ""}
{"id": "1600018", "revid": "113757", "url": "https://it.wikipedia.org/wiki?curid=1600018", "title": "Stranciacone", "text": ""}
{"id": "1600022", "revid": "125271903", "url": "https://it.wikipedia.org/wiki?curid=1600022", "title": "Ronnie Spector", "text": "Fu moglie di Phil Spector ed era conosciuta come \"l'originale cattiva ragazza del rock and roll\"."}
{"id": "1600023", "revid": "33921", "url": "https://it.wikipedia.org/wiki?curid=1600023", "title": "Super 10 Series", "text": "Il Super 10 fu una competizione di club di rugby a 15 dell'Emisfero Sud; tenutasi tra il 1993 e il 1995, si disputava tra nove squadre di club provenienti da Australia, Nuova Zelanda e Sudafrica pi\u00f9 una selezione nazionale tra , e , decisa dalla vittoria nel \"Pacific Trination\", competizione annuale disputata tra le tre citate squadre.\nNel 1996 fu sostituita dal Super 12 organizzato dalla SANZAR.\nStoria.\nDurante gli anni '80 le federazioni di Australia e Nuova Zelanda organizzavano dei confronti tra le provincie e in questa direzione, nel 1986, fu istituito il South Pacific Championship a cui partecipava anche una selezione di Figi. A questa esperienza segu\u00ec il Super 6.\nNel 1991, la fine dell'apartheid riammise il Sudafrica nello sport internazionale, ci fu l'opportunit\u00e0 allargare la competizione anche alle migliori squadre provinciali del Sudafrica. Il canale \"Top Sport\" della South African Broadcasting Corporation si impegn\u00f2 in una sponsorizzazione triennale della competizione, consentendone il lancio. Il formato del torneo vide confrontarsi dieci squadre divise in due gironi: quattro neozelandesi provenienti dal National Provincial Championship, tre sudafricane dalla Currie Cup, due selezioni australiane Queensland e Nuovo Galles del Sud e la vincitrice del Pacific Tri-Nations.\nLe tre edizioni videro due affermazioni di Queensland e una di Transvaal nell'edizione inaugurale.\nL'avvento del professionismo nel rugby, nell'agosto 1995, port\u00f2 ad una riorganizzazione della competizione. Nasce la SANZAR, una partnership tra le federazioni di Sudafrica, la Nuova Zelanda e la Australia, e in collaborazione con Rupert Murdoch diedero vita al Super 12."}
{"id": "1600030", "revid": "287204", "url": "https://it.wikipedia.org/wiki?curid=1600030", "title": "Gian Secondo de Canis", "text": "Biografia.\nLa famiglia de Canis era originaria di Castagnole delle Lanze e nel secondo quarto del XVIII secolo si trasfer\u00ec a Magliano Alfieri.\nGian Secondo, figlio del notaio Giovanni Michele Gerolamo de Canis e della madre Maria Elisabetta Gaj di Tigliole, nacque a Magliano Alfieri il 5 ottobre 1770. Venne battezzato in casa alla presenza del padrino Giuseppe Antonio Auberto e della madrina Elena Maria Gaj, \"propter periculum\", dato che il primogenito era morto prematuramente nel 1769 all'et\u00e0 di un anno. \nIl padre Giovanni solamente quattro anni dopo la nascita di Gian Secondo, mor\u00ec. La vedova decise di trasferirsi con il figlio a Tigliole.\nLa cospicua rendita lasciata dal notaio Giovanni alla moglie, le permise di avviare agli studi il figlio che, seguendo le orme della famiglia and\u00f2 a Torino per conseguire la laurea in Giurisprudenza.\nA Torino, il de Canis venne influenzato dalle letture del Balbo, Vernazza, Durandi, che cercavano di reinterpretare la storia partendo dallo studio approfondito del medioevo.\nIn particolare, il de Canis si avvicin\u00f2 proprio in quegli anni all'Accademia degli Unanimi, che si prefiggeva lo studio e la divulgazione della storia patria e con molta probabilit\u00e0 ne divenne socio\nIl 3 maggio 1794 consegu\u00ec la licenza di \"prolyta\" con una dissertazione sul diritto ecclesiastico a proposito della simonia. Il 4 agosto 1795 si laure\u00f2 in giurisprudenza, due anni dopo Serafino Grassi, storico astigiano, compagno di studi e grandissimo amico.\nNel 1795, sposa la sedicenne Maria Margherita Teresa Gaijs, la figlia del notaio Giovanni Bartolomeo suo superiore nell'incarico di segreteria che egli svolgeva presso il comune di Castelnuovo Calcea.\nNel dicembre del 1797, torna a Tigliole con la moglie, assumendo l'incarico di vice giudice di pace, in vece del giudice Carlo Luigi De Gioanni di San Damiano.\nA Tigliole il De Canis passa indenne gli anni turbolenti dell'invasione francese di Napoleone e dell'ondata giacobina che ne consegue, diventando nel 1801 giudice di pace titolare per Cisterna e Mont\u00e0 d'Alba dell'amministrazione francese per il Dipartimento del Tanaro.\nDopo un trasferimento nel 1802 come giudice di pace di Rocca d'Arazzo, nel 1804, non compare pi\u00f9 nei documenti ufficiali, probabilmente perch\u00e9 ritiratosi dalla vita pubblica.\nIl De Canis, limitatamente ad esercitare la sua attivit\u00e0 privata di avvocato nel 1808 si dichiara raccoglitore di \"cose astesi\".\nNel 1820 risult\u00f2 \"dimorante presso Alba\". In quegli anni venne in contatto con Angelo Brofferio, con cui strinse amicizia e nel 1827 fece ottenere al poeta la nomina a membro dell'Accademia di Alba che gli permise in seguito di partecipare al congresso scientifico di Milano.\nMor\u00ec all'improvviso il 12 luglio 1830 nella casa della Guercina, in Castenuovo, ereditata dal suocero. Venne sepolto nel cimitero di Santo Stefano di Castelnuovo Calcea.\nIl \"raccoglitore di cose astesi\".\nL'interesse per raccogliere organicamente le notizie storiche sulla citt\u00e0 di Asti \u00e8 nato nella met\u00e0 del Settecento ad opera di un certo don Fornaca, professore delle regie scuole della citt\u00e0.\nEgli compil\u00f2, con l'aiuto e l'incoraggiamento del conte Giovanni Battista Cacherano di Osasco (1699 - 1796) che si dichiarava raccoglitore di migliaia di \"cose antiche\", una prima storia della citt\u00e0 di Asti.\nSia il Fornaca che il Cacherano, per\u00f2, morirono senza portare a termine la loro opera e l'incarico venne affidato dal comune di Asti al Molina, con l'aiuto di Sebastiano Provenzale e del Tessier.\nL'opera vide la luce nel 1774 ed il Molina dedic\u00f2 l'opera al figlio del conte Cacherano, Giuseppe Ercole.\nIl De Canis sul finire del XVIII secolo, trasferendosi a Torino per gli studi, venne pervaso dalla corrente illuminista che si stava diffondendo a tutto l'ambiente universitario dell'epoca, specialmente per studi storico-letterari.\nFu in questo periodo che il Balbo, il Durandi e il Vernazza, tentarono con i loro studi di ricostruire il passato soffermandosi principalmente sul periodo medievale, considerato da loro l'et\u00e0 di origine di tutti i popoli.\nAnche il De Canis, influenzato dal clima del periodo, divenne membro dell'Accademia torinese degli \"Unanimi\" e cominci\u00f2 ad appassionarsi delle vicende storiche locali.\nNel 1806 il De Canis fece una copia del rarissimo \"Compendio historiale della citt\u00e0 di Asti\" di Guido Antonio Malabaila.\nA quel tempo ne esistevano solamente tre copie.\nNel 1808 si occup\u00f2 del periodo astigiano di dominazione orleanese, scrivendo la memoria sull'Ordine dei cavalieri del Porcospino, della famiglia Troja, Pelletta e dell'armoriale delle famiglie nobili astigiane prendendo spunti dalla pubblicazione del Della Chiesa, ma integrando con proprie ricerche personali.\nNel 1809 copi\u00f2 le \"Memorie storiche della citt\u00e0 d'Asti\", redatta dal Thesauro nel 1650 e gli \"Elogi\" del Galeani Napione sugli antichi cronisti astigiani.\nNei due anni seguenti, il De Canis, raccolse notizie sulle Compagnie di Ventura, sulla Zecca, sui lazzaretti astigiani per la cura del fuoco di Sant'Antonio, sulle torri e caseforti della citt\u00e0 (che sar\u00e0 fonte di ispirazione per l'opera del Gabiani).\nOltre alla raccolta di manoscritti e testimonianze antiche, il De Canis svolse anche un ampio lavoro \"sul campo\", perlustrando le campagne astigiane in cerca di reperti antichi.\nNel 1807, su segnalazione del \"maire\" di Vinchio, GianSecondo si rec\u00f2 su di un colle detto dei \"saraceni\" nella zona di Belveglio.\nQui lo studioso rinvenne alcune buche che contenevano scheletri umani. Tre anni dopo, tornando nella zona, scopr\u00ec un'altra zona denominata \"contrada dei Saraceni\" ed una valle detta \"della morte\", in cui trov\u00f2 altri ossari. Il De Canis, collegando il vecchio nome di Belveglio che era \"Malamorte\", ai ritrovamenti e ad alcuni racconti della tradizione locale, ipotizz\u00f2 che nella zona si fosse svolta la famosa battaglia contro i Saraceni, di cui parla il cronista Liutprando da Cremona nella sua \"Antapodosis\". Secondo Liutprando l'evento avrebbe avuto luogo nel 936 nei pressi di Acqui.\nNel 1811, assieme all'amico Borgarelli, fu ospite del conte Lavriano della Morra, che lo accompagn\u00f2 a visitare le rovine romane di Industria.\nNel 1812 raccolse notizie sulle chiese romaniche di San Secondo in Cortazzone e San Nazario a Montechiaro d'Asti.\nFino al 1816 comp\u00ec questo \"vagabondaggio erudito\" nel \"contado\" di Asti.\nTutto il materiale sulla storia astigiana raccolto, venne ordinato in alcuni manoscritti. Nacque l'esigenza da parte del De Canis, di creare un'opera sul territorio astigiano simile a quella delle \"Notizie corografiche-storiche degli stati del re di Sardegna\" scritte nel 1787 dal Derossi.\nNel 1814 nel primo volume, nominato l'\"Astigiana moderna\", egli tratt\u00f2 della vita di San Secondo della statistica e del territorio astigiano. \nNel 1815, avendo raccolto altro materiale, ridistribu\u00ec gli scritti nei tre volumi nell'opera pi\u00f9 importante: la Corografia. \nNel 1816 ampli\u00f2 ed approfond\u00ec le notizie sul territorio astigiano scrivendo l'\"Astigiana antica\". Quest'ultimo, manoscritto, fu il primo volume del \"Dizionario\", un'opera in tre parti cos\u00ec costituita da:\nNel 1816, nella stamperia dell'astigiano Francesco Pila, veniva alla luce la sua prima opera a stampa, intitolata: \"Del corso del palio d'Asti\" in cui l'autore, partendo da una iniziale dissertazione sulle corse equine nell'antichit\u00e0, raccoglie i principali documenti sulla corsa astigiana dal medioevo sino al XIX secolo. Di particolare importanza risulta la pubblicazione del carme Quattrocentesco di Giacomo Nano, \"De curso Astensi\" sconosciuto prima di allora.\nLe ricerche del de Canis furono fonte di ispirazione ed approfondimento per tutti gli studiosi astigiani che lo seguirono.\nA lui va anche dato il merito di avere per primo smascherato il falso memoriale di Raimondo Turco e molte mistificazioni del padre Filippo Malabayla, dando origine ad una storia astigiana \"ripulita\".\nNel 1817, il Grassi pubblic\u00f2 a spese del Comune di Asti una storia della citt\u00e0. L'edizione, che valse i complimenti del Gorrini, per molti studiosi tra cui Angelo Brofferio trasse le principali deduzioni dagli studi e dalle ricerche dell'avvocato di Magliano.\nElenco delle opere di Gian Secondo De Canis.\nLa Biblioteca comunale astense conserva ancora i seguenti volumi manoscritti:\nPresso la Biblioteca Reale di Torino \u00e8 presente un manoscritto intitolato: "}
{"id": "1600031", "revid": "36426", "url": "https://it.wikipedia.org/wiki?curid=1600031", "title": "Skander Beg", "text": ""}
{"id": "1600032", "revid": "729019", "url": "https://it.wikipedia.org/wiki?curid=1600032", "title": "Tour della Nazionale di rugby a 15 dell'Argentina 1992", "text": "Dopo la sfortunata partecipazione alla Coppa del Mondo 1991, la Nazionale di rugby XV dell'Argentina si reca ogni anno almeno una volta in tour.\nNel 1992, si reca in Europa dove conquista una clamorosa vittoria in Francia."}
{"id": "1600034", "revid": "84184", "url": "https://it.wikipedia.org/wiki?curid=1600034", "title": "Anaya", "text": ""}
{"id": "1600037", "revid": "729019", "url": "https://it.wikipedia.org/wiki?curid=1600037", "title": "Tour della Nazionale di rugby a 15 dell'Argentina 1994", "text": "Dopo la sfortunata partecipazione alla coppa del mondo 1991, la nazionale argentina di rugby si reca ogni anno almeno una volta in tour.\nNel 1994 i \"Pumas\" si recano in Sud Africa per un Tour dai risultati non positivi, in particolare per le due sconfitte con il "}
{"id": "1600038", "revid": "28592", "url": "https://it.wikipedia.org/wiki?curid=1600038", "title": "Uruguaiano", "text": ""}
{"id": "1600039", "revid": "712828", "url": "https://it.wikipedia.org/wiki?curid=1600039", "title": "Katsuya Jonouchi", "text": ""}
{"id": "1600040", "revid": "120903343", "url": "https://it.wikipedia.org/wiki?curid=1600040", "title": "Storia delle sagre in Friuli", "text": "La parola sagra deriva dal latino \"dies sacra\" cio\u00e8 la giornata sacra per eccellenza, la pi\u00f9 importante dell'anno.\nCaratteristiche.\nNelle comunit\u00e0 paesane del Friuli tale giornata non era il Natale o la Pasqua, bens\u00ec quella della dedicazione della chiesa principale del villaggio. In quel giorno si ricordava la consacrazione vescovile della chiesa, con dedica ad un santo o a pi\u00f9 santi.\nLungo i secoli nelle chiese potevano avvenire degli incendi, oppure al loro interno potevano accadere dei fatti di sangue: in tutti questi casi si doveva procedere ad una riconsacrazione vescovile che non sempre cadeva nella tradizionale giornata di festa paesana. Era quindi possibile che nel corso dei secoli la data della sagra subisse delle modifiche.\nFin dalle origini ogni festa della dedicazione era contraddistinta da due elementi: ballo e pasto comunitari. Tali caratteristiche risalivano al primitivo cristianesimo friulano che, come sappiamo, era di irradiazione aquileiese ed aveva forti influssi ebraici.\nInfatti nella Bibbia, e precisamente nell'Antico Testamento, troviamo che nella dedicazione della Tenda in Gerusalemme il re Davide canta, suona e balla dinnanzi all'Arca dell'Alleanza ed infine distribuisce cibo a tutti i presenti.\nDunque in Friuli nei primi tempi del cristianesimo si ballava e si mangiava durante le cerimonie di consacrazione delle chiese: anzi il ballo e la distribuzione di cibo facevano parte della liturgia stessa.\nMa nei secoli successivi inizi\u00f2 un processo di distinzione, divisione, opposizione tra corporale e spirituale, che certamente pot\u00e9 avviarsi e radicalizzarsi solo in seguito all'adozione di una filosofia dualistica che non trovava certo nella Bibbia le proprie radici.\nAlla fine tutte le situazioni riguardanti il \u201ccorporeo\u201d e il \u201cmateriale\u201d che avvenivano fuori dalla sfera religiosa ufficiale (principalmente balli collettivi e \u201cmagnative fraterne\u201d) furono identificate con elementi profani, cio\u00e8 esterni, diversi e peccaminosi.\nE cos\u00ec i vescovi e il clero, che nel primo cristianesimo di irradiazione aquileiese avevano introdotto nella liturgia il ballo e la distribuzione di cibo, arrivarono gradualmente a delegittimare, osteggiare ed impedire tali manifestazioni: si giunse perfino a vedere nell'innocuo ballo sagrale una tentazione diabolica.\nProibizioni dei balli sagrali sono contenute nelle disposizioni dei Sinodi Aquileiesi celebrati negli anni 1219, 1338, 1595, 1627 ed anche in quelli degli anni 1660, 1703, 1740.\nMa proprio queste ripetute proibizioni stavano a testimoniare la diffusione e il radicamento del ballo sagrale.\nInoltre in molti casi i nobili giurisdicenti dei villaggi autorizzavano i balli sagrali che precedentemente erano stati proibiti dai parroci.\nTuttavia le scomuniche (per i nobili giurisdicenti) e le prediche martellanti (per il popolo) riuscirono alla fine a bloccare quasi del tutto tali manifestazioni.\nIn Friuli verso gli anni 1815-1830 c'erano pochissime feste da ballo sulle pubbliche piazze ed esse dovevano sempre avere l'autorizzazione della locale Amministrazione Comunale (in quei tempi si chiamava \u201cDeputazione comunale\u201d).\nQuesta situazione venne certamente favorita da limitazioni e restrizioni governative; ad esempio nella circolare del 1821 troviamo scritto che \u201c...\"profanasi il riposo religioso dei santi giorni nelle Osterie, e nelle Bettole, facilitando in esse l'accesso del popolo, massime in tempo dei divini Ufficj, disponendosi in esse numerose partite di Giuochi, di Danze, ed altri pericolosi divertimenti, i quali col disprezzo delle leggi ecclesiastiche, e politiche, e col pubblico scandalo, preparano poi fatalmente i principj, e le cause funeste del delitto, e della sociale inquietudine\"...\u201d.\nRicordiamo poi il \u201cDispaccio 24 novembre 1825\u201d con il quale \u201c...\"ha piaciuto all'Eccelso Imperiale Regio Governo d'interessare lo zelo de' Vescovi, onde nelle cos\u00ec dette Sagre senza turbarsi la popolare allegria sia tolta possibilmente ogni occasione di disordini, e di libertinaggio, e siano prevenute coll'efficace mezzo de' Parrochi le cause che potessero compromettere il buon costume, la Religione, e la pubblica sicurezza\"\u201d.\nNella \u201cGovernativa Notificazione 3 luglio 1827, numero 20721/1734\u201d si prescrivevano varie norme per le feste da ballo: ricordiamo ad esempio \u201c...\"il non dar segno della musica di ballo nei giorni festivi se non un'ora dopo compite le vespertine funzioni ecclesiastiche, il non protrare le Feste al di l\u00e0 delle ore dieci pomeridiane, il destinare probo, onesto e capace individuo a sorvegliare per la Deputazione la festa, il quale prevenga ed impedisca ogni disordine sia per risse, sia per indecenze\"...\u201d.\nIn questo clima di proibizioni gli esercenti di osterie riuscivano spesso ad ottenere autorizzazioni per balli da farsi all'interno dei loro locali o dei loro cortili: ci\u00f2 permetteva, infatti, di escludere i minorenni dalla visione delle \u201cscandalose Feste di Ballo sulle pubbliche piazze\u201d. E cos\u00ec a fine Ottocento - inizi Novecento il ballo sagrale avveniva quasi esclusivamente nelle osterie dei villaggi.\nLe piazze, invece, furono occupate da giostre, tiri a segno, bancarelle e saltimbanchi vari. Tali attrazioni, che nei secoli precedenti erano marginali rispetto al ballo sagrale, aumentarono gradualmente di importanza fino ad assumere un ruolo centrale nelle sagre paesane."}
{"id": "1600045", "revid": "547034", "url": "https://it.wikipedia.org/wiki?curid=1600045", "title": "In Concert (The Doors)", "text": "In Concert \u00e8 un album live doppio dei Doors. I brani sono ricavati da una variet\u00e0 di diversi concerti e album. \"In Concert\" include tutte le tracce di Absolutely Live (tutte nel disco 1 tranne \"Close To You\", che appare nel disco 2) e \"Alive, She Cried\". \u00c8 compresa una traccia da \"An American Prayer\" e due da \"Live at the Hollywood Bowl\" che sono rispettivamente \"Unknown Soldier\" gi\u00e0 edita, e \"The End\" che figura per la prima volta su di un CD ma che appare sulla raccolta video \"Dance on Fire\" e \"Live At The Hollywood Bowl\".\nTracce.\nDisco 1.\nTutte le tracce sono ricavate da \"Absolutely Live\".\nDisco 2.\nTutte le tracce sono ricavate da \"Alive, She Cried\", eccetto ove indicato."}
{"id": "1600047", "revid": "729019", "url": "https://it.wikipedia.org/wiki?curid=1600047", "title": "Tour della Nazionale di rugby a 15 dell'Argentina 1995", "text": "Dopo la sfortunata partecipazione alla coppa del mondo 1991, la Nazionale di rugby XV dell'Argentina si reca ogni anno almeno una volta in tour.\nNel 1995 in preparazione ai mondiali, la squadra si reca in Tour in Australia."}
{"id": "1600050", "revid": "1149807", "url": "https://it.wikipedia.org/wiki?curid=1600050", "title": "Joey Wheeler", "text": ""}
{"id": "1600052", "revid": "729019", "url": "https://it.wikipedia.org/wiki?curid=1600052", "title": "Dragutin Dimitrijevi\u0107", "text": "Soldato serbo e guida del gruppo nazionalista Crna Ruka (Mano Nera), nel 1903 assassin\u00f2 il re serbo Alessandro Obrenovich e sua moglie Draga, nel 1914 ordin\u00f2 l'assassinio dell'arciduca d'Austria Francesco Ferdinando all'organizzazione segreta panslava Giovane Bosnia, innescando la scintilla diplomatica che port\u00f2 alla prima guerra mondiale.\nA causa delle sue ostilit\u00e0 con Alessandro Karageorgevich contro di lui fu istituito il processo di Salonicco, nel quale fu condannato a morte per fucilazione.\nBiografia.\nA sedici anni entr\u00f2 nell'accademia militare di Belgrado. Studente brillante, diplomatosi con ottimi voti, fu immediatamente reclutato dal comando generale dell'esercito serbo. Ardente nazionalista, divenne un esperto in terrorismo.\nIl capitano Dragutin ed un gruppo di giovani ufficiali pianific\u00f2 l'uccisione dell'autocratico ed impopolare re serbo Alessandro I Obrenovi\u0107. L'11 giugno 1903 il gruppo assal\u00ec il palazzo reale ed assassin\u00f2 sia il re Alessandro I che sua moglie Draga Ma\u0161in. Durante l'attacco Dimitrijevi\u0107 fu ferito gravemente, e sebbene si fosse brillantemente ripreso dalle ferite, le tre pallottole non furono mai recuperate dal suo corpo.\nIl parlamento serbo descrisse Dimitrijevi\u0107 come \"salvatore della patria\" e venne nominato professore di tattica all'accademia militare. Visit\u00f2 Germania e Russia dove studi\u00f2 le ultime idee militari. Durante le guerre balcaniche del 1912 - 1913 Dimitrijevi\u0107 pianific\u00f2 la strategia di sostegno militare all'esercito serbo.\nLa principale preoccupazione di Dimitrijevi\u0107 era la liberazione della Serbia dell'Austria-Ungheria, e per questo divenne leader del gruppo segreto della Mano Nera. Nel 1911 organizz\u00f2 l'attentato contro l'imperatore Francesco Giuseppe, e dal momento che questo fall\u00ec, contro l'arciduca Francesco Ferdinando, suo erede al trono. Dimitrijevi\u0107 era preoccupato che Francesco Ferdinando avesse in progetto di fare delle concessioni ai serbi del sud, temendo che, se questo fosse accaduto, sarebbe stato pi\u00f9 difficile sobillare gli slavi meridionali cittadini austro-ungarici, e anzi, attraendo verso l'Impero asburgico, quelli di Serbia e Montenegro.\nQuando seppe che l'arciduca aveva in programma una visita a Sarajevo per il giugno del 1914, ordin\u00f2 a tre membri del gruppo, Gavrilo Princip, Nedeljko \u010cabrinovi\u0107 e Trifko Grabe\u017e di assassinarlo.\nAll'insaputa di Dimitrijevi\u0107, il maggiore Voijslav Tanko\u0161i\u0107 inform\u00f2 Nikola Pa\u0161i\u0107, primo ministro serbo, del piano. Sebbene Pa\u0161i\u0107 lo appoggiasse, non voleva un assassinio che temeva avrebbe scatenato una guerra contro l'Austria - Ungheria. Quindi diede istruzioni che Gavrilo Princip, Nedjelko \u010cabrinovi\u0107 e Trifko Grabe\u017e fossero arrestati se avessero tentato di lasciare il paese. L'ordine non venne eseguito ed i tre uomini giunsero in Bosnia ed Erzegovina, dove si unirono ad altri cospiratori: Muhamed Mehmedba\u0161i\u0107, Danilo Ili\u0107, Vaso \u010cubrilovi\u0107, Cvijetko Popovi\u0107, Mi\u0161ko Jovanovi\u0107 e Veljko \u010cubrilovi\u0107.\nDopo l'assassinio dell'arciduca molti membri della Mano Nera, interrogati dalle autorit\u00e0 austriache, confessarono che ad organizzare il piano furono, oltre a Dimitrijevi\u0107 stesso, Milan Ciganovi\u0107 ed il maggiore Tankosi\u0107.\nIl 25 luglio del 1914 il governo austro-ungarico richiese ufficialmente alla Serbia di arrestare gli uomini e di condurli a Vienna per il processo, ma il ministro Pa\u0161i\u0107 rispose che ci\u00f2 era contro la costituzione ed il codice penale serbo. Tre giorni dopo l'impero austro-ungarico dichiar\u00f2 guerra alla Serbia.\nPa\u0161i\u0107, temendo una possibile alleanza tra l'opposizione serba anti jugoslava e gli alleati di Dimitrijevi\u0107, decise di sbarazzarsi dei membri di maggior spicco del gruppo, da quel momento ufficialmente sciolto. Dimitrijevi\u0107 e buona parte dei membri furono arrestati.\nFu condannato a morte per tradimento a Salonicco il 23 maggio 1917 e venne fucilato un mese dopo nella stessa citt\u00e0 da un plotone d'esecuzione di soldati serbi."}
{"id": "1600053", "revid": "767487", "url": "https://it.wikipedia.org/wiki?curid=1600053", "title": "Jimmy Destri", "text": "Nonostante abbia smesso di andare in tour nel 2004, \u00e8 ancora ufficialmente componente del gruppo. Ha anche pubblicato un album da solista, \"Heart on a Wall\", nel 1981."}
{"id": "1600055", "revid": "1829344", "url": "https://it.wikipedia.org/wiki?curid=1600055", "title": "Elisabetta Carlotta del Palatinato", "text": "Insieme con il marito, Filippo di Francia, \"Monsieur\", il Duca d'Orl\u00e9ans, sono i fondatori dell'attuale Casato degli Orl\u00e9ans - il loro unico figlio maschio sopravvissuto Filippo II d'Orl\u00e9ans, divenne Reggente di Francia durante la minore et\u00e0 di Luigi XV di Francia. \u00c8 anche la nonna materna di Francesco Stefano di Lorena e antenata di Luigi Filippo di Francia, e quindi molte case reali d'Europa come quella spagnola, italiana, bulgara, austriaca, toscana, napoletana discendono da lei.\nBiografia.\nGiovinezza.\nElisabetta Carlotta nacque il 27 maggio 1652 nel castello di Heidelberg da Carlo I Luigi, Elettore Palatino, figlio del re Federico I di Boemia, appartenente al Casato dei Wittelsbach, e dalla Langravia Carlotta d'Assia-Kassel.\nDurante l'infanzia venne conosciuta come \"Liselotte\", una miscela dei suoi nomi. I suoi genitori avevano contratto un infelice matrimonio dinastico e nel 1653 suo padre cominci\u00f2 una relazione con Marie Luise von Degenfeld, una delle dame di sua moglie. Egli pretendeva di sposarla senza il beneficio di un divorzio giudiziale e afferm\u00f2 di volerlo fare per legittimare i figli bastardi. Liselotte aveva cinque anni quando fu mandata a vivere con la sorella del padre, Sofia, moglie di Ernesto Augusto, Elettore di Hannover.\nRicord\u00f2 sempre il periodo trascorso con la zia come il pi\u00f9 felice della sua vita, anche se divenne abbastanza legata alle sorellastre minori da corrispondere con loro almeno settimanalmente dopo il suo matrimonio. Nel 1663, Liselotte dovette far ritorno ad Heidelberg, dove visse con la matrigna, i quindici fratellastri e il fratello, il futuro Carlo II, Elettore Palatino.\nAvrebbe presumibilmente voluto sposare suo cugino Guglielmo III d'Orange - che conobbe in seguito a una lunga visita all\u2019Aia da piccola, insieme alla zia Sofia, andate a visitare la nonna Elisabetta Stuart, stabilitasi l\u00e0 - il quale in seguito sarebbe diventato re d'Inghilterra, anche se la sua famiglia riteneva che necessitassero sacrifici v\u00f2lti a procurarle un matrimonio pi\u00f9 vantaggioso con il fratello del re di Francia da poco rimasto vedovo, precedentemente sposato con Enrichetta Anna d'Inghilterra.\nMatrimonio.\nIl 16 novembre 1671 si spos\u00f2 per procura a Metz. Con la predisposizione, dopo aver lasciato il regno di suo padre, ma prima di arrivare in Francia, si convert\u00ec ufficialmente al cattolicesimo. Alla corte francese suo marito Filippo era conosciuto con il tradizionale titolo onorifico di \"Monsieur\". Di conseguenza, Elisabetta Carlotta assunse il titolo di Madame.\nElisabetta Carlotta fu molto legata alle sue due figliastre Maria Luisa ed Anna Maria. Quando Maria Luisa lasci\u00f2 la Francia per sposare Carlo II di Spagna nel 1679, Liselotte l'accompagn\u00f2 fino ad Orl\u00e9ans.\nL'orientamento omosessuale di suo marito era ben conosciuto a corte. Elisabetta Carlotta confid\u00f2 perfino che egli aveva bisogno di \"rosari e sante medaglie avvolte nel posto appropriato per eseguire l'atto necessario\" con lei.\nElisabetta Carlotta contest\u00f2 apertamente delle spese fatte da Filippo per i suoi favoriti e anche l'esercizio della loro influenza su di lui allo scopo di arricchire. In proposito disse:\n\u00ab\"Potrei sopportarlo solo se Monsieur sperperasse le sue sostanze al gioco, ma a volte egli d\u00e0 via pi\u00f9 di 100.000 franchi in un colpo solo, e tutte le economie si ripiegano su di me e sui bambini. Ci\u00f2 non \u00e8 affatto piacevole, oltre ad avermi messo in una posizione dove, come Dio mi \u00e8 testimone, dovremmo vivere completamente della carit\u00e0 del Re, che \u00e8 una cosa miserabile\"\u00bb\nElisabetta Carlotta ebbe appartamenti a Versailles, l'uso del Palais-Royal a Parigi, e la sua residenza preferita, il bellissimo castello di Saint-Cloud, alla periferia di Parigi, che fu la dimora principale della coppia quando non soggiornavano al palazzo di Versailles. Liselotte ebbe anche un appartamento nella residenza privata del re, il castello di Marly. Nei suoi anni di vedovanza avrebbe soggiornato presso il Grand Trianon, costruito da suo cognato.\nIl matrimonio in un primo momento si rivel\u00f2 felice, con la nascita di due eredi maschi. Dopo la morte del primogenito della coppia, il duca di Valois, Elisabetta Carlotta cadde in depressione ed era preoccupata per la sua terza gravidanza. Dopo questa nascita, il rapporto tra marito e moglie non fu mai cos\u00ec intimo quanto lo era stato. La coppia ebbe in totale tre figli: dopo la nascita di Elisabetta Carlotta (futura duchessa di Lorena), la coppia di comune accordo interruppe le relazioni coniugali. Filipp\u00f2 torno dai suoi favoriti e Liselotte alle sue lettere.\nLe sue lettere a sua zia Sofia e ad altri creano non solo un quadro vivido della vita durante il regno di Luigi XIV, ma anche del periodo della Reggenza di suo figlio, Filippo. Esse riflettono la sua alienazione dal marito e da altri membri della famiglia, cos\u00ec come le sue calde relazioni con il re e con suo figlio, sua figlia e le sue due figliastre.\nVita di corte.\nIn quanto fratello e cognata del re, Filippo e Liselotte presenziavano abitualmente a corte, dove il rango di Figlio di Francia spettante al duca d'Orl\u00e9ans garantiva la precedenza su tutti eccetto che la regina, le mogli dei figli e nipoti del re. Liselotte non amava i figli illegittimi del re, soprattutto Luigi Augusto, duca del Maine.\nLa figlia minore del Re e di Madame de Montespan, Francesca Maria di Borbone, fin\u00ec tuttavia con lo sposare suo figlio. Nessun incentivo rese mai Elisabetta Carlotta favorevole al matrimonio. Quando scopr\u00ec che suo figlio aveva acconsentito su insistenza del re, gli diede uno schiaffo davanti a tutta la corte, e volt\u00f2 le spalle al re quand'egli la salut\u00f2 con un inchino. In seguito scrivendo sull'argomento:\n\u00ab\"Se, versando il mio stesso sangue, avessi potuto impedire il matrimonio di mio figlio, lo avrei fatto volentieri, ma poich\u00e9 la cosa \u00e8 stata fatta, non ho avuto altro desiderio che preservare l'armonia.\"\u00bb\nDopo che il re trasfer\u00ec il suo affetto da m.me de Montespan a m.me de Maintenon, Elisabetta Carlotta divenne ossessivamente risentita e sospettosa verso quest'ultima. Elisabetta Carlotta si riferiva a lei come alla \"vecchia prostituta del re\", \"vecchia strega\", e \"vecchia puttana\".\nOltre alle lettere a sua zia Sofia e alle sue sorellastre morganatiche (dette le Raugravine), ella corrispose anche con l'ex cortigiano Gottfried Leibniz, anche se non si incontrarono mai. Dopo che egli mor\u00ec, ella insistette sul fatto che l'Acad\u00e9mie des Sciences, di cui era stato membro, onorasse la sua scomparsa. Il conseguente elogio a Leibniz di Fontenelle fu l'unico mai pronunciato in suo onore.\nQuando nel 1685 il ramo dei Simmern appartenente al Casato dei Wittelsbach si estinse in linea maschile con la morte del fratello di Liselotte, Carlo II, Luigi XIV invi\u00f2 delle truppe per rivendicare il Palatinato in nome della cognata, dando cos\u00ec inizio alla Guerra della Grande Alleanza (1688-1697).\nIl 9 giugno 1701, il marito, a poco meno di sessantuno anni, mor\u00ec di un ictus al castello di Saint-Cloud. In precedenza, aveva avuto una accesa discussione con il fratello al castello di Marly riguardo al comportamento di suo figlio (che era anche il genero del re).\nDopo la morte del marito, Elisabetta Carlotta temeva che il re l'avrebbe mandata in un convento, come previsto nel suo contratto di matrimonio. Invece, dopo che furono rinvenute delle lettere sprezzanti nei confronti di Madame de Manteinon, and\u00f2 dal sovrano per invocare il perdono; il re accett\u00f2 le scuse di Elisabetta facendole promettere di non usare pi\u00f9 quei toni verso la propria consorte morganatica.\nRimase la benvenuta a corte, le fu permesso di mantenere i suoi appartamenti in tutte le residenze reali e di conservare il suo rango. Da suo marito eredit\u00f2 40.000 livres l'anno. Luigi XIV aggiunse 250.000 livres e suo figlio le promise altre 200.000 livres. Qualche tempo dopo la morte di Filippo, scrisse: \n\u00ab\"Se coloro che sono nel mondo prossimo potessero sapere cosa accade in questo, credo che Sua Grazia, il compianto Monsieur, sarebbe pi\u00f9 contento di me, perch\u00e9 ho cercato nei suoi cassetti tutte le lettere scrittegli dai suoi fidanzati e le ho bruciate senza leggerle, in modo che non cadano in mani altrui... poi... ho ricevuto grande conforto dal re, altrimenti non potrei sopportare la mia posizione. Quando il re parla di Monsieur, \u00e8 molto commosso.\"\u00bb\nNel 1715, Luigi XIV mor\u00ec all'et\u00e0 di settantasette anni al palazzo di Versailles. Nel suo testamento, divise le prerogative di regno tra i parenti e i cortigiani, assegnando al figlio legittimato, il Duca del Maine, la tutela del nuovo re, Luigi XV, che aveva cinque anni. Il Parlamento di Parigi rovesci\u00f2 le disposizioni del testamento, su richiesta del figlio di Elisabetta Carlotta, che divenne cos\u00ec reggente.\nNelle sue \"Lettere\" Elisabetta Carlotta descrive il nuovo periodo della Reggenza. Bench\u00e9 non pi\u00f9 superata in rango da nessun'altra donna e libera dalle persecuzioni immaginarie di Madame de Maintenon, ella non smise le denunce giornaliere ai suoi corrispondenti circa le buffonate di quella che considerava una corte sempre pi\u00f9 decadente. Riguardo a ci\u00f2 scrisse:\n\u00ab\"Io credo che le storie che saranno scritte su questa corte dopo di noi saranno migliori e pi\u00f9 divertenti di qualsiasi romanzo, e temo che coloro che verranno dopo di noi non saranno in grado di crederci e penseranno che sono solo favole.\"\u00bb\nLe sue circa 3.000 \"Lettere\" - a noi pervenute in diverse raccolte - descrivono, a volte in modo crudo, la vita di Corte, con i suoi pettegolezzi, i suoi intrighi. \nElisabetta Carlotta mor\u00ec all'et\u00e0 di settant'anni, l'8 dicembre 1722, al Castello di Saint-Cloud.\nI suoi discendenti, attraverso suo figlio, costituirono il Casato degli Orl\u00e9ans, salito al trono di Francia con Luigi Filippo, nel 1830. Attraverso sua figlia, come lei di nome Elisabetta Carlotta, fu un'antenata degli Asburgo-Lorena e bisnonna di Maria Antonietta.\nCarattere e la fisionomia.\nEra grossolana, a volte persino volgare. Parlava con un evidente accento tedesco e non le piaceva ballare, in contrasto con la moda francese dell'epoca. Rispetto alla sua predecessora, Enrichetta Anna Stuart, definita bella e graziosa, Elisabetta Carlotta era imperturbabile e quasi un'amazzone. Era capace di cacciare tutto il giorno, rifiutandosi di indossare la tradizionale maschera che le donne francesi usavano per proteggere la loro pelle mentre guardavano gli uomini cacciare. Il suo viso risent\u00ec nell'aspetto delle intemperie.\nSoleva camminare troppo rapidamente perch\u00e9 la maggior parte dei cortigiani potesse tenere il passo. L'appetito, negli anni, l'aveva portata a un aumento di peso, e nel descrivere s\u00e9 stessa una volta comment\u00f2 che sarebbe stata cos\u00ec buona da mangiare come un maiale da latte arrosto.\nCresciuta nella fede protestante, lei non amava le lunghe messe in latino. Tuttavia rimase indignata per l'aperta infedelt\u00e0 praticata dall'aristocrazia. Le sue opinioni erano spesso in opposizione quelle in uso presso la corte francese.\n\u00c8 conosciuta con diversi nomi e stili in diverse lingue con:\nAd ogni modo, i titoli dinastici a cui aveva diritto erano \"Contessa Palatina del Reno\" e \"Duchessa di Baviera\"."}
{"id": "1600056", "revid": "287204", "url": "https://it.wikipedia.org/wiki?curid=1600056", "title": "LD50", "text": "In tossicologia il termine DL50 sta per \"Dose Letale 50\" (in inglese LD50 da \"Lethal Dose 50\") e si riferisce alla dose di una sostanza, somministrata in una volta sola, in grado di uccidere il 50% (cio\u00e8 la met\u00e0) di una popolazione campione di cavie (generalmente ratti, ma anche altri mammiferi come cani, quando il test riguarda la tossicit\u00e0 nell'uomo).\nAllo stesso modo viene definito lLD90, in relazione al 90% di una popolazione di cavie.\nQuesta misurazione, dato il modo di somministrazione, \u00e8 un modo per testare il potenziale tossico di una sostanza solo a breve termine (tossicit\u00e0 acuta) e non si riferisce alla tossicit\u00e0 a lungo termine (cio\u00e8 dovuta a contatto con modiche quantit\u00e0 di una certa sostanza per lunghi periodi).\nL'LD50 viene espresso di solito come quantit\u00e0 di sostanza somministrata rispetto al peso dell'animale usato come campione, normalmente mg/hg o, pi\u00f9 spesso, in mg/kg, ovvero in milligrammi di sostanza per ettogrammi (per piccoli animali) o per chilogrammi (per animali pi\u00f9 grandi) di peso vivo.\nQueste sostanze da testare possono essere somministrate in ogni modo, ma la via dermica (applicazione sulla pelle) e orale (somministrazione per bocca) sono di solito le vie pi\u00f9 comuni (anche perch\u00e9 sono le vie pi\u00f9 comuni con cui si pu\u00f2 venire a contatto con una sostanza); ingresso (iniezione) per via endovenosa, intramuscolare e intraperitoneale (nella cavit\u00e0 addominale) sono anche possibili.\nPer quanto riguarda sostanze gassose, invece, la modalit\u00e0 di ingresso \u00e8 per inalazione e viene calcolata come concentrazione di gas in grado di uccidere il 50% delle cavie in un certo lasso di tempo (LCt50), dove \"C\" \u00e8 la concentrazione (espressa come \"parti per milione\") e \"t\" \u00e8 il tempo.\nStoria.\nQuesta misurazione fu proposta per la prima volta nel 1927 da J.W. Trevan come tentativo di trovare un modo per stimare la potenzialit\u00e0 tossica di medicine e sostanze chimiche in generale.\nLa questione sull'opportunit\u00e0 di calcolare i valori di DL50 fu posta per la prima volta nel 1981 da Zbinden e Flury-Roversi che sottolineavano anche la scarsa ripetibilit\u00e0 dei valori ottenuti.\nPoich\u00e9 un singolo test richiedeva all'inizio ben 100 animali (poi ridotti a 20), nel 2002 l'Organizzazione per la cooperazione e lo sviluppo economico, di cui l'Italia fa parte dal 1962, ha messo ufficialmente al bando tale test (conosciuto anche come \"guideline 401\") e ha promosso lo sviluppo di nuovi test in grado di ridurre o eliminare l'impiego di animali.\nEsempi.\nValori approssimativi di DL50 ottenuti in seguito a somministrazione orale nel ratto\nAbbreviazioni.\nAccanto alla sigla \"LD50\" possono essere specificate altre abbreviazioni che identificano la via di assunzione della sostanza tossica e il soggetto (uomo o cavia) al quale si riferisce la grandezza.\nAd esempio, con la sigla \"ORL MUS LD50\" si fa riferimento all'LD50 misurato per un topo (MUS) nel caso di assunzione della sostanza in esame per via orale (ORL).\nLe sigle che identificano le vie di assunzione sono:\nLe sigle che identificano i soggetti testati sono:\nLe stesse sigle sopra indicate possono essere utilizzate assieme ad altri indici di tossicit\u00e0, ad esempio per l'LC50 (Lethal Concentration, Concentrazione letale)."}
{"id": "1600057", "revid": "1149807", "url": "https://it.wikipedia.org/wiki?curid=1600057", "title": "Katsuya Jono-Uchi", "text": ""}
{"id": "1600058", "revid": "514736", "url": "https://it.wikipedia.org/wiki?curid=1600058", "title": "Warren Hastings", "text": "Noto soprattutto per il giudizio di \"impeachment\" a suo carico causato dall'attacco di Edmund Burke nel 1787, che port\u00f2 ad un lungo processo terminato con la completa assoluzione di Hastings nel 1795. Fu nominato \"Privy Councillor\" nel 1814.\nBiografia.\nDi modesta famiglia dell'Oxfordshire, a 17 anni decise di cercare fortuna in India, entrando al servizio della Compagnia delle Indie Orientali, che allora amministrava i possedimenti britannici nel subcontinente indiano. Stabilitosi nel Bengala, Hastings consegu\u00ec una rapida carriera: infatti divenne prima, nel 1758, residente presso il raja a Murshidabad, nel 1768 fu governatore in seconda di Madras, nel 1772 presidente del Consiglio del Bengala, e infine, nel 1773 Governatore. Riusc\u00ec a far imporre il dominio britannico sia con l'uso della forza che con l'accordo diplomatico, cos\u00ec da far considerare Hastings (al pari del generale Robert Clive) come il fondatore dell'Impero britannico in India. Oltre a questo, il governatore inglese diede al suo governatorato una efficiente amministrazione e seppe ben difenderlo dagli attacchi dei francesi e dei loro alleati indiani (1775 - 1785). \nFu per\u00f2 inflessibile nell'utilizzare tutti i mezzi per intimidire la \"Hicky's Bengal Gazette\", a causa della campagna di stampa condotta dal suo \"intrepido fondatore\", James Augustus Hicky, contro la corruzione che si alimentava all'ombra del dominio della Compagnia delle Indie Orientali. Alla fine, nel 1785, Hastings, cessato il mandato, torn\u00f2 in Inghilterra, ma al suo arrivo in patria fu messo sotto processo: le accuse di illegalit\u00e0 e abuso di potere mossegli dalla stampa indiana furono confermate dal suo ex - consigliere Philip Francis e riprese dal partito dei \"whigs\", ma il procedimento giudiziario contro di lui si concluse nel 1795 con la sua assoluzione. \nNel 1814, inoltre, fu nominato membro del Consiglio privato, organo di consiglieri stretti del re d'Inghilterra. Hastings mor\u00ec infine il 22 agosto 1818 a Daylesford, a 85 anni."}
{"id": "1600060", "revid": "767487", "url": "https://it.wikipedia.org/wiki?curid=1600060", "title": "La seduzione del male", "text": "La seduzione del male (\"The Crucible\") \u00e8 un film del 1996 tratto dall'opera di Arthur Miller \"Il crogiuolo\", di cui cura la sceneggiatura. Il film ha per protagonisti Daniel Day-Lewis, Winona Ryder e Joan Allen candidata all'Oscar per la miglior attrice non protagonista.\nTrama.\nNella Salem del 1692 alcune ragazze sotto l'influsso di Abigail Williams, nipote del meschino pastore del villaggio Samuel Parris, partecipano ad un raduno di notte nel bosco, durante il quale danno sfogo alla loro frustrazione, dovuta alla rigida e bigotta comunit\u00e0 in cui vivono, pronunciando incantesimi d'amore e ballando intorno al fuoco assieme alla schiava nera del Reverendo, Tituba, che innalza i suoi canti tribali delle Barbados.\nVengono, per\u00f2, sorprese dal pastore, e proprio la figlia di quest'ultimo, Betty, per lo spavento sviene e rimane in uno stato di sonno apparentemente senza risveglio per molto tempo. Nel villaggio la notizia si spande in fretta, e la gente comincia a parlare di stregoneria. Per evitare la vergogna e il definitivo affossarsi di una fama gi\u00e0 pessima, il reverendo Parris manda a chiamare uno stimato collega, il reverendo John Hale di Beverly, esperto di demonologia e stregoneria, convinto che questo giovane erudito possa affermare definitivamente che in questa faccenda il demonio non c'entra niente.\nMa cos\u00ec non sar\u00e0, in quanto Hale, dall'alto della sua conoscenza, \"esorcizzer\u00e0\" la piccola Betty, proclamando, pi\u00f9 o meno ufficialmente, che il demonio \u00e8 calato su Salem. Tutte le ragazze che parteciparono ai balli nel bosco, Abigail Williams compresa, vengono accusate di stregoneria e, istigate da Abigail, affermano di aver si avuto rapporti col Diavolo, ma che la luce di Dio le ha salvate, e in preda ad un falso furore mistico, cominciano a fingere di vedere il Demonio assieme ad altre persone del villaggio, soprattutto donne, e a denunciare quelle che in realt\u00e0 hanno l'unica colpa di essere le mogli degli uomini che le ragazze desiderano.\nAbigail, in particolare, che fu a servizio in casa del contadino John Proctor, e con il quale ebbe una relazione clandestina, dopo essere stata respinta da John e scacciata dalla moglie di quest'ultimo, Elizabeth cerca di far cadere le accuse anche su sua moglie, contro la quale prova un odio snaturato. Gli eventi si succedono senza tregua, e a Salem, data la magnitudine del fatto, viene convocata una Corte giudiziaria presieduta dal Vicegovernatore della provincia Thomas Danforth, e composta, fra gli altri, dal viscido giudice Hathorne di Salem, dal Reverendo Parris e dal Reverendo Hale, in qualit\u00e0 di esperto di demonologia.\nLe ragazze del villaggio acquistano dunque un potere immenso, tanto da poter decretare la vita o la morte dei condannati: secondo una logica perversa infatti, per la Corte chi veniva accusato dalle ragazze e non confessava di aver avuto rapporti col demonio, veniva impiccato. La menzogna e l'odio si diffondono a Salem, e le ragazze vengono manovrate dai membri della comunit\u00e0 per dare adito a vecchie vendette e alimentare la loro avidit\u00e0 accaparrandosi pezzi di terreno altrui. Infine, anche Elizabeth viene arrestata, sebbene incinta.\n\u00c8 la goccia che fa traboccare il vaso, dopo decine di condanne per stregoneria e le prime impiccagioni, Proctor si oppone alla Corte, tentando di testimoniare, assieme a pochi altri, l'innocenza degli accusati e la follia delle ragazze. Finalmente qualcuno ha il coraggio di cercare di dire la verit\u00e0 e di salvare tutti quegli innocenti. Purtroppo, avere a che fare con i tribunali del tempo non era affatto semplice e la verit\u00e0 viene distorta mille e mille volte, finch\u00e9 la fautrice di tutto, Abigail, non arriva sull'orlo di essere smascherata. Ma cos\u00ec non sar\u00e0.\nIl Reverendo Parris si rende conto di aver perso la faccia in ogni caso e alla fine tenter\u00e0, per salvare l'ultimo briciolo di autorit\u00e0 che gli rimane, di salvare alcuni condannati. Allo stesso modo il Reverendo Hale, resosi conto dello sfacelo che si sta compiendo, si dimette da membro della Corte e tenta in ogni modo, combattendo con la sua stessa Fede, di spingere i condannati a mentire per salvarsi. Ma a nulla varr\u00e0: l'intera comunit\u00e0 rimarr\u00e0 sconvolta dagli eventi e Abigail, anche se riuscir\u00e0 a fuggire, non potr\u00e0 avere il premio che cercava, l'amore di John Proctor, il quale per non confessare un'accusa falsa, si lascer\u00e0 impiccare in nome della verit\u00e0 e del suo buon nome, salvando Elizabeth e mettendo definitivamente fine ai processi per stregoneria.\nRicezione e critica.\nIl film fu un insuccesso al botteghino: costato 25 milioni di dollari, ne incass\u00f2 meno di un terzo (per la precisione $7.343.114). La pellicola tuttavia ricevette critiche positive, in quanto gli esperti la ritennero una ricostruzione abbastanza fedele dei processi alle streghe di Salem; Rotten Tomatoes gli assegna una valutazione del 68%."}
{"id": "1600062", "revid": "1543377", "url": "https://it.wikipedia.org/wiki?curid=1600062", "title": "Monterey Park", "text": "Monterey Park \u00e8 una citt\u00e0 situata nella parte occidentale della regione della valle di San Gabriel nella contea di Los Angeles, California, Stati Uniti, a circa sette miglia (11 km) dal centro civico della Downtown Los Angeles. Il motto della citt\u00e0 \u00e8 \"orgoglio nel passato, fede nel futuro\". Monterey Park fa parte di un gruppo di citt\u00e0 (Alhambra, Arcadia, Temple City, Rosemead, San Marino e San Gabriel nella parte occidentale della valle di San Gabriel) con una crescente popolazione di asioamericani. Secondo il censimento del 2010, la citt\u00e0 aveva una popolazione totale di 60.269 abitanti. Monterey Park si \u00e8 costantemente classificata come uno dei posti migliori del paese in cui vivere grazie alle sue buone scuole, all'economia in crescita e alla posizione centrale.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, la popolazione era di 60.269 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 19,4% di bianchi, lo 0,4% di afroamericani, lo 0,4% di nativi americani, il 66,9% di asiatici, lo 0,0% di oceanici, il 10,0% di altre razze, e il 2,9% di due o pi\u00f9 etnie. Ispanici o latinos di qualunque razza erano il 26,9% della popolazione."}
{"id": "1600063", "revid": "767487", "url": "https://it.wikipedia.org/wiki?curid=1600063", "title": "Hohenfriedberger Marsch", "text": "L'Hohenfriedberger Marsch (\"Marcia di Hohenfriedberg\") \u00e8 una marcia militare composta per commemorare la vittoria del quinto reggimento dei dragoni prussiani nella battaglia di Hohenfriedberg nel 1745. La marcia commemora anche i dragoni di Bayreuth, che svolsero un ruolo cruciale per la vittoria prussiana.\nSecondo alcuni il compositore sarebbe Federico II di Prussia, ma non vi sono riscontri.\nStoria.\nCi sono molte leggende che circondano le origini della marcia. Secondo alcuni, la marcia fu suonata il giorno dopo la battaglia. Se la marcia fosse stata effettivamente suonata allora \u00e8 altrettanto discutibile come l'affermazione che Federico II di Prussia sia stato il compositore del pezzo. La melodia sembra essere in gran parte derivata dalla \"Pappenheimer March\", che risale all'inizio del XVII secolo. Resta inteso che il re ha rilasciato al reggimento dei dragoni di Bayreuth uno \"Gnadenbrief\", o \"lettera di grazia\", che ha autorizzato ad aggiungere la marcia come brano dei granatieri a piedi (con flauti e tamburi) e ai corazzieri (con timpani e trombe).\nNel 1795 il brano fu reinterpretata al pianoforte.\nNel 1845, in occasione del centenario della battaglia, alla marcia fu dato il testo, \"Auf, Ansbach-Dragoner! Auf, Ansbach-Bayreuth!...\" perch\u00e9 il reggimento era stato ribattezzato \"Ansbach-Bayreuth\". Ai tempi del Kaiser tedesco il titolo \"Hohenfriedberger\" era simbolico sia sulla base del suo collegamento con le grandi vittorie militari di Federico II sia per la paternit\u00e0 del Casato di Hohenzollern.\nNell'anno 1866, in commemorazione delle vittorie di Federico II contro gli austriaci, Johann Gottfried Piefke aggiunse \"Der Hohenfriedberger\" come trio al suo \"Koeniggraetzer Marsch\" scritto dopo la vittoriosa Battaglia di K\u00f6niggratz."}
{"id": "1600072", "revid": "1318658", "url": "https://it.wikipedia.org/wiki?curid=1600072", "title": "Rhizocarpon geographicum", "text": "Rhizocarpon geographicum \u00e8 una specie di lichene crostoso che colonizza i substrati rocciosi. Si trova di preferenza su rocce silicee esposte alla pioggia.\nDescrizione della specie.\nIl partner algale \u00e8 un'alga verde e la morfologia di crescita \u00e8 crostosa. Si riproduce per via sessuata mediante spore contenute in apoteci lecideini, cio\u00e8 privi di bordo, di colore nero infossati tra le areole.\nDistribuzione.\nQuesta specie \u00e8 ampiamente distribuita e pu\u00f2 colonizzare la maggior parte delle zone fredde con superfici rocciose esposte.\nUtilizzi.\nQuesta specie \u00e8 stata utilizzata in passato per valutare l'et\u00e0 relativa di depositi (es. morene) mediante una tecnica, oggi non considerata pi\u00f9 valida nella sua prima formulazione, chiamata lichenometria. Questa tecnica \u00e8 generalmente attribuita al lavoro di Roland Beschel nelle Alpi\nNello spazio.\nIn un esperimento, questa specie di lichene \u00e8 stata collocata in una capsula e lanciata nello spazio. La capsula \u00e8 stata aperta, esponendo il lichene alle condizioni dello spazio per 10 giorni prima di essere riportato sulla Terra, dove ha mostrato cambiamenti o danni minimi. "}
{"id": "1600097", "revid": "767487", "url": "https://it.wikipedia.org/wiki?curid=1600097", "title": "Dottrina della decadenza", "text": "La dottrina dell'estinzione fu una politica di annessione elucubrata da James Broun-Ramsay, I marchese di Dalhousie, che fu governatore generale dell'India tra il 1848 e il 1856. \nStoria.\nSecondo tale dottrina, ogni Stato principesco o territorio sotto la diretta influenza (\"paramountcy\" ) della Compagnia britannica delle Indie Orientali (la potenza imperialistica dominante nel Subcontinente indiano), come Stato vassallo sotto il British Subsidiary System, sarebbe stato automaticamente annesso se il governante si fosse mostrato \"manifestamente incompetente\" o fosse \"morto senza un erede diretto\". \nCi\u00f2 soppiant\u00f2 il diritto, da lunghissimo tempo vigente, di ogni sovrano indiano che non avesse eredi, di scegliere il proprio successore. In aggiunta a ci\u00f2 i britannici si riservavano l'insindacabile giudizio di decidere se un governante fosse o meno e in che misura competente.\nAl tempo dell'adozione di questa dottrina, la Compagnia aveva assoluta giurisdizione amministrativa su numerose regioni diffuse in tutto il subcontinente. La Compagnia mise cos\u00ec le mani sugli Stati principeschi di Satara (1848), Jaitpur e Sambalpur (1849), Nagpur e Jhansi (1854) e Awadh (Oudh) (1856), applicando a suo totale beneficio questa dottrina. Con l'accrescersi a dismisura del potere della Compagnia Britannica delle Indie Orientali, il malcontento che covava in numerose strati della societ\u00e0 indiana e le forze armate ampiamente composte da elementi indigeni esplose e si espresse nel corso della prima guerra d'indipendenza indiana del 1857 (nota anche con la definizione di moti indiani del 1857 o, dal punto di vista filo-britannico, di \"Mutiny\").\nA seguito di questa guerra, nel 1858, il nuovo vicer\u00e9 britannico dell'India, che aveva sostituito i rappresentanti della Compagnia britannica delle Indie Orientali, rinunci\u00f2 a tale dottrina."}
{"id": "1600114", "revid": "11959", "url": "https://it.wikipedia.org/wiki?curid=1600114", "title": "Dottrina dell'estinzione", "text": ""}
{"id": "1600117", "revid": "135224", "url": "https://it.wikipedia.org/wiki?curid=1600117", "title": "Per ogni", "text": ""}
{"id": "1600120", "revid": "15756", "url": "https://it.wikipedia.org/wiki?curid=1600120", "title": "Mittel", "text": "Mittel \u00e8 la denominazione assunta dal 1969 dalla Societ\u00e0 Italiana per le Strade Ferrate del Mediterraneo costituitasi nel 1885. Dal 2016 l'attivit\u00e0 della societ\u00e0 si \u00e8 orientata ad essere una societ\u00e0 finanziaria di investimento (investment-merchant bank) focalizzata su investimenti di maggioranza in piccole e medie imprese italiane ad elevata generazione di cassa.\n\u00c8 quotata alla Borsa Italiana nell'MTA.\nStoria.\nI gruppi di investitori italiani ed esteri che avevano realizzato la Banca Commerciale Italiana decisero di entrare nel settore della realizzazione e gestione di linee ferroviarie. Fu pertanto quotata alla Borsa di Milano, dove venne conosciuta come \"Mittel\".\nAnche dopo la statalizzazione delle ferrovie gli interessi nel campo ferroviario per le \"linee in concessione\" furono affiancati da interessi in campo immobiliare, ma non furono del tutto abbandonati se non nel 1970, con la cessione delle Ferrovie Nord alla Regione Lombardia ad un prezzo elevato e anche contestato con una plusvalenza di 1,3 miliardi di lire. La Mittel S.p.A, diventata finanziaria gi\u00e0 dal 1964, \u00e8 la holding a capo del \"gruppo Mittel\", si occupa di advisory, private equity, partecipazioni e investimenti immobiliari ed \u00e8 controllata a met\u00e0 degli anni settanta da un sindacato di controllo che fa capo a gruppi finanziari toscani vicini alla Banca Steinhauslin e rappresentati da Luigi Landi e gruppi finanziari cattolici bresciani vicini alla Banca San Paolo di Brescia e rappresentati da Giovanni Bazoli e Giuseppe Camadini.\nI primi investimenti della Mittel finanziaria sono partecipazioni di minoranza: Enoviticola Senese che produce il Brunello di Montalcino, il 15% della Necchi di Pavia, il 20% della Sici di Torino (controllata per il 60% dalla Ifil degli Agnelli, il 10% della Sma di Firenze che produce radar. Per due anni non d\u00e0 comunque dividendi, \u00e8 costretta ad un aumento di capitale, nel 1979 la svolta: per motivi fiscali lascia l'attivit\u00e0 finanziaria pura per diventare sempre di pi\u00f9 una societ\u00e0 di partecipazioni industriali. Finendo per trovarsi nella \"cordata\" di salvataggio della casa editrice Rizzoli dopo i guasti di Roberto Calvi e la P2. Bazoli, presidente del Nuovo Banco Ambrosiano nato dalle ceneri della banca di Calvi, si mette infatti d'accordo con Gianni Agnelli e Enrico Cuccia di Mediobanca, per la nascita della \"cordata\" Gemina (societ\u00e0 nell'orbita Agnelli) a cui partecipano Iniziativa Meta del gruppo Montedison, l'industriale siderurgico Giovanni Arvedi e la Mittel. Sar\u00e0 Gemina a rilevare la Rizzoli-Corriere della Sera. Con la Mittel che avr\u00e0 il 6% della Rizzoli, quota che poi girer\u00e0 alla Gemina di cui diventer\u00e0 azionista all'1,2%.\nNel 1987 una finanziaria vicina alla Banca San Paolo di Brescia rastrella azioni della Mittel passando da 29% al 42% e diventandone azionista di controllo. Con Mittel destinata a rimanere l'anello di congiunzione tra finanza laica e cattolica. Ci sar\u00e0 poi anche il tentativo nel 2007 di diventare il \"salotto buono\" alternativo a Mediobanca con Giovanni Bazoli presidente, Giovanni Gorno Tempini amministratore delegato (tra gli azionisti la Carlo Tassara di Romain Zaleski con oltre il 15%, l'Italmobiliare di Giampiero Pesenti con il 13%, la Manuli Realtour con il 4,5%). Ma l'iniziativa non ha successo.\nCon la crisi del 2008, la Mittel cambia strategia con Arnaldo Borghesi, voluto alla guida della societ\u00e0 da Bazoli dopo le dimissioni di Guido De Vivo: da holding di partecipazioni in societ\u00e0 di consulenza finanziaria e di private equity. Nel 2011 la fusione con Hopa, la finanziaria di Emilio Gnutti, nel 2013 l'alleanza con Roland Berger Strategy Consultants per lo sviluppo del fondo Rexelara. Nel 2014 Borghesi lascia improvvisamente e la societ\u00e0 ha un momento di sbandamento.\nNel novembre 2015 Rosario Bifulco, ingegnere napoletano, ex Ad di Lottomatica e presidente di Sorin, diventa amministratore delegato di Mittel rilevando una partecipazione del 6%. E con Bifulco alla guida dell'azienda, viene presentato un piano industriale che rappresenta una svolta con il passato: abbandonato il progetto di fare della Mittel, da anni in difficolt\u00e0, il \"salotto\" alternativo a Mediobanca, si punta ora con decisione (sul modello della Tamburi Investment Partners) a fare della Mittel una merchant bank che entra in maggioranza in societ\u00e0 capaci di generare cassa e quindi con un Ebitda superiore al 10%. Lo stesso Bifulco annuncia: \"Si vende tutto ci\u00f2 che non \u00e8 redditizio\".\nSono cos\u00ec cedute le partecipazioni in Credit Access Asia, Castello (un'immobiliare), Isa, Livanova (nata dalla fusione tra Sorin e Cyberonics). E si procede alle acquisizioni: nel novembre 2016 rileva per 21,5 milioni di euro il 75% del Gruppo Zaffiro, specializzato nel settore delle residenze sanitarie assistenziali per anziani. Nel giugno 2017 acquisisce l'80% di Ceramica Cielo (ceramiche sanitarie di design) e nel settembre 2017 il 75% di IMC (Industria Metallurgica Carmagnolese), un'azienda in provincia di Torino, fondata nel 1962 e produttrice di componenti nell'automotive.\nNel settembre 2018 due tra i principali azionisti (Franco Stocchi, imprenditore marchigiano di jeans che ha rilevato nel 2014 da Romain Zaleski il 15,3% di Mittel per 23,6 milioni di euro e la Fondazione Cassa di Risparmio e di Trento e Rovereto) si riuniscono in Progetto Co-Val e lanciano un'OPA su Mittel. Una Offerta pubblica di acquisto finalizzata, dicono, n\u00e9 al delisting del titolo n\u00e9 contro il management ma \"per assicurare la stabilit\u00e0 dell'assetto azionario e la continuit\u00e0 manageriale\", al prezzo di 1,75 euro per azione che gli amministratori indipendenti della societ\u00e0 definiscono, con alle spalle il parere di Lazard, non congruo. Al termine dell'operazione (anche Bifulco liquida la sua partecipazione salita nel frattempo al 7,6% del capitale) si forma una nuova maggioranza con Co.Val che detiene l'84,21% del capitale e il 91% dei diritti di voto. Bifulco si dimette e nuovo presidente viene nominato Michele Iori. Nominato anche un comitato esecutivo con Iori, Marco Colacicco e Anna Francesca Cremascoli. Nell'assemblea del 28 gennaio 2019 i soci votano anche di \"rinunciare irrevocabilmente all'azione sociale di responsabilit\u00e0\" nei confronti di Bifulco, per ogni fatto o comportamento tenuto mentre era in carica.\nNel novembre 2019 Mittel acquisisce per complessivi 15 milioni di euro il 90% di Sport Fashion Service, la societ\u00e0 di Flavio Milani che detiene il marchio Ciesse Piumini.\nGruppo Mittel.\nLe societ\u00e0 del Gruppo Mittel al 2018 sono:\nNel corso degli anni tra le principali controllate ci sono state:\nMittel Partecipazioni Stabili possedeva storiche partecipazioni in \"Banca Intesa S.p.A.\", \"Banca Lombarda e Piemontese S.p.A.\" e \"RCS Mediagroup S.p.A.\".\nIn seguito a fusioni e altre vicende, i pacchetti azionari risultavano piuttosto diluiti: Intesa Sanpaolo (0,089%), UBI Banca Spa (0.37%), Rcs MediaGroup Spa (1.33%), Istituto Atesino di Sviluppo Spa (1.72%).\nNel corso del 2007 la societ\u00e0 ha ceduto il 49% di Mittel Private Equity Spa, in precedenza controllata al 100%, a \"Private Equity Holding di Guido de Vivo &amp; Co. Sas\", societ\u00e0 controllata dal precedente direttore generale Guido de Vivo che dopo 18 anni \u00e8 stato sostituito da Giovanni Gorno Tempini.\nDal 2016 la societ\u00e0 si focalizza sul private equity iniziando a costruire il proprio partafoglio di partecipazioni di maggioranza in piccole e media impre italiane. Nel 2019 le principali partecipazioni sono in quattro settori industriali: componentistica automotive con il 75% della societ\u00e0 Industria Metallurgica Carmagnolese; design con Ceramica Cielo (80%); residenze per anziani con il 75% di Gruppo Zaffiro; abbigliamento per la neve con il 90% di Ciesse Piumini."}
{"id": "1600121", "revid": "1961055", "url": "https://it.wikipedia.org/wiki?curid=1600121", "title": "Giuseppe Vernazza", "text": "Erudito, latinista ed epigrafista, \u00e8 stato bibliotecario e docente di paleografia presso l'Universit\u00e0 di Torino, membro dell'Accademia delle scienze di Torino e studioso di storia del Piemonte. Ha rivestito la carica di Segretario di Stato per il Ministero dell'Interno.\nBiografia.\nGiuseppe Vernazza nacque ad Alba il 10 gennaio 1745, figlio del medico Antonio Francesco e di Cristina Aglietti. \nFrequent\u00f2 i corsi di Retorica e Filosofia presso il Real Collegio di Alba, completando l'intero corso di studi in soli due anni, e in seguito si iscrisse all'Universit\u00e0 di Torino frequentando i corsi di diritto civile e di diritto canonico. Nel 1765 consegu\u00ec la laurea in Giurisprudenza. La sua passione per la storia e le lingue antiche lo spinsero a leggere e studiare testi in latino e greco e ad approfondire la sua cultura letteraria.\nEbbe un primo incarico politico presso la Segreteria di Guerra nel periodo in cui il conte Giovanni Battista Bogino fu ministro di stato (1750 - 1773) sotto Carlo Emanuele III. Nel 1780, pochi anni dopo la morte Carlo Emanuele III avvenuta nel 1773, il successore Vittorio Amedeo III, lo nomin\u00f2 Segretario di Stato per il Ministero dell'interno.\nFu avviato agli studi storici e alla ricerca in archivio da Melchiorre Rangone di Montelupo, suo concittadino, esperto di numismatica, di araldica e di genealogia e assiduo frequentatore di archivi. Nel corso della sua vita, Vernazza si occup\u00f2 del riordino e della conservazione di archivi e di storia locale, e intrattenne scambi epistolari con studiosi, sacerdoti, epigrafisti, storici e con chiunque potesse fornirgli informazioni utili per le sue ricerche, anche fuori dai confini del Piemonte.\nNel 1780 spos\u00f2 Giacinta Virginia Fauzone di Montelupo, nata a Mondov\u00ec nel 1762, che gli era stata presentata dal maestro Melchiorre Rangone.\nIn seguito al matrimonio si trasfer\u00ec definitivamente a Torino, dove fece convivere gli incarichi a corte con la ricerca storica, principalmente rivolta alla storia della citt\u00e0 di Alba, la composizione di poesie encomiastiche di stampo arcadico, e la passione per la storia dell'arte tipografica.\nDurante il periodo francese, la sua fedelt\u00e0 al sovrano e i suoi incarichi a corte gli costarono l'allontanamento dalla vita pubblica; dal 1806 venne costretto agli arresti domiciliari, fino alla Restaurazione (1815), quando fu riabilitato e ritorn\u00f2 ai suoi incarichi. Rivest\u00ec l'incarico di paleografo all'Universit\u00e0 di Torino e partecip\u00f2 all'istituzione della Scuola di Archivistica paleografia e diplomatica di Torino.\nA lui si attribuiscono i primi studi sul pittore Macrino d'Alba, sul giurista Pierino Belli e la riflessione su alcuni ritrovamenti eccellenti di Alba Pompeia. Vernazza si distinse per l'indagine documentaria ed archivistica in ricerche rimaste per la maggior parte manoscritte e conservate col suo consistente carteggio presso l'Accademia delle Scienze di Torino.\nIl conte Alessandro Baudi di Vesme (1854-1923), gi\u00e0 direttore della Galleria Sabauda di Torino e celeberrimo studioso della storia e dell'arte in Piemonte, riconobbe il suo debito nei confronti della ricerca archivistica del Vernazza. In una lettera del 1777, indirizzata allo storico Girolamo Tiraboschi, cos\u00ec si espresse Vernazza \"dico il vero, che mi diletto assaissimo nella considerazione della storia patria, e che il frequente piacere di trovar cose nuove, o poco sapute dalla comune de' nostri, \u00e8 un larghissimo premio della pazienza necessaria a cercarle\".\nMor\u00ec a Torino il 13 maggio 1822."}
{"id": "1600151", "revid": "287204", "url": "https://it.wikipedia.org/wiki?curid=1600151", "title": "Axente Sever (Sibiu)", "text": "Axente Sever (in passato \"Fr\u00e2ua\", in ungherese \"Asszonyfalva\", in tedesco \"Frauendorf\") \u00e8 un comune della Romania di 4.095 abitanti, ubicato nel distretto di Sibiu, nella regione storica della Transilvania.\nIl comune \u00e8 formato dall'unione di 3 villaggi: Axente Sever, Ag\u00e2rbiciu (\"Arbegen\"), \u0218oala (\"Schaalbach\").\nDi rilievo la presenza nel comune di ben tre chiese fortificate, una per ognuno dei villaggi che lo compongono:\nIl comune, gi\u00e0 chiamato \"Fr\u00e2ua\", ha assunto la denominazione attuale in onore di Ioan Axente Sever, teologo e rivoluzionario che vi nacque."}
{"id": "1600167", "revid": "183976", "url": "https://it.wikipedia.org/wiki?curid=1600167", "title": "Villa Balbianello", "text": ""}
{"id": "1600168", "revid": "1363832", "url": "https://it.wikipedia.org/wiki?curid=1600168", "title": "Dolma", "text": "Il dolma o dolmadakia (dalla parola turca con significato \"ripieno\") \u00e8 un cibo tipico della cucina levantina e pi\u00f9 in generale di tutte quelle aree comprese nell'ex-Impero ottomano (Balcani, Africa settentrionale e Medio Oriente), dell'Azerbaigian e dell'Asia Centrale. L'usanza di consumare cibi avvolti in foglie di vite era gi\u00e0 presente presso gli antichi Greci.\nNome.\nLa preparazione assume diversi nomi ad esempio in armeno: \"\u057f\u0578\u056c\u0574\u0561\" (\"tolma\"), in lingua azera: \"dolma\", in georgiano: \"\u10e2\u10dd\u10da\u10db\u10d0\" (\"tolma\"), in greco: \u03bd\u03c4\u03bf\u03bb\u03bc\u03ac\u03c2 (\"dolm\u00e1s\") o \u03bd\u03c4\u03bf\u03bb\u03bc\u03b1\u03b4\u03ac\u03ba\u03b9 (\"dolmad\u00e1ki\"), in f\u0101rsi: \u062f\u0644\u0645\u0647 (\"dolmeh\"), in arabo: \u062f\u0648\u064f\u0644\u0645\u0627 (\"dolma\"), in turco: \"dolma\", in albanese: \"japrak\".\nCaratteristiche.\nNella versione pi\u00f9 comune e diffusa si tratta di involtini di foglia di vite (chiamati pi\u00f9 precisamente \"yaprak dolma\") farciti di carne macinata, riso o grano, o diversi tipi di verdure. Qualunque sia il loro ripieno, non mancano mai di spezie orientali. Spesso vengono serviti accompagnati da yogurt."}
{"id": "1600170", "revid": "1833487", "url": "https://it.wikipedia.org/wiki?curid=1600170", "title": "Monte Accellica", "text": "Il monte Acc\u00e8llica \u00e8 una montagna appartenente al gruppo dei Picentini dell'Appennino Campano, che raggiunge i m s.l.m con la cima pi\u00f9 alta, l'Accelica Nord.\nDescrizione.\nAmministrativamente, la montagna \u00e8 posta tra la provincia di Salerno e quella di Avellino, nei comuni di Acerno, Giffoni Valle Piana e Montella, con la vetta che giace sulla linea di confine tra questi ultimi (e che proprio secoli fa aveva determinato il confine tra Principato Ulteriore e Citeriore).\nSi trova tra il monte Terminio (1806 m) a Nord, il pizzo San Michele (1567 m) a Ovest e il monte Cervialto (1809 m) a Est. La vetta pi\u00f9 alta \u00e8 l'Accellica Nord (1660 m), che \u00e8 divisa dall'Accellica Sud (1606 m) dal Varco Del Paradiso e dal Ninno (1538 m), dove il CAI (Club Alpino Italiano) di Salerno aveva installato una via ferrata per superare le alte rocce e i profondi precipizi e connettere le due cime dell'Accellica. A causa di morti accidentali, la ferrata \u00e8 stata rimossa dal CAI nel 2018.\nDalle sue falde hanno origini diversi fiumi a carattere regionale: sul lato irpino il Calore, maggior affluente del Volturno, e il Sabato, immissario del primo, entrambi dal varco Colle Finestra; sul lato salernitano il Picentino ed il Tusciano. Viene chiamato \"C\u00e9l\u00ebca\" o \"Ac\u00e9l\u00ebca\" nei dialetti locali.\nSi trova nel territorio delle comunit\u00e0 montane Terminio Cervialto e Monti Picentini, aventi sede rispettivamente a Montella e Giffoni Valle Piana.\nLa tutela ambientale si avvale del parco regionale dei Monti Picentini, della ZPS \"Picentini\" e, sul versante meridionale, dell'oasi Monte Accellica, gestita dal WWF Italia."}
{"id": "1600172", "revid": "121013184", "url": "https://it.wikipedia.org/wiki?curid=1600172", "title": "Calcio Padova 1986-1987", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1986-1987.\nStagione.\nLa squadra termina al secondo posto il campionato di Serie C1 - girone A, alle spalle del , e pertanto \u00e8 promossa in Serie B.\nIl cammino in Coppa Italia Serie C si arresta alle semifinali, dove il Padova viene sconfitto dal Livorno che poi vincer\u00e0 la competizione."}
{"id": "1600173", "revid": "125560842", "url": "https://it.wikipedia.org/wiki?curid=1600173", "title": "Olgiate Comasco", "text": "Olgiate Comasco (\"Ulgi\u00e1a\" in dialetto comasco locale, pronuncia fonetica IPA: ) \u00e8 un comune italiano di abitanti della provincia di Como in Lombardia.\nIl comune \u00e8 situato in una posizione strategica in quanto dista solamente 10\u00a0km dal capoluogo provinciale Como, 14\u00a0km dal comune di Varese, 8\u00a0km dalla frontiera italo-svizzera Bizzarone-Novazzano e circa 45\u00a0km dal capoluogo lombardo Milano.\nOrigini del nome.\nSulle origini della prima parola che forma il toponimo ci sono diverse teorie.\nSecondo alcuni, la radice \"olgi-\" potrebbe derivare dal nome latino di persona \"Ulvius\" o \"Ulbius\", mentre altri lo ritengono derivato da \"aulcia,\" \"aucia\", \"augia\", termini latini che indicherebbero una porzione di terra arativa cinta da fossati e siepi. Un'altra teoria si rifarrebbe a una trasformazione in \"olgia\", o \"olla\" del termine latino \"aula\", usato per indicare una pentola, un vaso o un'anfora per cuocere vivande e conservare cibi o monete. Numerose sono anche le interpretazioni sulla desinenza \"-ate\" (molto frequente in nei toponimi lombardi), per alcuni di origine etrusca, celtica o ligure e per altri un semplice suffisso indicato per trasformare un nome comune di cosa in un toponimo.\nLa seconda parte del toponimo fu invece aggiunta per un Regio Decreto del 1862 e indica la posizione geografica, probabilmente per differenziare il toponimo da Olgiate Olona e Olgiate Molgora.\nStoria.\nCentro dalle origini liguri-celtiche, Olgiate inizi\u00f2 a svilupparsi in epoca romana, quando il territorio era attraversato dalla \"via Novaria-Comum\", strada romana che metteva in comunicazione i \"municipia\" di \"Novaria\" (Novara) e \"Comum\" (Como) passando per \"Sibrium\" (Castel Seprio). A questo periodo risalgono alcuni ritrovamenti archeologici avvenuti nel XIX secolo, quando tra i vari reperti furono trovate alcune ceramiche del I secolo realizzate dall'officina aretina di Marco Perennio. Una necropoli dell'et\u00e0 romana si sarebbe invece trovata tra le localit\u00e0 Baiettino e Vigna dei Ronchetti. \nTra i secoli IX al XIII secolo la localit\u00e0 \u00e8 attestata come abitato di arimanni longobardi, ai quali si devono l'edificazione della chiesa di San Cassiano e la denominazione \"\"Olgeate, qui dicitur Longobardorum\",\" appellativo che nel XVI secolo si ritrov\u00f2 ancora saltuariamente nella forma \"Olgiate Lombardone\".\nAlcuni documenti del 1215 rivelano che in et\u00e0 comunale Olgiate fosse dotato di un proprio podest\u00e0.\nGli annessi agli Statuti di Como del 1335 riportano \"Olzate\" tra i comuni che, all'interno della pieve di Uggiate, hanno l'incarico della manutenzione del tratto della \"stratam de Cardevio\" compreso tra la \"platea que est ad domos quondam Alberti Zanforgi\" e il \"Sassum de Cardevio\". Gli stessi Statuti rivelano come Olgiate ricoprisse, per tutta la pieve, il ruolo di centro di distribuzione del sale e di sede della tesoreria (la cosiddetta \"caneva\"), con gli Umiliati nel ruolo di tesorieri pubblici (\"canevari\") in una casa ancor'oggi visibile all'interno dell'abitato.\nA partire dal periodo Visconteo e Sforzesco del Ducato di Milano, le terre di Olgiate ospitarono residenze nobiliari di famiglie comasche quali gli Odescalchi, i Lucini, i Rovelli, i Volpi e i Raimondi. \nSempre inserito nella stessa pieve fino al termine del XVIII secolo, nel 1751 il comune di Olgiate era ancora soggetto a un pagamento quindecennale per la redenzione con cui, nel 1652, aveva ottenuto il riscatto dall'infeudazione. Sempre nel 1751, il territorio comunale comprendeva gi\u00e0 i cassinaggi di \u201cCassina della Fornace\u201d, Bontocco, Cantalupo, \u201cCassina della Brugheria\u201d, \u201cCassina di Castello\u201d, \u201cSan Giorgio\u201d, Ronsio e \u201cCassina del P\u00e8\u201d. Due anni pi\u00f9 tardi il comune di Olgiate risulta comprendere anche la comunit\u00e0 di Somaino, che fino almeno al 1751 costituiva ancora un'entit\u00e0 comunale autonoma. Dal 1757 il territorio di Olgiate si estese anche a Baragiola, fino al 1751 comune a s\u00e9 stante ma nel 1753 gi\u00e0 aggregata a Gironico al Monte.\nDurante la Repubblica Cisalpina di Napoleone Bonaparte, il comune viene per la prima identificato con la denominazione di \"Olgiate Comasco\" e scelto come uno dei capoluoghi distrettuali del Dipartimento dell'Olona (Legge 2 Vendemmiale dell'anno VII, 23 settembre 1798). Un successivo decreto di riorganizzazione amministrativa del Regno d'Italia napoleonico datato 1807 sanc\u00ec l'annessione di Solbiate al comune olgiatese. Tutte le decisioni napoleoniche furono abrogate con la Restaurazione.\nNegli anni del Risorgimento, Olgiate rappresent\u00f2 una postazione strategica per le truppe di Garibaldi, il quale nel 1848 chiese ufficialmente il supporto della Deputazione Comunale locale e nel 1859 si accamp\u00f2 in paese per preparare la battaglia di San Fermo.\nSuccessivamente all'unit\u00e0 d'Italia, il comune si chiam\u00f2 \"Olgiate\" fino al 1862, anno in cui la denominazione venne cambiata in \"Olgiate Comasco\" (R.D. 14 dicembre 1862, n. 1059).\nMonumenti e luoghi d'interesse.\nArchitetture religiose.\nChiesa parrocchiale dei Santi Ippolito e Cassiano.\nNonostante la chiesa debba il suo aspetto attuale ad alcune importanti ristrutturazioni avvenute negli anni 1891-1895, la sua esistenza \u00e8 gi\u00e0 attestata nel 1093, anno in cui un numeroso gruppo di arimanni decise di regalare la chiesa all'abbazia di Cluny tramite il monastero vertematese di San Giovanni Battista. Attorno alla chiesa, allora in stile romanico, i cluniacensi costruirono un loro monastero, il quale fu attivo fino al XII secolo. Dopo un periodo di abbandono, la chiesa fu riedificata nel XVI secolo. Della struttura originaria sopravvivono oggi alcuni elementi dell'abside e della parte superiore della navata centrale.\nLa chiesa esercita le funzioni di parrocchiale almeno dalla fine del XVI secolo, periodo in cui faceva parte della pieve di Uggiate.\nIl campanile, detto \"del fico\" per via dell'omonima pianta che per lungo tempo (fino al 1929) crebbe in corrispondenza della torre campanaria, fu completato nel 1636 dopo esser stato costruito a pi\u00f9 riprese durante il periodo della dominazione spagnola del Ducato di Milano.\nL', datato 1846 e recentemente restaurato, \u00e8 opera dell'organaro varesino Francesco Carnisi di Luino. \nChiesa di San Gerardo.\nAl XIII secolo risale la chiesa di San Gerardo, ristrutturata nel Cinquecento e attestata nella parrocchia di Olgiate nel 1788.\nLa chiesa divenne segno tangibile della devozione degli olgiatesi a san Gerardo dei Tintori, iniziata con un voto fatto nel 1207 e che ancor oggi prosegue con un pellegrinaggio alla tomba monzese del santo ogni 25 aprile.\nAltro.\nNel Medioevo, durante l'et\u00e0 dei comuni, sul territorio corrispondente all'odierno comune di Olgiate Comasco si contavano, oltre alla suddetta chiesa di Sant'Ippolito, quella di San Giorgio, quella Santa Maria a Somaino e quella di Sant'Ilario a Baragiola.\nGeografia antropica.\nQuartieri.\nIl centro abitato di Olgiate Comasco \u00e8 costituito da vari quartieri, posti intorno al centro storico, che hanno come origine alcune cascine. Attorno ad esse, con il boom edilizio degli anni sessanta, la campagna \u00e8 stata deturpata dalla cementificazione, che ha portato alla costituzione delle attuali aree edificate.\nFrazioni.\nBontocco.\nPiccolo centro rurale nato nelle campagne a nord-est del capoluogo comunale. Lo sviluppo urbanistico della seconda met\u00e0 del Novecento ha portato alla costruzione di molte case intorno alle cascine storiche poste a poche centinaia di metri dal nucleo, costituendo un unico agglomerato.\nCascina del P\u00e8.\nInizialmente una singola cascina con corte situata a 1,2\u00a0km a sud-est del centro storico di Olgiate, lo sviluppo urbanistico ha visto la nascita di un nuovo paese che si estende per 0,65 kmq e conta diverse centinaia di abitanti. A nord della statale Briantea, che taglia in due il centro abitato, \u00e8 situato il quartiere Montello. Altro quartiere \u00e8 quello della Cappelletta, che prende il nome da una cappella ivi presente. Il paese \u00e8 servito dalle scuole materna e primaria e da un grande parco pubblico.\nRongio.\nPosto a sud del capoluogo, il centro storico \u00e8 costituito da una decina di corti. Nelle vicinanze scorre la Roggia Antiga, oltre la quale si trova la zona industriale.\nSomaino.\nIl paese \u00e8 situato a ovest di Olgiate, da cui dista 1,6\u00a0km, vicino alla strada statale Briantea. Vi si trovano la moderna chiesa della Visitazione, la scuola elementare e la farmacia, che servono anche il nucleo di Casletto, situato a poca distanza e noto per la sua area commerciale. A sud della statale sorgono il quartiere di Somainello e la zona industriale.\nAltre localit\u00e0 abitate.\nNuclei abitati: Baragiola, Boscone, Cantalupo, Casletto, Gerbo\nEconomia.\nTerra originariamente dalla vocazione agricola, nella prima met\u00e0 del XX secolo Olgiate Comasco assistette a un discreto sviluppo industriale, dapprima nell'ambito della manifattura e successivamente nei settori della meccanica e della chimica.\nA Olgiate Comasco hanno sede la valigeria Bric's, la Tessitura Boselli, la Tessitura Taiana Virgilio, la SISME S.p.A.\nInfrastrutture e trasporti.\nFerrovie.\nDal 1885 al 1966 era in funzione la Ferrovia Como-Varese delle Ferrovie Nord Milano, a scartamento ordinario e a Olgiate Comasco aveva la sua stazione ferroviaria. Nel 1948 la ferrovia venne elettrificata e nel 1966 venne soppressa definitivamente e abbandonandola completamente. Con la chiusura di questa linea si \u00e8 perso di incrementare il trasporto passeggeri, ma soprattutto un collegamento diretto con Como, Varese e Laveno.\nTuttora Olgiate Comasco gode dei servizi di FNMAutoservizi, in particolare sul territorio comunale transitano i bus della linea Como-Varese con diverse fermate e quelli della linea Olgiate Comasco-Tradate.\nAltre linee di trasporto.\nOlgiate Comasco \u00e8 attraversata dalla strada statale 342 Briantea che divide il centro cittadino in due parti e dalla strada provinciale Lomazzo-Bizzarone. La citt\u00e0 non \u00e8 direttamente collegata con la rete autostradale ma \u00e8 facilmente raggiungibile tramite le uscite Lomazzo Nord, Fino Mornasco e Como centro dell'autostrada A9 Lainate-Como."}
{"id": "1600178", "revid": "767487", "url": "https://it.wikipedia.org/wiki?curid=1600178", "title": "Armoriale dei comuni della Corsica del Sud", "text": "Questa pagina contiene le armi (stemma e blasonatura) dei comuni della Corsica del Sud."}
{"id": "1600183", "revid": "2184720", "url": "https://it.wikipedia.org/wiki?curid=1600183", "title": "Pulsar (telefono)", "text": "Il Pulsar \u00e8 un telefono a tasti creato da Italtel per SIP (Societ\u00e0 Italiana per l'Esercizio delle Telecomunicazioni) nel 1985 e prodotto anche dalla FACE STANDARD e dalla FATME.\nCaratteristiche.\nInizialmente il telefono Pulsar veniva fornito, su richiesta e dietro pagamento di un canone maggiorato, come alternativa all'apparecchio Siemens S62 detto \"Bigrigio\"; in seguito sostitu\u00ec del tutto tale apparecchio.\nIl Pulsar \u00e8 stato il primo telefono fornito da SIP omologato come parzialmente elettronico: era privo dei meccanismi a molla e degli interruttori nel dispositivo di composizione del numero, ma ancora dotato di suoneria elettromeccanica. \nI numeri selezionati vengono inviati in centrale secondo il sistema a sequenza di impulsi (cambi di impedenza) gi\u00e0 in uso in precedenza: la vera differenza tecnica tra il sistema del telefono S62 e il sistema del Pulsar \u00e8 che, nel secondo caso, gli impulsi sono generati da una scheda elettronica totalmente a stato solido anzich\u00e9 da un dispositivo elettromeccanico azionato da una molla (disco combinatore), come avveniva nel precedente telefono.\nLa suoneria, analogamente al modello S62 e ai telefoni delle generazioni precedenti, \u00e8 costituita da un cicalino elettromeccanico attivato da un segnale di chiamata a 110 volt a corrente alternata inviato dalla centrale sulla linea telefonica.\nIl Pulsar, come tutti gli apparecchi forniti dalla SIP, supporta la funzione di \"riservatezza della conversazione\", disponibile su impianti appositamente realizzati e dotati di presa telefonica tripolare, lo standard in uso all'epoca in cui il Pulsar \u00e8 stato concepito; tale funzione fa in modo che, quando viene avviata una chiamata da un telefono, tutti gli altri apparecchi collegati sulla stessa linea vengono esclusi, evitando che chi alza la cornetta mentre la linea \u00e8 gi\u00e0 impegnata possa ascoltare la telefonata in corso.\nIl Pulsar non supporta ancora la selezione a toni DTMF ma presenta, oltre alle normali dieci cifre, due tasti funzione aggiuntivi: l'asterisco (*) e il cancelletto (#), che permettono di accedere a funzioni aggiuntive su centrali telefoniche predisposte.\nIl telefono Pulsar veniva fornito esclusivamente con spina per presa telefonica tripolare, pertanto se si vuole utilizzarlo sulle odierne reti (l'unico operatore ad accettare ancora la selezione a treno di impulsi \u00e8 TIM) \u00e8 necessario disporre di una presa di tale tipologia oppure, se si intende utilizzare una moderna presa a jack tipo RJ-11, di un apposito adattatore.\nNel 1988 l'apparecchio venne lievemente aggiornato e dotato di corda a spirale per il ricevitore, che si poteva inserire nel corpo del telefono con un jack di nuova generazione; internamente, invece, venne rivisto il sistema di suoneria, che pass\u00f2 dalle due classiche \"campanelle\" elettromeccaniche ad un dispositivo di squillo di tipo elettronico, in grado di generare pi\u00f9 suonerie diverse, selezionabili mediante opportune circuitazioni elettroniche. Con entrambe le tecnologie, il telefono veniva fatto squillare tramite un segnale elettrico di chiamata inviato sulla rete telefonica alla tensione di 110 V.\nVenne sostituito nel 1990 dal modello Sirio."}
{"id": "1600185", "revid": "2091899", "url": "https://it.wikipedia.org/wiki?curid=1600185", "title": "Cultura dei vasi a bocca quadrata", "text": "La cultura dei vasi a bocca quadrata \u00e8 una cultura del periodo Neolitico medio, diffusa in Italia settentrionale durante il quinto millennio a.C. Il nome deriva dalla caratteristica forma dei vasi, che presentano un'imboccatura quadrata anzich\u00e9 circolare.\nFu Luigi Bernab\u00f2 Brea che, tra la fine degli anni quaranta e la met\u00e0 degli anni cinquanta, a riconoscere la sequenza delle culture neolitiche dell'Italia settentrionale, basandosi sulla successione stratigrafica riconosciuta nella grotta delle Arene Candide (Finale Ligure, Liguria), e propone di dividere il Neolitico in Neolitico inferiore, dove compare la \"ceramica impressa\", Neolitico medio, caratterizzato dalla cultura dei \"vasi a bocca quadrata\", e in Neolitico superiore con la \"cultura della Lagozza\".\nLa cultura viene suddivisa in tre differenti periodi temporali, a seconda dello stile decorativo della ceramica: la prima, quella pi\u00f9 antica detta di Finale-Quinzano, mostra una decorazione ad incisioni leggere e dei graffiti, il periodo intermedio o di Rivoli-Chiozza \u00e8 caratterizzato da decorazioni a meandri e spirali, mentre l'ultima fase recente, detta di Rivoli-Castelnuovo, \u00e8 costituita da vasi con figure incise e impresse.\nLa cultura dei vasi a bocca quadrata si \u00e8 diffusa ampiamente nell'Italia settentrionale, quando le genti di questa cultura penetrano a fondo fra le popolazioni locali, sostituendo le facies precedenti, in processi che possono essere stati non sempre pacifici. In qualche caso gli elementi tipici di questa cultura (corredi tombali con asce levigate, uso di arco e frecce, telai cilindrici) soppiantano di colpo la testimonianza dei gruppi culturali preesistenti; a volte ne vengono assimilati solo alcuni elementi, come le decorazioni graffite proprie della ceramica impressa, in tutto il Veneto e l'area trentina. Questi stravolgimenti culturali, avvenuti verso il 4000 a.C., portano anche ad una forte unificazione delle realt\u00e0 territoriali, con un'omogeneit\u00e0 di stile nei ritrovamenti archeologici.\nLe popolazioni di questa cultura sono molto attivi sul fronte agricolo e commerciale. Alla base dello sviluppo della cultura sembra essere un vasto patrimonio di greggi ed armenti, che hanno dato mobilit\u00e0, risorse e capacit\u00e0 di adattamento alle genti. La societ\u00e0 era quindi dedita sia alla coltivazione sia all'allevamento, mentre una componente guerriera era alle spalle della diffusione delle popolazioni della cultura. Alla testa di un gruppo sociale, era un allevatore-pastore-guerriero, un capo famiglia che gestiva tutte le attivit\u00e0 del gruppo.\nLe influenze balcaniche sono ben documentate, con la presenza di statuette femminili e \"pintadere\", probabilmente di uso religioso. In un secondo momento, sono le influenze delle zone dell'Adriatico e dei Balcani a farsi sentire, a testimoniare scambi con la Cultura di Danilo.\nDiversi di questi reperti sono conservati presso il Museo preistorico Pigorini di Roma, il Castello Sforzesco di Milano, ed il Museo civico di Piadena, in provincia di Cremona."}
{"id": "1600186", "revid": "767487", "url": "https://it.wikipedia.org/wiki?curid=1600186", "title": "Bazna", "text": "Bazna (in ungherese \"B\u00e1zna\", in tedesco \"Baa\u00dfen\") \u00e8 un comune della Romania di 4.058 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 3 villaggi: Bazna, Boian (\"Bohlensdorf\"), Vel\u021b (\"W\u00e4lzen\").\nOggi Bazna \u00e8 anche una localit\u00e0 termale, conosciuta per le sue acque ricche di bromo e iodio.\nDi particolare rilievo la chiesa fortificata, un Tempio evangelico costruito nel 1402 e fortificato nel 1506. Il complesso \u00e8 stato pi\u00f9 volte rimaneggiato: la chiesa ha avuto l'aggiunta di una volta nervata nel XVI secolo, mentre l'altare attuale, in stile barocco, venne aggiunto nella seconda met\u00e0 del XVIII secolo, mentre quello originario era dotato di un grande polittico del 1410-1420, oggi conservato nel Museo Brukenthal di Sibiu. Le mura sono state ridotte a circa met\u00e0 della loro altezza nel 1873, ma una parte di esse \u00e8 stata ricostruita nel 1911."}
{"id": "1600187", "revid": "768068", "url": "https://it.wikipedia.org/wiki?curid=1600187", "title": "Accordatore", "text": ""}
{"id": "1600189", "revid": "125814087", "url": "https://it.wikipedia.org/wiki?curid=1600189", "title": "Sirio (telefono)", "text": "Il telefono Sirio \u00e8 un telefono a tasti prodotto da Brondi e FATME per la SIP dal 1990.\nIl telefono venne disegnato da Giugiaro Design nel 1987, che disegn\u00f2 un apparecchio dalle linee semplici e allo stesso tempo eleganti e conformi all'esigenza dell'azienda di produrlo su larga scala per sostituire il modello predecessore Pulsar.\nLa colorazione esterna era generalmente avorio con mascherina blu, ma esisteva anche con colori diversi (nero, verde, rosso, amaranto, multicolor).\nCaratteristiche.\nFu il primo telefono fisso in Italia predisposto alla selezione del numero con toni DTMF a multifrequenza. Un commutatore posto sul retro dell'apparecchio permetteva di scegliere manualmente se comporre il numero con tonalit\u00e0 DTMF oppure con tonalit\u00e0 decadica, a sequenza d'impulsi. Tale commutazione era necessaria poich\u00e9, all'epoca in cui il Sirio venne distribuito dalla SIP, non tutta la rete telefonica italiana era gi\u00e0 in grado di effettuare la selezione a multifrequenza, ed era dunque necessario fornire un apparecchio in grado di operare a prescindere dal fatto di essere collegato a una pi\u00f9 moderna centrale elettronica (quindi abilitata anche alla selezione a multifrequenza) oppure elettromeccanica (quindi in grado di operare solo con selezione decadica a treno d'impulsi, che era stato l'unico sistema usato fino a quel momento). Quando veniva attivata la selezione decadica, gli impulsi corrispondenti alle cifre del numero composto venivano generati elettronicamente da un circuito interno.\nOltre ai normali tasti per le dieci cifre, il telefono aveva:\nSul retro dell'apparecchio erano presenti due commutatori:\nL'apparecchio Sirio \u00e8 stato il primo, tra quelli realizzati per conto della SIP, a essere dotato di presa-jack RJ-11: veniva infatti fornito sia con il cavo che terminava direttamente con la spina per presa telefonica tripolare, sia con il cavo che terminava con il jack RJ-11 e l'apposito adattatore per presa tripolare.\nNe fu realizzata anche una versione denominata Sirio Plus provvista di mini-altoparlante/microfono grazie al quale, con la pressione di un apposito pulsante, si potevano effettuare chiamate in vivavoce, oltre a essere dotato di tre tasti nei quali era possibile codificare tre numeri frequenti per effettuare chiamate rapide.\nUn'altra versione dello stesso telefono era realizzata sulla stessa scocca e con un telaio simile, ma veniva installato in verticale nei Posti Telefono Pubblico, in colore rosso, con cornetta, spesso in tinta, ma pi\u00f9 frequentemente era nera, per poter effettuare chiamate con il sistema teletaxe: una volta giunti presso il Posto Telefono Pubblico, si comunicava l'intenzione di avviare una chiamata, l'esercente abilitava la linea con un commutatore rotante e, solo allora, si poteva comporre il numero da chiamare. Per l'utente, sullo stesso telefono, veniva mostrato sul display il numero di scatti totalizzato, da comunicare all'esercente per il corrispettivo da pagare. L'esercente era dotato anch'egli di un contascatti a doppia finestra, in cui, poteva vedere il totale degli scatti complessivi generati da tutte le chiamate in uscita dal Posto Telefono Pubblico, cos\u00ec come del conteggio degli scatti realizzati quando un cliente desiderava stabilire una comunicazione. \nSul disegno del telefono a teletaxe, ne venne realizzato anche uno, con gli stessi colori del Sirio base (corpo e cornetta bianco, maschera blu, chiamata nei cataloghi SIP-Telecom Italia \"Avion\" e tasti neri con simboli bianchi), dotato di display, memorie di composizione rapida, anche per collegamento a centralini e, di una segreteria telefonica integrata, con registrazione dei messaggi su nastro magnetico, in formato micro cassette.\nSirio 2000 Basic e Sirio 2000 View.\nLa denominazione \"Sirio\" \u00e8 stata successivamente estesa anche ad altri apparecchi di Telecom Italia, installabili anche a parete.\nAll'inizio del nuovo millennio \u00e8 stato introdotto il modello Sirio 2000, apparecchio totalmente differente dal Sirio originale, disegnato da Pininfarina e dotato di display per la visualizzazione del numero del chiamante. Sono state realizzate anche altre due versioni. una versione denominata Sirio 2000 View, dotata di funzione \"Caller ID\" (ribattezzata in Italia \"Chi \u00e8?\"), per visualizzare il numero della chiamata in arrivo e un'altra, denominata Sirio 2000 Plus View, che differisce dalla versione normale denominata Basic in quanto dotata di altoparlante per le chiamate in vivavoce e della funzione \"Chi \u00e8?\", disponibile sul Sirio 2000 View. Il telefono nella versione pi\u00f9 comune \u00e8 di colore bianco ma ne sono stati realizzati esemplari in vari altri colori.\nSia il Sirio 2000 Basic che il Sirio 2000 View dispongono anche della possibilit\u00e0 di escludere la suoneria.\nSirio 187.\nIl Sirio 187 (cos\u00ec denominato con riferimento al numero 187 del servizio clienti di Telecom Italia) \u00e8 il modello di telefono che ha sostituito il Sirio 2000. Questo telefono \u00e8 caratterizzato oltre alla possibilit\u00e0 di visualizzare in una lista le chiamate ricevute e non solo l'ultimo numero, dalla presenza di una rubrica in cui memorizzare un ampio numero di contatti con nome e dalla possibilit\u00e0 di inviare messaggi di testo SMS. Ne sono state realizzate tre versioni: la versione standard denominata semplicemente Sirio 187, una versione con funzionalit\u00e0 ridotte denominata Sirio 187 Basic, riconoscibile per la mancanza dello sportellino di copertura dei tasti numerici presente nella versione standard e per la mancanza del vivavoce, e una versione con funzionalit\u00e0 avanzate denominata Sirio 187 Plus che aveva la possibilit\u00e0 di collegare in modalit\u00e0 wireless una tastiera alfanumerica per facilitare la digitazione degli SMS.\nSirio Punto.\nA partire dalla prima met\u00e0 degli anni duemiladieci il modello Sirio 187 \u00e8 stato gradualmente sostituito dal modello \"Sirio.\" (Sirio punto). Si tratta di un modello molto simile al precedente con i dovuti ritocchi; questo modello \u00e8 rimasto in produzione fino al marzo 2014 e riprendendone la produzione nel luglio successivo.\nSirio Classico.\nA met\u00e0 anni 2010 viene lanciato il modello \"Sirio classico\", il quale funziona in modo simile al Sirio punto ma ha un'estetica molto simile a quella del primo telefono SIP Bigrigio. Inizialmente viene venduto sotto il marchio di Telecom Italia, successivamente acquisisce il marchio di TIM.\nSirio maxi.\nDalla prima met\u00e0 degli anni duemila Telecom Italia produce una versione specifica per le persone con problemi alla vista: il Sirio maxi.\nA differenza del tipo tradizionale, i tasti numerici sulla tastiera del Sirio maxi sono pi\u00f9 grandi, inoltre uno degli ultimi modelli attualmente in vendita dal 2012 \u00e8 accessoriato di un display che, oltre a visualizzare il numero telefonico del chiamante sul display frontale (se tale funzione \u00e8 stata richiesta e attivata), si pu\u00f2 illuminare, avvisando cos\u00ec della telefonata anche in caso di oscurit\u00e0 dell'ambiente in cui \u00e8 installato."}
{"id": "1600190", "revid": "287204", "url": "https://it.wikipedia.org/wiki?curid=1600190", "title": "Calcio Padova 1985-1986", "text": "Questa pagina raccoglie i dati riguardanti l'Associazione Calcio Padova nelle competizioni ufficiali della stagione 1985-1986.\nStagione.\nIl Padova nel 1985-1986 ha partecipato al girone A del campionato di Serie C1 e si \u00e8 classificato al settimo posto.\nIn Coppa Italia \u00e8 giunto secondo nel girone 2 di qualificazione dietro al Lanerossi Vicenza, e viene ammesso agli ottavi di finale. Perde entrambe le gare con l'Inter per 2-1.\nIn Coppa Italia di Serie C viene eliminato dal Treviso ai sedicesimi di finale.\nGuido Mammi \u00e8 subentrato a Marino Perani dopo la sconfitta con la SPAL alla ventitreesima giornata."}
{"id": "1600192", "revid": "125624146", "url": "https://it.wikipedia.org/wiki?curid=1600192", "title": "Missione von B\u00fclow", "text": "La Missione von B\u00fclow fu un'azione diplomatica svolta dall'ex Cancelliere tedesco Bernhard von B\u00fclow fra il 18 dicembre 1914 e il 24 maggio 1915 allo scopo di persuadere l'Italia a non intervenire nella prima guerra mondiale contro l'Austria.\nIl ritardo dell'inizio delle trattative, il rifiuto dell'Austria a cedere il Trentino e Trieste e l'aspirazione italiana a completare l'unit\u00e0 della nazione e a ottenere il controllo dell'Adriatico, determinarono il fallimento della missione.\nLa situazione.\nNelle sue memorie l'ex Cancelliere tedesco Bernhard von B\u00fclow illustra il difficile terreno diplomatico della missione: \u00abSe nel luglio del 1914 la cooperazione militare dell'Italia, con un'abile politica da parte della Germania, sarebbe stata pensabile, e prima della ritirata della Marna almeno una neutralit\u00e0 piena e sicura; ora invece anche la neutralit\u00e0 si poteva ottenere soltanto se l'Austria, subito, senza riserve e con un bel gesto, sacrificava il Trentino e concedeva l'autonomia di Trieste. Ma n\u00e9 gli austriaci volevano decidersi alle indispensabili concessioni, n\u00e9 Bethmann e Jagow si risolvevano ad esercitare sul Gabinetto di Vienna un'energica pressione\u00bb.\nI primi contatti.\nB\u00fclow, richiamato dal suo isolamento politico dal Cancelliere Bethmann e incaricato del compito di convincere l'Italia a non entrare in guerra contro l'Austria, part\u00ec da Berlino per Roma il 14 dicembre 1914.\nIl presidente del Consiglio italiano Antonio Salandra e il nuovo ministro degli Esteri Sidney Sonnino si erano attivati in quei giorni per rivendicare, in virt\u00f9 della violazione da parte dell'Austria dell'articolo 7 della Triplice alleanza, compensi territoriali a Vienna. \u00abFurono questi\u00bb rammenta Salandra \u00abi primi nostri passi decisivi su la via dell'intervento. Ad arrestarci [...] era arrivato [...] il Principe B\u00fclow, senza dubbio il pi\u00f9 ragguardevole uomo di Stato che la Germania potesse in quel tempo vantare, e il pi\u00f9 adatto, per i suoi precedenti e le sue relazioni, ad esercitare una influenza sulla politica italiana\u00bb.\nIl 18 dicembre avvenne il primo incontro di B\u00fclow con il ministro Sonnino. Quest'ultimo chiar\u00ec subito che la maggioranza del Paese era favorevole alla conservazione della neutralit\u00e0, ma con il presupposto che con la neutralit\u00e0 si potesse conseguire la \u00absoddisfazione di alcune aspirazioni nazionali\u00bb. Sonnino lasci\u00f2, quindi, subito intendere che in cambio di specifici territori che appartenevano all'Austria, l'Italia sarebbe rimasta fuori dal conflitto.\nIl governo italiano aveva come base di partenza di ogni trattativa almeno la cessione di tutto il Trentino e della citt\u00e0 di Trieste. Su quest'ultimo punto B\u00fclow si illuse che la dichiarazione di \u201ccitt\u00e0 libera\u201d potesse bastare: l'unico grande porto austriaco sarebbe cio\u00e8 diventato autonomo ma all'interno dell'Impero di Francesco Giuseppe.\n\u00c8 inoltre probabile che Trieste interessasse molto per la sua posizione anche alla Germania e che B\u00fclow volesse in qualche modo preservarla da una sua definitiva cessione all'Italia.\nIl giorno dopo, il 19 dicembre, l'ex Cancelliere tedesco ebbe il primo incontro con il presidente del Consiglio Salandra che cos\u00ec riporta il punto in cui si affront\u00f2 il problema delle cessioni: \u00abB\u00fclow ha pronunziato per primo la parola \"Tyrol\" ed ha ammessa la possibilit\u00e0 di arrivare a parlarne [...] Egli stesso per\u00f2 ha soggiunto, di sua iniziativa, che, se non era impossibile arrivare al Trentino, sarebbe stato impossibile persuadere l'Austria a disfarsi di Trieste. Trieste \u00e8 come il polmone dell'Austria. [...] Nulla ho detto circa tale affermata impossibilit\u00e0; ma non ho taciuto che ormai [...] gli italiani pensavano pi\u00f9 a Trieste che a Trento\u00bb.\nL'ex Cancelliere si rese subito conto, quindi, dell'estrema difficolt\u00e0 della sua missione. Nonostante ci\u00f2, nella fase iniziale delle trattative, ambienti austriaci e tedeschi diedero poco peso ai suoi sforzi, quando non li ostacolarono. Tali ambienti ritennero, fin quando non fu troppo tardi, i contatti del governo italiano con le nazioni della Triplice intesa un \"bluff.\"\nLe reazioni austriache.\nB\u00fclow a Vienna era pi\u00f9 temuto che amato: Leopold Berchtold, ministro degli Esteri dell'Austria, ricordava che durante il suo cancellierato si era a volte dimostrato tiepido alleato, e temeva che a Roma avesse a favorire pi\u00f9 gli interessi italiani che quelli della monarchia asburgica.\nUn aristocratico della corte di Francesco Giuseppe, Arthur Polzer-Hoditz (1870-1945), riporta nella sua biografia di Carlo d'Asburgo: \u00abDi grandissimo danno per l'affermazione del punto di vista austriaco furono le conversazioni avviate dietro la nostra schiena dall'ambasciatore di Germania, von B\u00fclow, che promise formalmente al governo italiano la cessione del Trentino\u00bb.\nL'obiezione all'idea di B\u00fclow di cessioni territoriali all'Italia si concretizz\u00f2 nella decisione di Francesco Giuseppe di mandare l'erede al trono, l'arciduca Carlo d'Asburgo, da Guglielmo II di Germania, presso il quartier generale tedesco a Charleville, in Francia. L'arciduca part\u00ec il 20 gennaio 1915 e, in un ambiente di soli militari spieg\u00f2 che il Tirolo e l'Adriatico non avevano per l'Austria importanza minore di quella che per la Germania avevano l'Alsazia e la Lorena. Si pens\u00f2 quindi, nei circoli competenti tedeschi, di concedere piccoli compensi all'Austria in caso di cessione del Tirolo all'Italia, ma le discussioni si arenarono subito.\nUn mese dopo B\u00fclow, per nulla scoraggiato, scriveva all'amico giornalista Felix von Eckhardt: \u00abBisogna influire a Vienna. Sarebbe inaudito che l'Austria, dopo averci tirati in questa guerra per la sua inabilit\u00e0 allo scoppio di essa e negli ultimi due o tre anni, ci privi della collaborazione dell'Italia e della Rumenia e ci butti addosso altri due milioni di nemici [...] Faccio quello che posso per risparmiarci una nuova grossa e non necessaria difficolt\u00e0. Lo faccio per noi e per l'Austria, che deve essere salvata dal vizio ereditario di arrivare sempre troppo tardi\u00bb.\nPiccole e grandi promesse.\nDopo due mesi di trattative infruttuose, il 16 febbraio 1915, vista l'ostinazione di Vienna a non cedere, B\u00fclow propose al ministro Sidney Sonnino \u00abqualche altro terreno, o di Albania o di altro, sul quale si potesse portare la discussione\u2026\u00bb A questo punto Sonnino scopr\u00ec le carte e afferm\u00f2 che non si trattava di \u00abbrama di conquista\u00bb, ma di far sopravvivere la monarchia al sentimento nazionale che montava. In caso contrario l'Italia \u00absarebbe andata incontro alla rivoluzione [...], non restava che una sola alternativa: o guerra o rivoluzione\u00bb.\nDal 4 marzo iniziarono ufficialmente e segretamente le trattative fra l'Italia e la Triplice intesa. Francia, Gran Bretagna e Russia si impegnavano con l'Italia a riconoscerle in caso di vittoria sull'Austria il Trentino, l'Alto Adige, la Venezia Giulia (comprendente Gorizia, Trieste e l'Istria), la Dalmazia settentrionale, Valona, numerose isole dell'Adriatico, territori in Africa e dell'Impero Ottomano e un prestito da Londra. Il 27 marzo l'Austria, sollecitata da B\u00fclow, si dichiar\u00f2 finalmente disposta a una cessione di territorio nel Tirolo meridionale comprendente la citt\u00e0 di Trento. Inevitabilmente tale proposta fu dal governo italiano giudicata insufficiente.\nAncora piccoli passi (ma che a B\u00fclow non apparivano piccoli) vennero fatti il 17 aprile, quando l'Austria concedette una maggiore estensione nel Trentino (sino a Salorno) ma mantenendo tutte le \u201ctestate delle valli\u201d e posponendo l'esecuzione delle cessioni a guerra conclusa. Per quest'ultimo punto si erano resi garanti B\u00fclow e la Germania.\nIl Patto di Londra.\nIl 26 aprile veniva in segretezza firmato il Patto di Londra, che impegnava il governo italiano a dichiarare guerra all'Austria entro un mese.\nAi primi di maggio gli sforzi di B\u00fclow portarono Vienna a promettere ancora una rettifica del confine sul fiume Isonzo concedendo all'Italia Gradisca e Cormons, per Trieste il conferimento dello stato di \u201ccitt\u00e0 libera\u201d e in Adriatico l'isola di Pelagosa.\nIl Presidente del Consiglio Antonio Salandra consider\u00f2 che \u00abse anche non fossimo stati impegnati [con la Triplice intesa], le concessioni ultimamente enumerate non erano tali da soddisfare noi e il Paese\u00bb.\nTuttavia, quando il governo italiano sembrava ormai sul punto di chiudere la questione a favore dell'intervento, nella prima decade di maggio scese in campo il pi\u00f9 autorevole personaggio neutralista: l'ex presidente del consiglio Giovanni Giolitti. A vantaggio dei neutralisti giocava la segretezza del Patto di Londra con le relative offerte della Triplice intesa. B\u00fclow e l'ambasciatore austriaco Karl von Macchio (1859-1945) diffusero invece le proposte austriache che con le manifestazioni giolittiane \u00abs'intersecavano e si accordavano in un fine unico\u00bb.\nCrisi di governo e dichiarazione di guerra.\nDato che il parlamento era ancora chiuso, non poteva esservi discussione pubblica sulla politica intrapresa dal governo Salandra; ma come usava all'epoca, diverse centinaia di deputati visitarono la residenza romana di Giolitti lasciandovi il proprio biglietto da visita, segno tangibile della disponibilit\u00e0 a votare per un nuovo governo ed una differente politica. Constatata la mancanza di una maggioranza nel parlamento, il 13 maggio Salandra rimetteva nelle mani di re Vittorio Emanuele III il mandato.\nIl \"Corriere della Sera\" scrisse: \u00abL'on. Giolitti e i suoi amici trionfano. Pi\u00f9 ancora trionfa il Principe di B\u00fclow. Egli \u00e8 riuscito a far cadere il Ministero che conduceva il Paese alla guerra\u00bb; e il \"Messaggero\": \u00abL'on. Salandra d\u00e0 partita vinta agli organizzatori del malefico agguato; si arrende alle male arti diplomatiche del Principe di B\u00fclow\u00bb.\nConvocato dal Re per formare il nuovo governo, Giolitti, per\u00f2, informato solo allora dei nuovi impegni presi dall'Italia con la Triplice intesa e gi\u00e0 sottoscritti dal Re, decise di rifiutare l'incarico, cos\u00ec come altri politici convocati, per non rischiare lo scontro istituzionale tra la corona ed il parlamento.\nIl 16 maggio Vittorio Emanuele III respingeva ufficialmente le dimissioni di Salandra. Il 20 e il 21 maggio, a stragrande maggioranza, le due Camere del parlamento votarono a favore dei poteri straordinari al Sovrano e al governo in caso di ostilit\u00e0. Il 23 maggio l'Italia dichiarava guerra all'Austria, e due giorni dopo B\u00fclow lasciava Roma con il personale dell'ambasciata tedesca."}
{"id": "1600202", "revid": "287204", "url": "https://it.wikipedia.org/wiki?curid=1600202", "title": "B\u00e2rghi\u0219", "text": "B\u00e2rghi\u0219 (in dialetto sassone \"Berjesch\", in ungherese \"B\u00fcrk\u00f6s\", in tedesco \"B\u00fcrgisch\") \u00e8 un comune della Romania di 2.130 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 6 villaggi: Apo\u0219 (\"Abtsdorf\"), B\u00e2rghi\u0219, Ighi\u0219u Vechi (\"Libesdorf\"), Peli\u0219or (\"Magerau\"), Vecerd (\"Busshardt\"), Zlagna (\"Goldmarkt\").&lt;br&gt;\nI villaggi sono ricordati da documenti storiche nei primi anni del XIV secolo.\nMonumenti e luoghi d'interesse.\nB\u00e2rghi\u0219.\nIl villaggio \u00e8 la sede comunale ed \u00e8 ricordato per la prima volta in un documento del 1337. Vi sorgono la piccola chiesa evangelica, costruita nel XVIII secolo e la chiesa ortodossa dedicata a San Giorgio risalente al XVII secolo.\nChiesa evangelica di Apos.\nL'insediamento \u00e8 stato abitato sin dall'et\u00e0 del bronzo, fatto confermato dai rinvenimenti di reperti archeologici; la prima menzione storica \u00e8 del 1322. Nel Medioevo la citt\u00e0 era di propriet\u00e0 del monastero cistercense di C\u00e2r\u021ba, da cui deriva il toponimo tedesco Appesdorf (\"villaggio dell'abate\"). La \"'Chiesa evangelica\", fu costruita all'inizio del XV secolo in stile gotico, trasformata nel XVIII secolo; ha una sola navata con coro absidale poligonale sorretto da contrafforti. Il campanile fu costruito nel 1799.&lt;br&gt; \u00c8 in cattivo stato di conservazione.\nChiesa fortificata di Peli\u0219or.\nLa prima attestazione documentaria dell'insediamento risale al 1357; alla fine del XVIII secolo un violento incendio distrusse parte del villaggio. La chiesa fu costruita nel XV secolo con una navata e il coro a volta. Il campanile, alto cinque piani, fu probabilmente eretto nel primo decennio del XVI secolo ospita una piccola campana, datata 1512. L'ingresso alla chiesa avviene attraverso due portali decorati in stile gotico, uno a meridione e l'altro ad occidente. L'organo della chiesa, in stile barocco datato 1796, ed \u00e8 stato spostato nel 1998 nella chiesa evangelica di Bucarest. La cerchia difensiva fu eretta fra la fine del XV secolo e all'inizio del XVI secolo. \u00c8 un recinto poligonale con quattro torri angolari e contrafforti a sostegno delle mura. L'ingresso carraio avveniva dalla torre a sud-est che aveva una massiccia saracinesca che si poteva sollevare. Sul lato orientale si trova invece una piccola torre a difesa dell'accesso pedonale alla chiesa. Le mura erano difese da altre due massicce torri sugli angoli a sud-ovest e nord-ovest (ora distrutta). Nel XVII secolo per rinforzare la parte pi\u00f9 esposta del colle, ad ovest, fu eretto un muro alto circa 10 metri con camminamenti di ronda, feritoie e caditoie. Davanti al muro che raddoppiava la fortificazione, fu infine scavato un fossato di difesa.\nChiesa evangelica di Zlagna.\nLa piccola chiesa gotica fu costruita nel XV secolo: \u00e9 un edificio a forma di aula, sostenuta da contrafforti, e un coro poligonale con arco e volta ogivale, ricostruito nel 1868. Il campanile, separato di 2 metri dall'abside, fu eretto nel 1828-1830. \u00c8 in cattivo stato di conservazione.\nLa rivolta di Vecerd.\nNella primavera del 1848 i servi dei villaggi di Ghijasa de Sus, Ighi\u0219u Vechi, B\u00e2rghi\u0219, Vecerd e Cove\u0219 si riunirono nel villaggio, iniziando una rivolta contro i nobili, uccidendone alcuni e catturandone altri. I capi della rivolta furono poi catturati e impiccati nella \"collina della forca\"."}
{"id": "1600203", "revid": "287204", "url": "https://it.wikipedia.org/wiki?curid=1600203", "title": "Barghis", "text": ""}
{"id": "1600204", "revid": "339392", "url": "https://it.wikipedia.org/wiki?curid=1600204", "title": "Slingshot Crossbody", "text": ""}
{"id": "1600205", "revid": "31886", "url": "https://it.wikipedia.org/wiki?curid=1600205", "title": "Stranger in a Strange Land", "text": "Stranger in a Strange Land \u00e8 il quindicesimo singolo pubblicato dagli Iron Maiden.\nLa copertina del disco ricrea una scena simile ad un episodio del film Guerre stellari ma in molti hanno visto nel ghigno di Eddie una caricatura dell'attore Clint Eastwood.\nOltre alla title track nel disco sono inseriti anche i brani \"That Girl\" (cover della band FM in cui milita Andy Barnett, amico di Adrian Smith e suo collaboratore anche nel brano \"Reach Out\" inserito nel precedente singolo \"Wasted Years\") e \"Juanita\" (cover dei Marshall Fury)."}
{"id": "1600206", "revid": "197229", "url": "https://it.wikipedia.org/wiki?curid=1600206", "title": "VIII Regione del Biob\u00edo", "text": ""}
{"id": "1600209", "revid": "1800933", "url": "https://it.wikipedia.org/wiki?curid=1600209", "title": "Milan (Ohio)", "text": "Milan \u00e8 un comune degli Stati Uniti d'America, nella Contea di Erie nello Stato dell'Ohio. Nel 2000 contava 1.445 abitanti passati a 1.354 nel 2007.\nMilan \u00e8 famosa per aver dato i natali, l'11 febbraio 1847, a Thomas Edison, famoso inventore statunitense di origini olandesi, che visse qui per i suoi primi 7 anni, fino a quando la sua famiglia si trasfer\u00ec poi a Port Huron in Michigan."}
{"id": "1600218", "revid": "11959", "url": "https://it.wikipedia.org/wiki?curid=1600218", "title": "Battaglia di al-Iqab", "text": ""}
{"id": "1600222", "revid": "339392", "url": "https://it.wikipedia.org/wiki?curid=1600222", "title": "Sindrome oculopupillare", "text": ""}
{"id": "1600224", "revid": "126257", "url": "https://it.wikipedia.org/wiki?curid=1600224", "title": "Gian Emilio Malerba", "text": "Biografia.\nStudia all'Accademia di Brera con Tallone e Mentessi esordendo nel 1906 con un'esposizione della stessa Accademia. Le sue prime opere risultano influenzate dai modi della Scapigliatura lombarda. Nel 1913 consegue il premio Canonica e l'anno successivo il suo dipinto \"Il cappello nero\" \u00e8 acquistato dal re d'Italia. Nel 1916 ottiene un premio dal Ministero dell'Istruzione.\nIntanto la sua arte evolve in composizioni pi\u00f9 nitidamente costruite. Espone alla XIII Biennale di Venezia con dipinti, tra cui il celebre \"Maschere\", che sono gi\u00e0 in sintonia con la nuova corrente di Realismo magico.\nNel 1922 \u00e8 anche tra i fondatori del gruppo di Novecento che espone a Milano l'anno successivo alla galleria Pesaro con il dipinto \"La collegiale\" che viene acquistato dalla Galleria d'arte moderna di Lima.\nScompare prematuramente all'et\u00e0 di quarantasei anni mentre si preparava a partecipare alla Prima Mostra del Novecento Italiano alla Permanente di Milano."}
{"id": "1600225", "revid": "78273", "url": "https://it.wikipedia.org/wiki?curid=1600225", "title": "Carolina di Borbone, duchessa di Berry", "text": ""}
{"id": "1600226", "revid": "177966", "url": "https://it.wikipedia.org/wiki?curid=1600226", "title": "Cernide", "text": ""}
{"id": "1600227", "revid": "125854901", "url": "https://it.wikipedia.org/wiki?curid=1600227", "title": "Mauro Nespoli", "text": "Biografia.\nNato a Voghera il 22 novembre 1987 da Annamaria Ventura e da Paolo Nespoli (omonimo dell'astronauta Paolo Nespoli), da sempre \u00e8 residente nel pavese ed entra per la prima volta in contatto con il tiro con l'arco nel luglio del 1997, mentre si trovava con la sua famiglia in vacanza ad Aprica . Un mese dopo si iscrive a un corso di tiro con l'arco in cui l'istruttore era Luciano Malovini, atleta della Nazionale paralimpica italiana. Il loro rapporto \u00e8 continuato negli anni, infatti Luciano \u00e8 diventato il suo allenatore personale.\nNespoli ha messo all'asta il suo arco (compreso il riser personalizzato \"penguin\", il pi\u00f9 leggero al mondo) per contribuire finanziariamente alle costosissime cure a cui si doveva sottoporre un arciere israeliano, Yaron Tal, colpito da un tumore. Tal \u00e8 deceduto il 30 luglio 2008, all'et\u00e0 di 34 anni.\nIl 20 maggio 2008 Mauro Nespoli, insieme ai compagni della Nazionale Italiana Amedeo Tonelli, Pia Carmen Lionetti ed Elena Tonetta, \u00e8 entrato a far parte dell'Aeronautica Militare, superando bando di concorso del Centro Sportivo dell'Aeronautica Militare. Si aggiunge cos\u00ec a Marco Galiazzo e Michele Frangilli, gi\u00e0 avieri dell'aeronautica.\nNel 2017 partecipa ai mondiali di Citt\u00e0 del Messico qualificandosi 3\u00ba nella prova individuale fermandosi per\u00f2 al terzo turno ma riuscendo a laurearsi campione del mondo con la squadra maschile di arco ricurvo (la specialit\u00e0 olimpica) composta da: David Pasqualucci,Mauro Nespoli e Marco Galiazzo,il percorso dei tre comincia agli ottavi di finale dove sconfiggono Cina Taipei 5-3 continuando ai quarto di finale contro gli Stati Uniti anche quest'ultimi sconfitti 5-3.In semifinale gli azzurri affrontano i numeri 1 del mondo e favoriti della vigilia, la Corea del Sud riuscendo a batterli allo shoot-off per 5-4.\nIn finale trovano la Francia vincendo, per 6-0 laureandosi campioni del mondo per la seconda volta nella storia dell'Italia (la prima a Riom nel 1999).\nCarriera.\nNespoli vince la sua prima medaglia d'oro ai Giochi della giovent\u00f9 del 1998. Nel 2002 viene convocato per la prima volta nella nazionale italiana juniores e dal 2006 fa parte di quella seniores. Nonostante la giovane et\u00e0 conta pi\u00f9 di venti partecipazioni a gare internazionali con la squadra della Nazionale Italiana.\nNel 2008 \u00e8 stato ufficialmente convocato ai Giochi olimpici di Pechino, insieme a Marco Galiazzo, Ilario Di Bu\u00f2, Natalia Valeeva, Elena Tonetta, Pia Carmen Lionetti; con Ilario Di Bu\u00f2 e Marco Galiazzo vince l'argento nella prova a squadre maschile.\nConvocato quattro anni dopo ai Giochi olimpici di Londra, il 28 luglio 2012 vince l'oro nella gara a squadre con Marco Galiazzo e Michele Frangilli, battendo in finale gli Stati Uniti.\nNel 2015, ai primi Giochi Europei, disputati a Baku(Azerbaigian), vince l'oro nel Mixed Team in coppia con l'azzurra Natalia Valeeva. Battuti in finale gli arcieri georgiani.\nIl 31 luglio 2021 vince la medaglia d'argento nella prova individuale maschile di tiro con l'arco alle olimpiadi di Tokyo 2020. "}
{"id": "1600237", "revid": "287204", "url": "https://it.wikipedia.org/wiki?curid=1600237", "title": "VarioCam Plus", "text": ""}
{"id": "1600238", "revid": "1543377", "url": "https://it.wikipedia.org/wiki?curid=1600238", "title": "VarioCam", "text": "Il \"VarioCam\" \u00e8 una tecnologia sviluppata da Porsche, per la regolazione della fasatura delle valvole.\nIl VarioCam varia la fasatura delle valvole d'aspirazione regolando la tensione della catena che collega gli alberi alle camme d'aspirazione e scarico.\nVarioCam \u00e8 stato utilizzato per la prima volta nel 1992 su un motore da 3,0 L e le Porsche 968.\nVarioCam Plus.\nQuesto \u00e8 un sistema pi\u00f9 recente, che utilizza due serie di lobi della camma per ogni valvola per variarne fasatura e alzata; per cambiare il profilo da utilizzare con la valvola si utilizza un attuatore idraulico. Questo sistema ha debuttato sulla 996 turbo."}
{"id": "1600239", "revid": "78273", "url": "https://it.wikipedia.org/wiki?curid=1600239", "title": "Victoria Eugenia di Battenberg", "text": ""}
{"id": "1600242", "revid": "125916880", "url": "https://it.wikipedia.org/wiki?curid=1600242", "title": "Amici di Maria De Filippi (settima edizione, fase serale)", "text": "La fase finale della settima edizione di Amici di Maria De Filippi \u00e8 andata in onda dal 3 febbraio al 16 aprile 2008 in prima serata su Canale 5, con la vittoria del cantante Marco Carta e l'assegnazione del Premio della Critica a Francesco Mariottini.\nRegolamento.\nIl regolamento del serale non \u00e8 stato modificato e prevede sempre una serie di sfide tra componenti di squadre opposte al termine della quale si stabilisce la vittoria di una o l'altra squadra. La squadra vincente ha quindi la possibilit\u00e0 di nominare (per maggioranza di voti) uno dei componenti della squadra sconfitta che \u00e8 sottoposto alla decisione prima del pubblico (tramite la classifica di gradimento) ed eventualmente della commissione.\nIl candidato all'eliminazione \u00e8 salvato dalla classifica se si trova nelle prime posizioni (il numero delle persone salvabili varia di puntata in puntata, in proporzione al numero dei partecipanti rimasti), in caso contrario \u00e8 sottoposto al giudizio della commissione che decide se salvare o meno il concorrente. Qualora la persona nominata venga salvata, si procede ad un'altra votazione da parte della squadra vincente. Nel caso in cui tutti i componenti vengano salvati (per classifica o grazie alla commissione), viene eliminato il concorrente della squadra sconfitta che occupa la posizione pi\u00f9 bassa nella classifica di gradimento.\nCon questo meccanismo ogni settimana viene eliminato un solo componente di una delle due squadre, salvo esplicita decisione della commissione di un'ulteriore eliminazione.\nLa puntata serale finale si svolge tra 4 sfidanti secondo il consueto meccanismo per cui l'ultimo in classifica ha diritto a scegliere il proprio sfidante, il vincitore sceglie il successivo sfidante fino alla sfida finale per la vittoria.\nIl primo classificato vince un premio di 300.000 euro con l'etichetta Warner.\nViene assegnata ad uno dei finalisti una borsa di studio del valore di 50.000 euro.\nConcorrenti.\nCome nell'edizione precedente, i 14 concorrenti ammessi dalla fase iniziale alle fase serale sono stati divisi equamente in 2 squadre da 7 componenti ciascuna: i Bianchi e i Blu.\nSvolgimento del serale.\nTabellone delle eliminazioni.\nLegenda:\n\u00a0\u00a0\u00a0\u00a0 Eliminato senza essere stato salvato\n\u00a0\u00a0\u00a0\u00a0 Candidato all'eliminazione, ma salvo grazie alla classifica\n\u00a0\u00a0\u00a0\u00a0 Candidato all'eliminazione, ma salvo grazie alla commissione\n\u00a0\u00a0\u00a0\u00a0 Eliminato perch\u00e9 pi\u00f9 basso in classifica\n Candidato forzatamente all'eliminazione\n\u00a0\u00a0\u00a0\u00a0 Eliminato/a definitivamente\n\u00a0\u00a0\u00a0\u00a0 Finalista\n\u00a0\u00a0\u00a0\u00a0 Vincitore\nTabellone delle esibizioni.\nNel tabellone sono indicate le varie sfide singole svolte durante il serale. Laddove sono contraddistinte dal colore bianco o blu, significa che c'\u00e8 stata una votazione a favore di una o l'altra squadra per la singola sfida.\nPuntata 1.\nLa prima puntata del serale \u00e8 stata trasmessa il 3 febbraio 2008 e ha visto la vittoria della squadra Bianca con il 64% dei voti e l'uscita dell'attrice Marina.\nPer questa puntata le singole sfide non sono sottosposte a televoto, il colore indica solamente il vantaggio di una squadra rispetto all'altra al termine della prova (laddove viene mostrato).\nPuntata 2.\nLa seconda puntata del serale \u00e8 stata trasmessa il 10 febbraio 2008 e ha visto la vittoria della squadra Bianca con il 53% dei voti e l'uscita della cantante Maria Luigia.\nPer questa puntata le singole sfide non sono sottosposte a televoto, il colore indica solamente il vantaggio di una squadra rispetto all'altra al termine della prova (laddove viene mostrato).\nPuntata 3.\nLa terza puntata del serale \u00e8 stata trasmessa il 17 febbraio 2008 e ha visto la vittoria della squadra Blu con il 52% dei voti e l'uscita del ballerino Antonino.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 4.\nLa quarta puntata del serale \u00e8 stata trasmessa il 24 febbraio 2008 e ha visto la vittoria della squadra Blu con il 51% dei voti e l'uscita della cantante Simonetta.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 5.\nLa quinta puntata del serale \u00e8 stata trasmessa il 5 marzo 2008 e ha visto la vittoria della squadra Bianca con il 52% dei voti e l'uscita del ballerino Gennaro.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 6.\nLa sesta puntata del serale \u00e8 stata trasmessa il 12 marzo 2008 e ha visto la vittoria della squadra Blu con il 57% dei voti e l'uscita del cantante Giuseppe.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 7.\nLa settima puntata del serale \u00e8 stata trasmessa il 19 marzo 2008 e ha visto la vittoria della squadra Blu con il 51% dei voti e l'uscita della ballerina Giulia.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 8.\nL'ottava puntata del serale \u00e8 stata trasmessa il 26 marzo 2008 e ha visto la vittoria della squadra Bianca con il 51% dei voti e l'uscita della cantante Cassandra.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nPuntata 9.\nLa nona puntata del serale \u00e8 stata trasmessa il 2 aprile 2008 e ha visto la vittoria della squadra Bianca con il 55% dei voti e l'uscita della cantante Martha.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nSemifinale.\nLa semifinale \u00e8 stata trasmessa il 9 aprile 2008 e ha visto la vittoria della squadra Blu con il 53% dei voti e l'uscita della ballerina Susy.\nPer questa puntata le singole sfide sono sottoposte a televoto: il colore indica quindi la vittoria dello sfidante di una squadra o dell'altra.\nFinale.\nLa finale \u00e8 stata trasmessa il 16 aprile 2008 ed ha visto vincitore di questa edizione Marco Carta.\nNel tabellone vengono indicate le singole sfide disputate nel corso della puntata finale. Laddove le singole sfide sono contrassegnate da un colore, si indica chi in quel momento \u00e8 in vantaggio nel televoto. I colori rispecchiano le divise indossate da ogni singolo componente nella puntata finale.\nTabellone della classifica di gradimento.\nNel tabellone sono indicate le posizioni dei singoli concorrenti nella classifica di gradimento settimanale.\nLegenda:\nN/A: Dato non disponibile\n\u00a0\u00a0\u00a0\u00a0 Salvabile dalla classifica\n\u00a0\u00a0\u00a0\u00a0 Ultimo in classifica\n\u00a0\u00a0\u00a0\u00a0 Eliminato/a\nCommissione della Critica.\nNell'ultima puntata \u00e8 presente una commissione di giornalisti per assegnare tra i finalisti il premio della critica. La commissione \u00e8 composta da:"}
{"id": "1600245", "revid": "149587", "url": "https://it.wikipedia.org/wiki?curid=1600245", "title": "Quartiere Piano della Lenta", "text": ""}
{"id": "1600247", "revid": "767487", "url": "https://it.wikipedia.org/wiki?curid=1600247", "title": "Puressence", "text": "I Puressence sono una band britannica degli anni '90.\nStoria.\nI Puressence si sono formati a Failsworth nel 1991. In piena ondata Britpop, i Puressence si sono fatti largo con un proprio stile, a met\u00e0 tra l'epicit\u00e0 anni '80 e il rock'n'roll anni '90.\nTra le canzoni di maggior spicco:\nIn particolare quest'ultima ha avuto un'ottima visibilit\u00e0 su MTV Italia nel 1998."}
{"id": "1600254", "revid": "339392", "url": "https://it.wikipedia.org/wiki?curid=1600254", "title": "Maria Antonia Ferdinanda di Spagna", "text": ""}
{"id": "1600256", "revid": "1543377", "url": "https://it.wikipedia.org/wiki?curid=1600256", "title": "Federazione calcistica della Giamaica", "text": "La Federazione calcistica della Giamaica, ufficialmente \"Jamaica Football Federation\", fondata nel 1910, \u00e8 il massimo organo amministrativo del calcio in Giamaica. Affiliata alla FIFA dal 1962 e alla CONCACAF dal 1965, essa \u00e8 responsabile della gestione del campionato di calcio e della nazionale di calcio dell'isola."}
{"id": "1600259", "revid": "1714743", "url": "https://it.wikipedia.org/wiki?curid=1600259", "title": "Leopoldo IV di Anhalt-Dessau", "text": "Biografia.\nFiglio del principe ereditario Federico di Anhalt-Dessau e della principessa Amalia d'Assia-Homburg, Leopoldo era nipote del duca Leopoldo III. Dopo la sconfitta di Lipsia si ritir\u00f2 con tutta la propria famiglia a Parigi. Il 9 agosto 1817, alla morte del nonno ed essendo premorto suo padre, divenne il nuovo duca dell'Anhalt-Dessau, inaugurando una serie di politiche filoprussiane, gi\u00e0 orientate dal fidanzamento con la principessa Federica Guglielmina di Prussia dal 17 maggio 1816.\nAllo scoppio dei moti rivoluzionari del 1848, il 29 ottobre dello stesso anno venne costretto a concedere una costituzione, che venne per\u00f2 revocata il 4 novembre 1849 e sostituita da una nuova nell'ottobre del 1859. Intrattenne rapporti d'amicizia con Wilhelm Christian Raster, suo ufficiale amministrativo, malgrado il figlio di questi, Hermann, avesse preso parte ai moti rivoluzionari e fosse stato successivamente costretto all'esilio, emigrando negli Stati Uniti dove divenne un importante personaggio politico.\nAll'estinzione della linea di Anhalt-K\u00f6then (1847), Leopoldo ottenne le loro terre, prendendone possesso ufficialmente il 23 novembre 1847 e divenendo signore anche dell'Anhalt-K\u00f6then. Il 1\u00ba maggio 1853 unific\u00f2 i ducati di Dessau e K\u00f6then, formando il ducato di Anhalt-Dessau-K\u00f6then. Con la morte del duca Alessandro Carlo di Anhalt-Bernburg (19 agosto 1863), eredit\u00f2 anche l'Anhalt-Bernburg. Il 30 agosto 1863 si fregi\u00f2 del titolo di \"duca di Anhalt\", con il nome di Leopoldo I.\nNegli ultimi anni del suo governo, continu\u00f2 la sua politica filo-prussiana appoggiando la Prussia contro l'Impero austriaco nella guerra austro-prussiana e contro la Francia nella guerra franco-prussiana del 1870. Dal 1867, intanto, entr\u00f2 a far parte della Confederazione Germanica del Nord e dal 1871 fu tra i primi stati ad aderire all'Impero tedesco, sempre nell'ottica di appoggio alla Prussia.\nAlla sua morte nel 1871, gli succedette il figlio Federico I.\nMatrimonio e figli.\nIl 18 aprile 1818 a Berlino, Leopoldo spos\u00f2 la principessa Federica Guglielmina (30 settembre 1796 - 1\u00ba gennaio 1850), figlia del principe Luigi di Prussia e di Federica di Meclemburgo-Strelitz. Dal matrimonio nacquero sei figli:"}
{"id": "1600263", "revid": "1714743", "url": "https://it.wikipedia.org/wiki?curid=1600263", "title": "Margherita di Lorena", "text": "Biografia.\nInfanzia.\nNacque a Nancy in Lorena da Francesco II, duca di Lorena e dalla Contessa Cristina di Salm. Penultima dei sei figli, crebbe a Nancy, che era la capitale del ducato di suo padre. Dopo aver perso sua madre, nel 1627, fu allevata da sua zia Caterina di Lorena, la Badessa di Remiremont. Due dei suoi fratelli maggiori, Carlo e Nicola, furono i successivi Duchi di Lorena.\nMatrimonio.\nMentre si rifugiava dall'ira del primo ministro francese, il Cardinale Richelieu, Gastone, Duca d'Orl\u00e9ans, fratello minore ed erede presuntivo di Luigi XIII di Francia si innamor\u00f2 a prima vista di Margherita. Poich\u00e9 la Francia e la Lorena erano allora nemiche, fu negato a Gastone d'Orl\u00e9ans il permesso del re di sposarsi con una sorella di un suo duca, Carlo III. Tuttavia Gastone fugg\u00ec nuovamente in Lorena e, in una cerimonia segreta, alla presenza della sua famiglia, a Nancy, durante la notte del 2-3 gennaio 1632, Gastone prese la principessa Margherita come sua moglie. Poich\u00e9 egli non aveva ottenuto l'esplicita autorizzazione di suo fratello maggiore - uno dei suoi molti atti di sfida - la coppia non poteva apparire pubblicamente alla corte francese ed il matrimonio fu tenuto segreto.\nNel novembre di quell'anno il Duca di Montmorency, sulla strada per il patibolo, trad\u00ec il suo ex co-cospiratore, \"Monsieur\" Gastone, rivelando al re e a Richelieu, la fuga d'amore. Il re fece dichiarare nullo il matrimonio di suo fratello dal Parlamento di Parigi, nel settembre 1634. Nonostante la protesta del Papa, l'Assemblea del clero francese conferm\u00f2 l'annullamento nel settembre 1635, sulla base del fatto che un \"prince du sang\", in particolare un erede al trono, non poteva contrarre matrimonio senza il permesso del re, coerentemente con la sovranit\u00e0 e l'usanza francese. Sebbene Margherita e Gastone avessero ricelebrato il loro matrimonio, l'Arcivescovo di Malines, un emissario francese, convinse il Papa a non protestare pubblicamente la questione, e Gastone accett\u00f2 formalmente la nullit\u00e0 del suo matrimonio. Fu solo sul letto di morte, nel maggio 1643, che Luigi XIII accolse le richieste del fratello di perdono e autorizz\u00f2 il suo matrimonio con Margherita, dopo di che la coppia si spos\u00f2 per la terza volta, nel luglio 1643, e il Duca e la Duchessa di Orl\u00e9ans furono finalmente ricevuti a corte e cominciarono a generare prole legittima.\nPer diritto di matrimonio, Margherita fu chiamata \"Madame\" a corte. Dopo la morte di sua madre, nel 1642, a Gastone fu lasciato in eredit\u00e0 il Palazzo del Lussemburgo, che divent\u00f2 la residenza parigina della coppia e assunse il nome di \"Palais d'Orl\u00e9ans\", quando Gastone e Margherita furono reintegrati nel favore reale. Soggiornavano anche al Castello di Blois, nella Valle della Loira, dove il loro primo figlio nacque nel 1645.\nVedovanza e morte.\nIl marito di Margherita, che aveva svolto un ruolo importante nella Fronda, contro suo nipote il giovane re Luigi XIV (cos\u00ec come la sua figliastra Anne Marie Louise d'Orl\u00e9ans, \"La Grande Mademoiselle\"), fu esiliato nel suo castello di Blois, dove mor\u00ec nel 1660. \nQualche tempo dopo la morte del marito, Luigi XIV diede il ducato d'Orl\u00e9ans a suo fratello (e nipote di Gastone), Filippo di Francia, che divent\u00f2 il nuovo \"Monsieur\". Come \"Duchessa Vedova d'Orl\u00e9ans\", Margherita continu\u00f2 a risiedere nel \"Palais d'Orl\u00e9ans\", dove mor\u00ec il 13 aprile 1672. Fu sepolta nella Basilica di Saint Denis.\nDiscendenza.\nMargherita e Gastone d'Orl\u00e9ans ebbero:"}
{"id": "1600265", "revid": "1534511", "url": "https://it.wikipedia.org/wiki?curid=1600265", "title": "Lavoro di volume", "text": "Il lavoro di volume \u00e8 una via per modificare l'energia interna di un sistema. Per determinare il lavoro di volume in gioco in una compressione o espansione, si consideri un sistema chiuso, a composizione costante, costituito da un fluido, ad esempio un gas, contenuto in un cilindro munito di pistone. Tale sistema si trova inizialmente in condizioni di equilibrio meccanico con l'esterno, cio\u00e8 la pressione interna del gas e quella esercitata dall'esterno devono essere uguali, in modo che la forza totale agente sul pistone deve essere nulla. \nSe la pressione esterna viene diminuita, dopo un certo tempo tutte le variabili del sistema torneranno in una nuova condizione di equilibrio. Il sistema espandendosi compie lavoro contro la forza esterna formula_1, esercitata dall'esterno sul pistone di area \"S\", per cui secondo convenzione si tratter\u00e0 di lavoro negativo. Tale lavoro pu\u00f2 essere calcolato immaginando che la forza esterna sia esercitata da una massa \"m\" soggetta alla forza di gravit\u00e0 formula_2, per cui il lavoro compiuto dal sistema (immaginando che non esistano forze di attrito che comporterebbero parziale dissipazione del lavoro meccanico) sar\u00e0, in valore assoluto, pari all'aumento dell'energia potenziale della massa (essendo la sua energia cinetica nulla all'inizio e alla fine fine del processo), e quindi, tenendo conto dei segni: \ndove formula_4 rappresenta l'innalzamento del corpo di massa \"m\", pari allo spostamento subito dal pistone, e formula_5 il volume \"spazzato\" dal pistone, pari alla variazione di volume del sistema formula_6. Notare che il lavoro compiuto dal sistema dipende dall'entit\u00e0 della forza contro cui essa agisce, e non dalla natura dalla forza stessa, per cui la reazione ricavata \u00e8 di validit\u00e0 generale, purch\u00e9 la pressione esterna rimanga costante durante l'espansione. \nEsaminando ora il caso opposto, in cui il sistema subisce una compressione, cio\u00e8 quando la pressione esterna viene aumentata, si ottiene la medesima espressione, solo che il lavoro \u00e8 compiuto sul sistema, ed \u00e8 quindi positivo, perch\u00e9 formula_7 \u00e8 negativo. \nIn conclusione, in assenza di fenomeni dissipativi, il lavoro di volume in gioco nell'espansione o nella compressione di un sistema in presenza di una pressione esterna costante, \u00e8 espresso dalla relazione:\nTale relazione risulta ovviamente indipendente dalla presenza o meno di un pistone mobile, non necessario nel caso di sistemi liquidi o solidi (fasi condensate); \u00e8 inoltre possibile dimostrare che essa \u00e8 indipendente dalla particolare forma del sistema.\nRelazione integrale.\nSe la pressione esterna non \u00e8 costante durante tutto il processo di espansione o compressione, tale equazione non risulta pi\u00f9 applicabile; si pu\u00f2 per\u00f2 pensare di suddividere la trasformazione in una serie di stadi successivi, in modo che durante ciascuno di questi la pressione esterna rimanga costante, pur variando da stadio a stadio, e quindi sommare i singoli infinitesimi lavori di volume in gioco (dovuti appunto ad infinitesime variazione di volume):\nIl lavoro di volume complessivo si otterr\u00e0 quindi per integrazione tra lo stato iniziale, 1, e lo stato finale, 2, del processo:\nFissati gli stati 1 e 2, tale lavoro dipender\u00e0 solamente dal particolare cammino seguito durante la trasformazione, in accordo con il fatto che il lavoro non \u00e8 una funzione di stato del sistema. \nNel caso in cui formula_11, per integrazione si ottiene, ovviamente, l'espressione ottenuta in precedenza:\nSe la pressione \u00e8 variabile, per il teorema della media, \u00e8 possibile scrivere la relazione precedente, sostituendovi la pressione media durante l'intero processo.\nLavoro di volume per trasformazione quasi-statica di un gas ideale.\nNel caso in cui si abbia a che fare con un gas ideale, dall'equazione di stato dei gas perfetti, si ha che:\nessendo \"n\" \u00e8 il numero di moli del gas e \"R\" la costante universale dei gas.\nSostituendo l'espressione precedente nella relazione in forma integrale del lavoro di volume, si ha:\nIn condizioni di isotermicit\u00e0 (T = cost), integrando l'espressione precedente si ottiene:\nche per la legge di Boyle-Mariotte pu\u00f2 anche scriversi come:\nSe invece siamo in condizioni isobare (p = cost), vale la relazione gi\u00e0 citata (valida anche nel caso in cui il gas non sia ideale):\nInfine se la trasformazione \u00e8 isocora (V = cost), il lavoro di volume \u00e8 nullo."}
{"id": "1600272", "revid": "1354930", "url": "https://it.wikipedia.org/wiki?curid=1600272", "title": "Bernardo Rogora (ciclista)", "text": "Professionista tra il 1933 ed il 1941.\nCarriera.\nCorse per la Gloria e la Bianchi. Vinse la Milano-Modena nel 1933 e la Volta a Catalunya nel 1934, imponendosi anche in due tappe. Nel 1937 fu campione italiano di ciclocross.\nPartecip\u00f2 a sette edizioni del Giro d'Italia tra il 1933 ed il 1940, classificandosi ottavo nel 1937 e decimo nel 1939."}
{"id": "1600273", "revid": "287204", "url": "https://it.wikipedia.org/wiki?curid=1600273", "title": "Bernardo Rogora", "text": ""}
{"id": "1600276", "revid": "125954497", "url": "https://it.wikipedia.org/wiki?curid=1600276", "title": "Alberto Ongaro", "text": "Biografia.\nL\u201911 novembre 1943 viene arrestato, in seguito alla delazione di un alunno del \"Foscarini\", per attivit\u00e0 antifascista e incarcerato per un mese a S. Maria Maggiore. Obbligato al servizio di leva mantiene i contatti con l\u2019amico Franco Basaglia e Gigetto Velluti, il cui studio \u00e8 una delle basi della Resistenza veneziana. Amico e collaboratore di Hugo Pratt e Dino Battaglia, ha sceneggiato per loro \"Asso di Picche\" e \"Junglemen\" negli anni quaranta e insieme a Pratt si \u00e8 trasferito in Argentina nel 1948. Da allora \u00e8 vissuto per lungo tempo all'estero, prima in Sudamerica poi in Inghilterra. In questo periodo \u00e8 stato sceneggiatore di numerosi fumetti ed ha collaborato con il \"Corriere dei Piccoli\". Contemporaneamente ha lavorato come inviato speciale per \"L'Europeo\".\nNel 1964 scrive i testi de \"L'Ombra\", con i disegni di Pratt, pubblicata sul \"Corriere dei Piccoli\".\nSi \u00e8 stabilito definitivamente a Venezia nel 1979 dove si \u00e8 dedicato all'attivit\u00e0 di romanziere. La sua \u00e8 una narrativa caratterizzata dal gusto dell'intreccio e dall'avventura. Tra i suoi numerosi romanzi figurano \"La taverna del Doge Loredan\" (1980), da molti considerato il suo capolavoro, \"Il segreto di Caspar Jacobi\" (1983), \"La partita\", che vinse il premio Super Campiello nel 1986 e da cui fu ricavato un film con Faye Dunaway nel 1988, \"Passaggio segreto\" (1993), \"Interno argentino\" 1990, Premio Napoli, finalista al Premio Bergamo e \"Il ponte della solita ora\" (2006).\nGli \u00e8 stata conferita la laurea magistrale ad honorem in Filologia, Industria Culturale e Comunicazione dall'Universit\u00e0 di Sassari.\nMuore a Venezia all'et\u00e0 di 92 anni."}
{"id": "1600277", "revid": "112957319", "url": "https://it.wikipedia.org/wiki?curid=1600277", "title": "Lapide delle &quot;male lingue&quot;", "text": "La lapide teramana detta delle \"male lingue\" o delle \"lingue trafitte\" \u00e8 un bassorilievo in pietra del XV secolo, che si trova nella citt\u00e0 di Teramo.\nDescrizione.\nIl bassorilievo raffigura due volti di profilo che si fronteggiano, entrambi con le lingue sporgenti e trafitte da un compasso aperto; la lapide, a forma di scudo, \u00e8 sormontata da un cartiglio, pure in pietra, sul quale \u00e8 inciso il motto \"A lo parlare agi mesura\" (Misura le parole). Le teste appaiono sormontate da due lettere, certamente una \"M\" (sulla destra) e forse una \"Y\" (sulla sinistra). Al di sotto dei due profili si trova un piccolo scudo sormontato da una doppia croce.\nLa pietra era un tempo murata sulla facciata di una casa medievale sita in Teramo, lungo il corso di \"Porta romana\", e appartenuta in origine a un esponente della famiglia di Antonello De Valle o, comunque, a un partigiano della sua fazione. Secondo il Muzii, nel Cinquecento era passata in propriet\u00e0 della famiglia Bevilacqua (o Vivilacqua) e, successivamente, al tempo del Palma, alla famiglia di Francesco Principe. All'inizio del Novecento la propriet\u00e0 era dei Cavacchioli quando fu acquistata dal Municipio che pensava di restaurarla. Tuttavia, nel mese di maggio del 1928 la casa giunse sul punto di crollare. Si decise cos\u00ec di \"smontarla\" e di numerare le pietre della facciata, con l'intenzione, poi non attuata, di ricostruirla altrove. Al momento della demolizione, la lapide smurata, fu presa in consegna dal bibliotecario Luigi Savorini che la fece esporre nella sala dei cataloghi della Biblioteca provinciale Melchiorre D\u00e8lfico dove rimase fino all'inizio degli anni settanta.\nOggi la lapide \u00e8 collocata nella sala consiliare del Municipio di Teramo.\nRacconto sull'origine della lapide.\nQuale fosse l'origine di quella pietra e del motto ad essa collegato \u00e8 detto dallo storico Mutio de Mutij (Muzio Muzii) che nella sua Storia di Teramo, alla fine del \"Dialogo III\" narra la vicenda a lui riferita da un tale Antonio Vivilacqua (o Bevilacqua), appartenente a una famiglia che per generazioni era stata al servizio dei signori di Acquaviva.\nVi si raccontava di Angelo Cola Crollo, nobile teramano, capo della fazione dei Melatino, al quale fu rifiutata l'udienza dal tiranno Giosia Acquaviva che era impegnato a colloquio con esponenti dell'avversa fazione degli antonellisti. Irritato, Angelo pronunci\u00f2 contro Giosia frasi minacciose che i servi di questi udirono e riferirono al tiranno. \nGiosia, che faticava a tenere a bada le violenze degli opposti partiti, decise di mostrare ai teramani la misura della propria forza in modo da intimorirli per il futuro. Invit\u00f2 cos\u00ec, separatamente, gli esponenti dei due partiti nella residenza che possedeva in San Flaviano, (l'attuale Giulianova) e li ospit\u00f2 in ali diverse del palazzo.\nNel corso della notte ordin\u00f2 alle guardie di prelevare Angelo e i suoi dodici compagni, partigiani dei Melatino, e li fece impiccare fuori dell'abitato di San Flaviano, lungo la strada cosiddetta \"Reale\" che conduceva a Teramo. La mattina dopo, chiamati a colloquio gli antonellisti, Giosia li rimand\u00f2 a casa assicurandoli che sarebbero stati informati lungo il cammino della ragione di quell'invito. \nSulla via del ritorno, racconta il Muzii, \nIl curatore del volume, Giacinto Pannella, corresse a pi\u00e8 di pagina l'errore di Muzii nel citare il motto la cui forma esatta \u00e8 \"A lo parlare agi mesura\".\nLa vicenda storica e la lotta tra le fazioni teramane.\nIl racconto del Muzii fa riferimento alla lotta combattuta in Teramo, tra la seconda met\u00e0 del Trecento e la prima met\u00e0 del Quattrocento, dalle fazioni rivali dei Melatino e dei Valle (o de Valle), questi ultimi detti anche \"Antonellisti\" dal nome di Antonello de Valle.\nNel 1388 i de Valle si erano impadroniti di Teramo e avevano fatto strage di quanti, tra i partigiani dei Melatino, avevano opposto resistenza.\nRe Ladislao di Durazzo intervenne allora con la forza, esiliando quanti si trovassero armati o coinvolti in episodi di violenza. Alla sua morte per\u00f2 le lotte ripresero: al 1407 risale la congiura dei Melatino, che port\u00f2 all'uccisione del signore di Teramo e Duca di Atri Andrea Matteo Acquaviva, e a seguito della quale vennero ritenuti colpevoli ed esiliati i figli di Errico Melatino e i fratelli Tommaso e Berardo Paladini, figli di Giovanni di Cola.\nL'intervento della regina Giovanna, tramite il suo Vicer\u00e9, determin\u00f2 il rientro degli esiliati e un triennio di pace al termine del quale i Melatino furono per l'ennesima volta massacrati e scacciati dai partigiani dei De Valle\nI Melatino allora furono costretti a rivolgersi per aiuto a uno dei loro tradizionali nemici, il potente Giosia Acquaviva, duca di Atri, al quale avevano in precedenza ucciso il padre, e gli offrirono la signoria su Teramo. \nPreso il potere, Giosia cerc\u00f2 comunque di pacificare la citt\u00e0, trattando anche con la fazione dei De Valle. A questo punto dunque si colloca la minaccia di Angelo di Cola Crollo, capo della fazione dei Melatino che, temendo un accordo di Giosia con i De Valle, pronunci\u00f2 al suo indirizzo parole minacciose. Racconta il Muzii che Angelo, \"mormorando in lingua teramana\" avrebbe detto \" Ors\u00f9 basta ci sta messo, ti scacciar\u00e0\", volendo rimarcare che i Melatino, cos\u00ec come avevano chiamato Giosia in Teramo, allo stesso modo avrebbero potuto cacciarlo via: \"Chi ti ci ha messo, ti scaccer\u00e0\" interpreta il Palma nella sua storia.\nI partigiani dei Melatino, dopo l'impiccagione dei loro capi, deposero con le armi anche ogni velleit\u00e0 di lotta e a loro fu attribuito il soprannome dispregiativo di \"Spennati\". I de Valle, invece, furono chiamati \"Mazzaclocchi\" con riferimento, pare, a un tipo di mazza ferrata da questi usata. Le denominazioni di Spennati e Mazzaclocchi furono reintrodotte nella toponomastica ottocentesca e sopravvivono ancora al presente nei vicoli del corso di porta Romana, a Teramo.\nUna variante della lapide di recente scoperta.\nDi recente \u00e8 stata scoperta una variante della lapide delle \"male lingue\", all'apparenza pi\u00f9 antica, di fattura pi\u00f9 grezza e con alcune varianti di rilievo come la mancanza del cartiglio con il motto, il compasso chiuso, la mancanza delle lingue sporgenti e trafitte. In tutto simile per quanto riguarda gli altri elementi. La notizia della scoperta \u00e8 data e commentata da Riccardo Capasso nella pubblicazione su Teramo e la valle del Tordino, indicata in bibliografia."}
{"id": "1600281", "revid": "99185", "url": "https://it.wikipedia.org/wiki?curid=1600281", "title": "Mare di Dirac", "text": "Il mare di Dirac \u00e8 un modello teorico in cui il vuoto viene visto come un mare infinito di particelle a energia negativa. Fu formulato nel 1930 dal fisico britannico Paul Dirac per risolvere il problema posto dagli stati quantistici a energia negativa previsti per l'elettrone dall'equazione da lui formulata.\nPresupposti teorici.\nL'equazione di Dirac, elaborata per una descrizione dell'elettrone coerente con la relativit\u00e0 ristretta, ammette come soluzioni anche elettroni aventi energia con segno negativo, ci\u00f2 che costituiva all'epoca un'anomalia assoluta. Inoltre l'energia negativa che caratterizza tali soluzioni non ha un limite inferiore, rendendo impossibile identificare uno stato di minima energia o stato fondamentale del sistema (in genere identificabile con il vuoto) e pertanto trovarlo in una condizione stabile. Per risolvere questo paradosso, Dirac interpret\u00f2 lo stato fondamentale vuoto come un mare di particelle che occupano tutti gli stati a energia negativa (e quindi li rendono inaccessibili secondo il principio di esclusione di Pauli), in modo da lasciare liberi solo quelli a energia positiva. \nLa teoria prevedeva per\u00f2 la possibilit\u00e0 che un elettrone a energia negativa potesse essere soggetto a un salto quantico passando a energia positiva e lasciando una lacuna nel mare a energia negativa; tale lacuna o \"buca\" in un mare di elettroni era equivalente a una particella con carica elettrica positiva e poteva essere considerata una particella virtuale analoga all'elettrone, ma con carica elettrica opposta. Una particella con tali caratteristiche fu effettivamente scoperta nei raggi cosmici nel 1932 dimostrando di essere una particella reale: il positrone, l'antiparticella dell'elettrone; a tale riguardo Dirac afferm\u00f2: \"la mia equazione \u00e8 stata pi\u00f9 intelligente di me\". \nL'ipotesi teorica del mare di Dirac fu in seguito superata con la teoria quantistica dei campi, in cui il positrone \u00e8 interpretato come un elettrone che viaggia a ritroso nel tempo o, in modo equivalente, come una particella reale identica all'elettrone, ma con carica elettrica positiva.\nFormalizzazione.\nL'equazione relativistica che lega l'energia, la massa e il momento \u00e8:\nNel caso speciale di particelle a riposo (cio\u00e8 formula_2) l'equazione si riduce a formula_3, usualmente riportata come formula_4. Ma \u00e8 una semplificazione poich\u00e9 \u00e8 possibile anche per l'energia la soluzione con segno negativo, cosicch\u00e9 la corretta equazione che lega l'energia e la massa risultante nell'equazione di Dirac \u00e8\nl'energia negativa essendo interpretata come antimateria.\nAllorch\u00e9 anche il momento rientra in gioco, le soluzioni divengono infinite e quelle a energia negativa non sono limitate inferiormente.\nPertanto non \u00e8 possibile identificare un limite inferiore, cio\u00e8 uno stato di energia minima da interpretare come stato fondamentale del sistema. L'interpretazione di questo risultato richiede che tutti gli stati a energia negativa siano occupati e che dunque lo stato fondamentale, il vuoto, sia costituito da un mare di particelle che occupano tutti gli stati a energia negativa."}
{"id": "1600287", "revid": "4106", "url": "https://it.wikipedia.org/wiki?curid=1600287", "title": "Aladino Mealli", "text": ""}
{"id": "1600299", "revid": "339392", "url": "https://it.wikipedia.org/wiki?curid=1600299", "title": "Sofia, Regina di Spagna", "text": ""}
{"id": "1600301", "revid": "152625", "url": "https://it.wikipedia.org/wiki?curid=1600301", "title": "Whatever You Like", "text": ""}
{"id": "1600304", "revid": "1442080", "url": "https://it.wikipedia.org/wiki?curid=1600304", "title": "Cupola (geometria)", "text": "In geometria solida, una cupola \u00e8 un poliedro formato da due poligoni (le \"basi\") posti su due piani paralleli, uno con \"n\" lati ed uno con 2\"n\" lati, congiunti da una sequenza di triangoli e rettangoli.\nPropriet\u00e0.\nUna cupola \u00e8 un prismatoide, la famiglia di poliedri che comprende anche prismi e piramidi. I vertici di una cupola giacciono infatti in due piani paralleli (quelli che contengono le basi).\nSolidi di Johnson.\nSe tutte le facce sono regolari (cio\u00e8 i triangoli sono equilateri, i rettangoli sono quadrati e le due basi sono regolari), allora la cupola \u00e8 un solido di Johnson. Questo pu\u00f2 capitare solo in tre casi, per \"n\" = 3, 4, 5.\nCuneo.\nIl cuneo pu\u00f2 essere considerato una cupola \"degenere\", con \"n\" = 2: qui il poligono con 2 lati si riduce ad un segmento."}
{"id": "1600315", "revid": "322321", "url": "https://it.wikipedia.org/wiki?curid=1600315", "title": "Girolamo Boncompagni", "text": "Biografia.\nNacque a Isola del Liri, presso Sora, in Lazio, il 23 marzo 1622.\nPapa Alessandro VII lo elev\u00f2 al rango di cardinale nel concistoro del 14 gennaio 1664.\nMor\u00ec il 24 gennaio 1684 all'et\u00e0 di 61 anni.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1600316", "revid": "838137", "url": "https://it.wikipedia.org/wiki?curid=1600316", "title": "Conky", "text": "Conky \u00e8 un monitor di sistema per distribuzioni GNU/Linux che utilizzano l'X Window System, disponibile per Linux e FreeBSD.\n\u00c8 software libero distribuito con licenza BSD, \"fork\" di torsmo.\nCaratteristiche.\n\u00c8 estremamente configurabile, anche se la configurazione pu\u00f2 risultare abbastanza complessa, dato che si fa utilizzo esclusivamente di \"files\" di testo.\nConky \u00e8 in grado di monitorare diverse variabili di sistema, tra cui la CPU, la memoria, lo swap, lo spazio disco, la temperature, l'output di top, il traffico in upload, in download, i messaggi di sistema e molto altro.\nConfigurazione.\nLe impostazioni di configurazione del programma sono contenute nel file codice_1.\nLa configurazione per ogni singolo utente \u00e8 pero contenuta in un file nascosto, codice_2, contenuto della home directory dell'utente. Tramite tutta una serie di parametri, \u00e8 possibile configurarne la posizione e la frequenza di aggiornamento sullo schermo, la presenza di bordi, le informazioni da visualizzare, ecc.\nEsempio di configurazione del file .conkyrc.\nCi\u00f2 che segue \u00e8 un esempio di configurazione del file \".conkyrc\". \u00c8 possibile copiare e incollare l'intero codice all'interno dello stesso per visualizzare la modalit\u00e0 operativa.\nbackground yes\nuse_xft yes\nxftfont 123:size=8\nxftalpha 0.1\nupdate_interval 0.5\ntotal_run_times 0\nown_window yes\nown_window_type normal\nown_window_transparent yes\nown_window_hints undecorated,below,sticky,skip_taskbar,skip_pager\ndouble_buffer yes\nminimum_size 250 5\nmaximum_width 400\ndraw_shades no\ndraw_outline no\ndraw_borders no\ndraw_graph_borders no\ndefault_color gray\ndefault_shade_color red\ndefault_outline_color green\nalignment top_right\ngap_x 10\ngap_y 10\nno_buffers no\nuppercase no\ncpu_avg_samples 2\nnet_avg_samples 1\noverride_utf8_locale yes\nuse_spacer yes\ntext_buffer_size 256\nTEXT\n${font Arial:size=20}${color white}TUX${color red}BOX\n$font${color DimGray}$sysname $kernel $alignr $machine\nIntel Pentium D $alignr${freq_g cpu0}Ghz\n$font${color DimGray}MEM $alignc $mem / $memmax $alignr $memperc%\n$membar\n$font${color DimGray}/home $alignc ${fs_used /home} / ${fs_size /home} $alignr ${fs_free_perc /home}%\n/disk $alignc ${fs_used /media/disk} / ${fs_size /media/disk} $alignr ${fs_free_perc /media/disk}%\n/disk-1 $alignc ${fs_used /media/disk-1} / ${fs_size /media/disk-1} $alignr ${fs_free_perc /media/disk-1}%\n${color DimGray}$font${top_mem name 2}${alignr}${top mem 2} %\n$font${top_mem name 3}${alignr}${top mem 3} %\n$font${top_mem name 4}${alignr}${top mem 4} %\n$font${top_mem name 5}${alignr}${top mem 5} %\nDown $alignr ${downspeed eth0} kb/s\nUp $alignr ${upspeed eth0} kb/s\nSunset: $alignr${execi 1800 conkyForecast -location=BEXX0008 -datatype=SS}$color\n$mpd_smart\n$mpd_album\nBitrate $mpd_bitrate kbits/s\n$mpd_status $mpd_elapsed/$mpd_length\n$endif"}
{"id": "1600318", "revid": "1543377", "url": "https://it.wikipedia.org/wiki?curid=1600318", "title": "Assenza di peso", "text": "L'assenza di peso \u00e8 la condizione che sperimenta un corpo in caduta libera. Nella teoria newtoniana della gravitazione, un osservatore solidale con l'oggetto in caduta libera non \u00e8 inerziale, le forze apparenti dovute alla non inerzialit\u00e0 del sistema di riferimento bilanciano la forza di gravit\u00e0 e la risultante delle forze \u00e8 nulla. Viceversa, le moderne teorie della gravitazione (nello specifico, la Relativit\u00e0 generale) incorporano il principio di equivalenza; questo asserisce che non sia possibile distinguere tra forze gravitazionali e forze apparenti. In altri termini, nella descrizione relativistica, la forza peso \u00e8 essa stessa una forza apparente, e l'osservatore inerziale \u00e8 quello in caduta libera.\nPer esempio, un proiettile sparato da un cannone (se si pu\u00f2 trascurare l'attrito dell'aria) \u00e8 in caduta libera, cos\u00ec come una stazione spaziale in orbita (con i suoi occupanti). Le linee di universo di questi oggetti, le cui proiezioni sullo spazio tridimensionale sono una parabola e un'orbita ellittica, sono geodetiche per la metrica spazio-temporale che rappresenta il campo gravitazionale attorno alla Terra.\nSi pu\u00f2 sperimentare l'assenza di peso in aereo se questo percorre una traiettoria parabolica che imiti quella di un oggetto in caduta libera. A tale scopo vengono usati velivoli allestiti in modo specifico per questi voli, come, ad esempio, i Boeing 727-700 e i C-9 della NASA.\nVoli parabolici.\nI voli parabolici permettono di simulare l'assenza di peso utilizzando il metodo della caduta libera anche in presenza di atmosfera.\nIl volo si divide idealmente in tre fasi.\nNella realt\u00e0, poich\u00e9 ci si muove all'interno dell'atmosfera terrestre, c'\u00e8 da mettere in conto l'attrito che si manifesta sempre come una forza opposta alla direzione del moto, producendo quindi un peso, sia nel momento della salita che in quello della discesa.\nAl fine di permettere una traiettoria simile a quella in caduta libera, il pilota dell'aereo \u00e8 costretto a bilanciare la forza di attrito con i motori, permettendo quindi all'equipaggio del velivolo di subire un'attrazione gravitazionale quasi costante durante la fase di discesa e quindi una quasi totale assenza di peso.\nVelivolo C-9 della NASA.\nIl C-9 della NASA, noto anche con il nome di \"Cometa del Vomito\" (denominazione data in realt\u00e0 non solo al C-9 ma ad ogni tipo di velivolo in grado di rendere disponibile un ambiente con assenza di peso), ha base al Lyndon B. Johnson Space Center. Effettua voli parabolici producendo assenza di peso per periodi di circa 25\u00a0s e con voli tipicamente di due ore, durante i quali vengono descritte 40 parabole.\nZero Gravity Corporation.\nLa Zero Gravity \u00e8 una azienda con sede a Vienna (Virginia). Utilizza una versione modificata del Boeing 727-200, ribattezzato G-Force One, che effettua voli parabolici simili a quelli della NASA.\nAirbus A300 dell'Agenzia Spaziale Europea.\nL'ESA, l'Agenzia Spaziale Europea, effettua voli parabolici su una versione modificata degli Airbus A300, della compagnia francese Novespace, con base all'aeroporto di Bordeaux-Merignac.\nMicrogravit\u00e0 in senso stretto.\nIl termine Microgravit\u00e0 fa riferimento al fatto che anche l\u00e0 dove ci aspetteremmo idealmente una perfetta assenza di peso, ci\u00f2, di fatto, non avviene. In altre parole, anche in sistemi dove ci si attende che il peso sia nullo, si verificano in realt\u00e0 piccoli scostamenti dalla condizione ideale che portano i corpi ad avere piccoli valori di peso.\nNel caso di una navicella spaziale in orbita intorno alla Terra, la microgravit\u00e0 pu\u00f2 essere dovuta ai seguenti fattori.\nIl simbolo \u00b5g, con il quale si indica la microgravit\u00e0, \u00e8 stato usato nello stemma della sciagurata missione STS-107 dello Space Shuttle Columbia: la missione aveva per obiettivo l'effettuazione di ricerche sulla microgravit\u00e0.\nEffetti sull'organismo.\nAccentuata ancora di pi\u00f9 dalla messa in opera di stazioni orbitanti che possono essere abitate per lunghi periodi di tempo dagli esseri umani, l'esposizione all'assenza di peso ha rivelato alcuni effetti nocivi sulla salute. L'uomo si \u00e8 ben adattato alle condizioni di vita sulla Terra: in assenza di peso, per\u00f2, certi sistemi fisiologici cominciano ad alterarsi e ci\u00f2 pu\u00f2 causare problemi per la salute di carattere temporaneo o anche di lungo termine.\nI primi fenomeni a cui va incontro l'uomo, trascorso il primo paio di ore in assenza di peso, vanno sotto il nome di sindrome da adattamento allo spazio (o SAS), pi\u00f9 comunemente denominata \"mal di spazio\". I sintomi comprendono nausea, mal di testa, letargia, vomito e malessere diffuso. Il primo caso fu riportato dal cosmonauta Gherman Titov nel 1961. Da allora circa il 45% delle persone che si \u00e8 trovata in assenza di gravit\u00e0 ha sofferto questa condizione iniziale. La durata del mal di spazio varia, ma in nessun caso supera le 72 ore: dopo questa fase, gli astronauti si abituano al nuovo ambiente. La NASA misura la SAS utilizzando la scala Garn, dal nome del senatore statunitense Jake Garn, la cui SAS fu cos\u00ec pronunciata durante la missione STS-51-D dello Space Shuttle Discovery da raggiungere il livello 13 di tale scala.\nGli effetti pi\u00f9 significativi di una protratta assenza di peso sono l'atrofia muscolare e il deterioramento dello scheletro, noto anche come osteopenia da spazio: questi effetti possono essere minimizzati con l'esercizio fisico. Altri effetti significativi comprendono la ridistribuzione dei fluidi, il rallentamento del sistema cardiovascolare, una ridotta produzione di globuli rossi, disfunzioni dell'equilibrio e un indebolimento del sistema immunitario. Sintomi minori comprendono perdita di massa corporea, congestione nasale, disturbi del sonno, eccessiva flatulenza e rigonfiamento facciale. Questi effetti sono reversibili una volta tornati sulla Terra.\nMolte delle condizioni causate dall'esposizione all'assenza di peso sono simili a quelle risultanti dall'invecchiamento. Gli scienziati ritengono che gli studi sugli effetti nocivi causati dall'assenza di peso possano rivelarsi utili in ambito medico, portando a un possibile trattamento dell'osteoporosi e a un miglioramento nelle cure per i malati costretti a letto e per gli anziani."}
{"id": "1600323", "revid": "38120", "url": "https://it.wikipedia.org/wiki?curid=1600323", "title": "John Steele", "text": "John Steele, noto anche come Soldier of Fortune, \u00e8 un personaggio dei fumetti Golden Age, creato da Dean Carr (testi) e Larry Antonette (disegni), pubblicata dalla Timely Comics (divenuta in seguito Marvel Comics). La sua prima apparizione avviene in \"Daring Mystery Comics\" n. 1.\nStoria editoriale.\nIl personaggio apparve in \"Daring Mystery Comics\" n. 1 e fu creato da Larry Antonette (sotto lo pseudonimo di Dean Carr).\nIl personaggio ha ricevuto un rinnovamento moderno Ed Brubaker e di Steve Epting \"Progetto Marvels\" e ha fatto un riapparizione come antagonista Vendicatori Segreti di Brubaker, dove, come egli \u00e8 stato introdotto, nella didascalia si legge \"Il primo vero supersoldato americano\" presumibilmente significa che Steele era il predecessore di Capitan America.\nBiografia del personaggio.\nDurante la guerra, mentre infuria la battaglia, il soldato John Steele cerca rifugio in una baracca, dove trova una infermiera, Marie, che sta per essere uccisa da un soldato nemico. John riesce a disarmarlo e a gettarlo contro ad un muro. Proprio in quel momento il muro viene bombardato e l'uomo muore. John e Marie, invece, sono sani e salvi.\nL'infermiera rivela di essere in missione segreta per conto degli alleati e di avere un messaggio urgente da consegnare al generale. Per raggiungere gli alleati, per\u00f2, i due devono superare le linee nemiche. John riesce ad impossessarsi di un carro armato nemico, con cui i due sperano di riuscire nell'impresa. Insospettiti dal veicolo che si muove a tutta velocit\u00e0, i nemici cercano di fermarlo e infine riescono a colpirlo con una granata. John riesce a sua volta a colpire con delle granate le truppe avversarie e a fuggire, su un sidecar, insieme a Marie. Due soldati nemici riescono comunque ad avvisare il comando che l'uomo e la donna si stanno dirigendo a ovest.\nUn aereo cerca di colpire John e Marie con delle bombe. Fortunatamente, il sidecar precipita in una trincea nemica e John mette KO i soldati prendendoli di sorpresa. Imbracciata la mitragliatrice, riesce anche a colpire l'aereo che, prima di cadere, sgancia un'ultima bomba facendo saltare in aria la trincea.\nMarie e John ancora una volta si salvano e riescono a raggiungere il generale a cui la donna consegna il messaggio. Il generale e Marie si allontanano in macchina in tutta fretta, lasciandosi John alle spalle.\nIl progetto Marvels.\nIl personaggio di John Steele \u00e8 stato ripreso nella miniserie \"Progetto Marvels\", pubblicata tra il 2009 e il 2010. Qui viene spiegato che la storia pubblicata nella golden age \u00e8 ambientata durante la prima guerra mondiale, e che Steele \u00e8 stato in seguito catturato dai nazisti e posto in animazione sospesa per tentare di carpire l'origine della sua forza: uno degli scienziati che lo studiava era Abraham Erskine, il creatore del siero del supersoldato. Steele verr\u00e0 risvegliato durante la seconda guerra mondiale, a causa di un bombardamento degli alleati; da quel momento combatter\u00e0 i nazisti agendo da solo dietro le linee, fino a scomparire nel nulla poco dopo lo Sbarco in Normandia. Riapparir\u00e0 come antagonista dei Vendicatori Segreti nella serie omonima, dove \u00e8 presentato come \"Il primo vero super-soldato d'America\" quindi ha scelto di cambiare il nome della battaglia come \"Consiglio Ombra\"."}
{"id": "1600331", "revid": "767487", "url": "https://it.wikipedia.org/wiki?curid=1600331", "title": "Bedouin Soundclash", "text": "I Bedouin Soundclash sono una band canadese provenienti da Kingston (Ontario). Il loro stile pu\u00f2 essere descritto come un mix di reggae, soul, rock e ska."}
{"id": "1600337", "revid": "118807271", "url": "https://it.wikipedia.org/wiki?curid=1600337", "title": "Julia Butterfly Hill", "text": "\u00c8 diventata nota per essere rimasta per 738 giorni su una sequoia nella foresta di Headwaters a circa 55 metri di altezza per impedirne l'abbattimento da parte della Pacific Lumber Company, situata nella contea di Humboldt (California), dal dicembre del 1997 al dicembre del 1999. Ha raccontato la sua permanenza sull'albero nel libro \"The legacy of Luna\" (Luna \u00e8 il nome dato alla sequoia), tradotto in italiano con il titolo \"La ragazza sull'albero\".\nTuttora si occupa di diritti ambientali. \u00c8 vegana.\nBiografia.\n\u00c8 figlia di un predicatore religioso e di una maestra, e ha due fratelli. La sua infanzia fu caratterizzata dai continui spostamenti della famiglia attraverso l'America per seguire l'attivit\u00e0 itinerante del padre.\nNell'agosto del 1996 ebbe un grave incidente automobilistico, dal quale si ristabil\u00ec dopo quasi un anno di terapia intensiva. Terminate le cure mediche, si mise in viaggio con alcuni amici lungo la costa occidentale degli Stati Uniti. Il tragitto la port\u00f2 nei boschi di Humboldt County, dove ebbe modo di osservare il diboscamento delle sequoie e i danni da esso provocati alle zone circostanti.\nRiconoscimenti.\nLe \u00e8 stato conferito un dottorato \"ad honorem\" in studi umanistici dal New College della California.\n\u00c8 citata nel brano dei Red Hot Chili Peppers \u201cCan\u2019t Stop\u201d contenuto nell\u2019album \u201cBy the way\u201d del 2002 che riporta \u201cJ. Butterfly is on the tree top\u201d"}
{"id": "1600338", "revid": "1543377", "url": "https://it.wikipedia.org/wiki?curid=1600338", "title": "Macerino", "text": "Macerino \u00e8 una frazione del comune di Acquasparta (TR).\nSecondo i dati Istat del 2001, gli abitanti sono 7 . Il piccolo borgo si trova a 665 , in cima ad un alto colle, raggiungibile partendo da Portaria e scendendo da Cima Forca; si trova immerso in un paesaggio di vasti boschi che si estendono tutto intorno ad esso, fin sul colle.\nStoria.\nIl luogo fu frequentato sin dall'epoca romana: il ritrovamento di un sarcofago paleocristiano (IV secolo) lo testimonia. Esso appartiene alla matrona \"Ponzia\", caduta dal cocchio durante un viaggio verso Treviri (\u00e8 ora conservato al Museo Civico di Spoleto).\nLa prima notizia storica risale al 1093. Trovandosi al centro del territorio dei monti Martani, sulla strada di comunicazione tra Acquasparta e Spoleto, esso fu anche capitale delle Terre Arnolfe. Ebbe giurisdizione sui vicini Colle Aiano, Fogliano, Villa Campi e Villa Paganica. Vi fu costruito un Palazzo della Comunit\u00e0 (palazzo Massarucci, XVI secolo), tuttora esistente, fronteggiato da una piazzetta dotata di pozzo. La struttura del castello tuttora rimane, con le case racchiuse al suo interno.\nLe mura ancora sono in ottimo stato di conservazione, cos\u00ec come le quattro torri angolari. Il paese, interamente costruito in pietra, \u00e8 stato recentemente restaurato e molte abitazioni sono propriet\u00e0 di cittadini stranieri.\n\u00c8 stato utilizzato per le riprese del film TV \"La terra del ritorno\" , con Sophia Loren e Sabrina Ferilli."}
{"id": "1600349", "revid": "287204", "url": "https://it.wikipedia.org/wiki?curid=1600349", "title": "GKrellM", "text": "GKrellM (\"GNU Krell Monitors\") \u00e8 un programma di system monitor basato sul toolkit GTK+. Pu\u00f2 essere usato per monitorare lo stato della CPU, della memoria, l'hard disk, le interfacce di rete, lo stato di caselle di posta elettronica locali e remote, e molte altre cose. Sono disponibili plugin per molte funzioni, ad esempio per controllare XMMS o un client SETI@home. GKrellM \u00e8 molto diffuso fra utenti Linux e sistemi operativi Unix-like in generale.\nGKrellM \u00e8 software libero distribuito sotto licenza GNU General Public License."}
{"id": "1600350", "revid": "105826", "url": "https://it.wikipedia.org/wiki?curid=1600350", "title": "Niccol\u00f2 Albergati Ludovisi", "text": ""}
{"id": "1600351", "revid": "1684799", "url": "https://it.wikipedia.org/wiki?curid=1600351", "title": "Scream (Timbaland)", "text": "Scream \u00e8 il quinto singolo estratto dal secondo album di Timbaland, \"Shock Value\". La canzone \u00e8 frutto di una collaborazione del produttore insieme alle cantanti R&amp;B Keri Hilson e Nicole Scherzinger, gi\u00e0 membro delle Pussycat Dolls.\nVideo.\nIl video della canzone \u00e8 stato presentato su Yahoo! il 15 gennaio 2008 ed \u00e8 diretto da Justin Francis. Inizia con una scena in cui due donne massaggiano il cantante, e prosegue con le immagini dei tre artisti che si esibiscono insieme."}
{"id": "1600352", "revid": "31269", "url": "https://it.wikipedia.org/wiki?curid=1600352", "title": "Cose dell'altro mondo (serie televisiva)", "text": "Cose dell'altro mondo (\"Out of This World\") \u00e8 una serie TV statunitense per ragazzi che vede come protagonista un'adolescente di padre alieno e di madre terrestre, che possiede dei superpoteri. Negli Stati Uniti d'America, la prima puntata \u00e8 andata in onda nel mese di settembre del 1987, per terminare il 25 maggio 1991. Fu trasmessa nel Regno Unito sulla rete ITV il 9 aprile 1990, solitamente alle 10 del mattino dei giorni festivi.\nTrama.\nLa serie ha come protagonista Evie Ethel Garland, una ragazza che vive a Marlowe, in California, che il giorno del suo 13\u00ba compleanno scopre che suo padre non \u00e8 un agente segreto, come sua madre le aveva sempre detto.\nIn realt\u00e0, il padre \u00e8 un extraterrestre di nome Troy, originario del pianeta Antareus, che ha sposato sua madre, matrimonio dal quale \u00e8 nata Evie. Il fatto di essere semi-aliena permette a Evie di avere poteri soprannaturali, che possono essere incrementati o diminuiti a distanza da suo padre. Gran parte degli episodi parlano di quando Evie non usa bene i suoi poteri e causa dei guai, il resto parla di quando cerca di risolverli. Nel cast, come personaggi secondari, ci sono lo zio di Evie, Beano Froelich, il suo ragazzo Chris Fuller e l'ex attore Kyle Applegate, ora sindaco del paese.\nLa sigla del telefilm \u00e8 una versione adattata della canzone \"Swinging on a Star\" di Bing Crosby, melodia di successo negli anni quaranta.\nIl Cubo.\nEvie riesce a comunicare con il padre Troy attraverso a uno speciale dispositivo chiamato \"cubo\" che le viene dato proprio dal padre una volta diventata tredicenne. Il cubo funziona proprio come una linea telefonica tra la Terra e Antareus e pu\u00f2 essere utilizzato anche come segreteria telefonica per lasciare dei messaggi a Troy, come visto nell'episodio \"La mia piccola Evie\". Non ci sono tasti di controllo sul cubo: Evie semplicemente chiama il padre e il cubo si attiva quando lui risponde per disattivarsi nuovamente quando si riaggancia. A volte, quando Troy usa i suoi poteri mentre parla con il cubo, un raggio di luce lo attraversa.\nEvie e Donna di solito tengono il cubo in casa, al lontano da sguardi indiscreti (spesso nella cameretta di Evie) dicendo a chi lo nota che \u00e8 un ornamento oppure un orologio parlante. Quando si attiva, il cubo si apre a met\u00e0 su di un cardine e una luce di color magenta pulsa al suo interno ed emette un suono \"spaziale\". Solitamente, anche se non sempre, la luce nella stanza si affievolisce e la voce di Troy si sente chiaramente (anche se con riverbero) attraverso il cubo.\nOriginalmente il cubo sembrava essere ben pi\u00f9 che un dispositivo telepatico dal momento che nessun altro se non Evie (e gli spettatori) possono sentire la voce di Troy, cos\u00ec come Troy non pu\u00f2 sentire nessun altro se non Evie. Tuttavia, queste regole sono state poi cambiate all'inizio della seconda stagione, in cui tutti possono ascoltare ed essere sentiti da Troy.\nAntareus e riferimenti ad altri drammi spaziali.\nSebbene sia raramente vista nelle scene del telefilm, il pianeta di Troy, Antareus, \u00e8 mostrato in diverse scene dei titoli di testa. Queste scene riportano diversi elementi dalla versione degli anni '70 della serie TV \"Buck Rogers nel venticinquesimo secolo\". Le due navicelle volanti all'inizio dell'introduzione sono due Terran starfighter, con cui Buck e la sua partner (Wilma Deering) sono soliti volare. La citt\u00e0 aliena di Antareus \u00e8 realmente una citt\u00e0 sulla Terra. Uno degli edifici \u00e8 stata la Sede della Difesa, dove Buck e Wilma hanno ottenuto loro incarichi dal Dr. Huer; un altro edificio era, presumibilmente, l'appartamento di Buck. I comandanti di Antareus, tuttavia, indossavano vestiti simili a \"Time Lord\" della serie televisiva \"Doctor Who\".\nNel primo episodio della terza stagione (\"La dolce Evie \u00e8 sedicenne\") \u00e8 presente un'introduzione che fa da parodia al film \"Guerre stellari\": \u00e8 presente lo stile familiare del testo scorrevole verso lo spazio, con musiche drammatiche simulando le parole della famosa saga iniziando con: \"Su un pianeta chiamato Antareus in una galassia molto lontana in un tempo non troppo lontano da noi. La scorsa settimana...\"\nSteve Burton, che ha interpretato Chris, \u00e8 diventato famoso nel 2002 con la miniserie \"Taken\", che ruotava intorno a una ragazza il cui bisnonno era un alieno. La ragazza ha alcuni superpoteri simili a quelli di Evie, come ad esempio la capacit\u00e0 di fermare il tempo.\nApparizioni di ospiti celebri.\nNella serie televisiva appaiono diverse celebrit\u00e0 che offrono camei nello show, interpretando spesso loro stessi."}
{"id": "1600354", "revid": "438678", "url": "https://it.wikipedia.org/wiki?curid=1600354", "title": "Scheherazade (film 1947)", "text": "Scheherazade (\"Song of Scheherazade\") \u00e8 un film di Walter Reisch del 1947 che racconta un episodio inventato della vita di Rimskij-Korsakov. Un technicolor fiammeggiante, interpretato da Jean-Pierre Aumont (marito di Mar\u00eda Montez) qui in coppia con un'altra celebre diva dell'esotismo camp hollywoodiano, Yvonne De Carlo. Soggetto e regia le firma Walter Reisch, un profugo della diaspora tedesca degli ebrei sfuggiti al nazismo: uno dei maggiori collaboratori di Ernst Lubitsch e, talvolta, come in questo caso, regista in proprio.\nTrama.\nSu una nave scuola della marina imperiale russa \u00e8 imbarcato anche il giovane compositore Nikolaj Andreevic\u02c7 Rimskij-Korsakov. Durante uno scalo in un porto orientale, Nicolaj incontra in una taverna Cara, una bellissima danzatrice di origine russa della quale s'innamora. Pure un altro cadetto cede al fascino della ragazza e questa rivalit\u00e0 porta i due giovani a sfidarsi a duello. Ma, alla fine, decidono di unire le loro forze, cercando d'imbarcare sulla nave Cara, travestita da marinaio. Il capitano li scopre e impone a Nicolaj di lasciar perdere, promettendogli di aiutare lui a far tornare Cara in Russia quando sar\u00e0 possibile. Passa il tempo: Nicolaj \u00e8 tornato in patria, ha lasciato la marina ed \u00e8 diventato un compositore di successo. Al teatro di San Pietroburgo sta per andare in scena la \"Scheherazade\", la musica che lui ha scritto ispirato da Cara e a ballarla sar\u00e0 proprio Cara stessa.\nProduzione.\nIl film fu prodotto dalla Universal International Pictures (UI). Le coreografie del film sono curate da Tilly Losch.\nDistribuzione.\nDistribuito dalla Universal Pictures, il film usc\u00ec nelle sale USA nel marzo 1947. Era stato presentato in prima a New York il 26 febbraio 1947.\nDate di uscita.\nIMDb\nAlias"}
{"id": "1600369", "revid": "812213", "url": "https://it.wikipedia.org/wiki?curid=1600369", "title": "Saga letteraria", "text": ""}
{"id": "1600372", "revid": "322321", "url": "https://it.wikipedia.org/wiki?curid=1600372", "title": "Niccol\u00f2 Albergati-Ludovisi", "text": "Biografia.\nNacque a Bologna il 15 settembre 1608 in famiglia patrizia. Abbracciata la carriera ecclesiastica, entr\u00f2 a far parte della Compagnia di Ges\u00f9. Nel febbraio del 1645 fu nominato arcivescovo di Bologna.\nPapa Innocenzo X lo elev\u00f2 al rango di cardinale nel concistoro del 6 marzo 1645.\nFu Camerlengo del Sacro Collegio dal 1648 al 1649. Nel dicembre del 1681 fu nominato Vice-decano del Sacro Collegio e nel 1683 divenne Decano del collegio cardinalizio.\nMor\u00ec il 9 agosto 1687 all'et\u00e0 di 78 anni. \u00c8 sepolto nell'atrio della Basilica di Santa Maria in Trastevere, suo titolo cardinalizio.\nConclave.\nDurante il suo cardinalato Niccol\u00f2 Albergati-Ludovisi partecip\u00f2 ai conclavi:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1600379", "revid": "465169", "url": "https://it.wikipedia.org/wiki?curid=1600379", "title": "Say My Name", "text": "Say My Name \u00e8 un singolo R&amp;B della girlband Destiny's Child, prodotto da Rodney \"Darkchild\" Jerkins e scritto dai membri originali del gruppo e dai collaboratori del produttore, Fred Jerkins III e LaShawn Daniels. Pubblicato come terzo singolo dal loro secondo album \"The Writing's on the Wall\", il brano \u00e8 arrivato al numero 1 sia nella Billboard Hot 100 che nelle classifiche R&amp;B, oltre ad essere arrivato in cima anche alle classifiche australiane. Grazie a questo pezzo la band ha potuto portare a casa il suo primo Grammy e il suo primo MTV Video Music Award, entrambi nelle categorie R&amp;B.\nVideo musicale.\nQuando il video di \"Say My Name\", diretto da Joseph Kahn, \u00e8 stato presentato in anteprima mondiale su BET il 15 febbraio del 2000, il pubblico \u00e8 rimasto attonito nel vedere 2 nuovi membri nella band: Michelle Williams e Farrah Franklin appaiono per la prima volta in un video delle Destiny's Child, come sostitute delle ex componenti Letoya Luckett e LaTavia Roberson. Nel video ogni componente appare in una stanza diversa arredata da soggiorno secondo uno stile da pop art con 2 comparse femminili e una maschile nei panni del ragazzo della componente del gruppo; ogni stanza ha un colore diverso: arancio per Beyonc\u00e9, blu per Kelly Rowland, rosso per Farrah e bianco per Michelle. I colori dei vestiti delle ragazze si abbinano a quelli delle stanze. Nel video, Kelly Rowland \u00e8 l'unica ad avere i capelli abbinati al colore della stanza, cio\u00e8 blu. Il gruppo appare insieme solo durante il ponte della canzone, in un set allestito come garage con automobili nere, enormi ventole sullo sfondo e un corpo di ballo femminile vestito di nero. In questa scena le cantanti indossano dei top attillati arancio e dei pantaloni di pelle nera lucida.\nInizialmente la coreografia del video sarebbe dovuta essere molto pi\u00f9 complessa, ma i nuovi membri del gruppo non avevano ancora familiarit\u00e0 a ballare con tacchi alti, per cui \u00e8 stata semplificata.\nProblemi legali.\nNel dicembre 1999, i membri LeToya Luckett e LaTavia Roberson tentarono di separarsi dal manager Mathew Knowles, sostenendo che tratteneva una quota sproporzionata dei profitti del gruppo e favoriva ingiustamente la figlia Beyonc\u00e9 e la nipote Kelly Rowland. Sebbene le due cantanti non avessero mai espresso l'intenzione di lasciare il gruppo, ma di essere rappresentate da un secondo manager, vennero sostituire da due nuove componenti del gruppo, Farrah Franklin e Michelle Williams, nel momento della registrazione del video per \"Say My Name.\" Le due ex componenti avviano una causa legale contro Knowles, sostenendo che il manager \u00abha tentato di ottenere la tutela legale come tutore di Luckett e Roberson, si \u00e8 rifiutato di condividere informazioni finanziarie finanziarie con loro e i loro genitori e le abbia sostituite senza informarle\u00bb.\nVerso la fine del 2000, Roberson e Luckett lasciarono cadere la parte della loro causa rivolta a Rowland e Knowles in cambio di un accordo, anche se continuarono l'azione contro il loro manager. Come parte dell'accordo, ad entrambe le parti fu proibito di parlare l'una dell'altra pubblicamente.\nRiconoscimenti.\nLa canzone \u00e8 una delle pi\u00f9 premiate delle Destiny's Child, e quella che ha permesso alla band di vincere i primi premi importanti. Nominato in tre categorie (Best R&amp;B Video, Best Group Video e Best Pop Video), il video ha vinto come miglior video R&amp;B agli MTV Video Music Awards del 2000. Nel 2001 la canzone permette al gruppo di portare a casa ben due Grammy Awards: uno nella sezione Best R&amp;B Performance by a Duo or Group with Vocals e l'altro in quella Best R&amp;B Song. Tra gli altri premi le ragazze sono riuscite a prendere anche un Soul Train Lady of Soul Award come Best R&amp;B/Soul Single, Group, Band or Duo e un BMI Pop award.\nIl canale musicale statunitense VH1 ha inserito il brano nella lista delle 100 migliori canzoni degli anni '90 alla posizione numero 17. I critici di Rolling Stone hanno incluso la canzone tra le dieci migliori del 2000. La webzine Pitchfork ha inserito la canzone alla posizione 131 nella lista delle 500 migliori tracce degli anni 2000, definendola \"DC al loro meglio\", ed elogiando sia l'interpretazione delle ragazze, le quali \"si fermano e partono come robot ultra-pregiati\", sia \"l'arsenale di effetti di R&amp;B futuristico\" del produttore Rodney \"Darkchild\" Jerkins.\nSuccesso commerciale.\n\"Say My Name\" ha fatto il suo ingresso nella Hot 100 al numero 83. Tredici settimane pi\u00f9 tardi \u00e8 arrivato in cima alla classifica, diventando la seconda numero 1 in USA del gruppo dopo \"Bills, Bills, Bills\". La canzone \u00e8 rimasta per 3 settimane di seguito in vetta a 3 classifiche di Billboard: la Hot 100, la Hot 100 Airplay (basata esclusivamente sul passaggio radiofonico) e la Hot R&amp;B/Hip-Hop Singles &amp; Tracks. \"Say My Name\" \u00e8 stato il terzo singolo del gruppo ad ottenere la certificazione di disco d'oro dalla RIAA. In Australia \u00e8 diventato il successo pi\u00f9 grande della band nel paese e il secondo numero 1 di un gruppo R&amp;B (dopo No Scrubs delle TLC): dopo essere entrato in classifica al numero 48 il 20 febbraio 2000 ed essere rientrato dopo un'assenza di 2 settimane al numero 39, il 7 maggio 2000 il singolo \u00e8 arrivato al numero 1, dove \u00e8 rimasto per ben 4 settimane, superando cos\u00ec il successo statunitense. In Nuova Zelanda \u00e8 stata la loro prima canzone ad entrare in top5 (al numero 4), e il singolo di pi\u00f9 successo tratto da \"The Writing's On The Wall\". Nel Regno Unito, con una posizione al numero 3 e 190.000 copie vendute, \u00e8 diventata la loro hit maggiore fino alla pubblicazione di \"Independent Women Part I\". In Francia \u00e8 stato il primo pezzo del gruppo ad entrare nella top10 (al numero 10), e il suo successo in questo paese \u00e8 secondo solo a \"Lose My Breath\" (#8). In Svezia \u00e8 arrivato al numero 16, diventando la loro prima hit in top20. In Norvegia \u00e8 stato il loro secondo singolo a entrare in top10 dopo \"No, No, No\". Tra tutte le nazioni europee l'unica in cui il singolo non ebbe alcuna ricezione fu proprio l'Italia, dove le ragazze non erano ancora riuscite a sfondare (faranno il loro debutto nella classifica del Bel Paese soltanto l'anno seguente con \"Independent Women Part I\").\nIl gruppo con questo brano ha collezionato anche la loro prima numero 1 in Asia, oltre che nelle Filippine, dove \u00e8 diventato il singolo con un maggior numero si settimane (sette) al numero 1 di qualsiasi gruppo femminile. Grazie al successo mondiale della canzone, l'album ha incrementato le vendite in tutto il mondo.\nIl 20 aprile 2000 le Destiny's Child hanno aperto l'ultimo concerto del ...Baby One More Time Tour, a Honolulu nelle Hawaii, della Reginetta del Pop Britney Spears esibendosi proprio con Say My Name.\nTributi.\n\"Say My Name\" ha avuto un tale successo da essere citata in diverse canzoni hip-hop. Mos Def inizia la prima strofa del brano \"Oh No\" ripetendo due volte \"Say My Name\" come nel ritornello originale. In \"The Blast\", Talib Kweli dice \"Say my name, say my name (Kweli), like Destiny's Child\". Anche Silkk the Shocker, che aveva lavorato con le Destiny's Child nel suo singolo di debutto del 1998 \"Just Be Straight with Me\", cita la canzone nel brano \"That's Cool\", dicendo \"Have her saying my name like Destiny's Child\".\nIl brano viene citato anche nel ritornello di Drake nel singolo di Rihanna \"What's My Name?\".\nNel singolo \"Right There\" del 2011 di Nicole Scherzinger il rapper 50 Cent cita la canzone in una strofa dicendo \"Say My name Say My Name\"."}
{"id": "1600383", "revid": "154326", "url": "https://it.wikipedia.org/wiki?curid=1600383", "title": "Infanta Sof\u00eda di Spagna", "text": ""}
{"id": "1600390", "revid": "1409389", "url": "https://it.wikipedia.org/wiki?curid=1600390", "title": "Serie cinematografica", "text": "Una saga cinematografica o serie cinematografica (in inglese \"film series\") \u00e8 un insieme di pi\u00f9 film legati da una sequenzialit\u00e0 o successione, incentrati su un personaggio o un tema comune.\nDefinizione.\nLa sequenzialit\u00e0 deve essere legata a una certa ufficialit\u00e0 (stessa casa di produzione solitamente), non sono rari i casi di film apocrifi, cio\u00e8 non appartenenti alla serie \"ufficiale\".\nNella maggior parte dei casi il successo della pellicola iniziale, anche detta capostipite, implica un certo numero di sequel o, in taluni casi anche prequel o spin-off.\nNel caso di opere cinematografiche a episodi girati in sequenza, molto in voga negli anni trenta e quaranta in particolare negli Stati Uniti, si parla in specifico di serial cinematografico.\nLe saghe cinematografiche che si sviluppano anche oltre i film principali, ad esempio con spin-off, le cui trame sono concatenate tra loro, sono dette universi cinematografici. Esempi di universi cinematografici recenti sono Star Wars e il Marvel Cinematic Universe.\nLa saga cinematografica pi\u00f9 lunga nel mondo risulta, comunque, essere quella ispirata alla figura di Wong Fei Hung, diventato un eroe popolare anche grazie alla grande quantit\u00e0 di film che sono stati girati su di lui: si contano pi\u00f9 di 100 titoli, i pi\u00f9 famosi dei quali interpretati da Kwan Tak Hing, Jet Li e da Jackie Chan."}
{"id": "1600392", "revid": "1543377", "url": "https://it.wikipedia.org/wiki?curid=1600392", "title": "Cesare Tallone", "text": "Biografia.\nUnico figlio maschio dei quattro avuti dalla pianista Teresa Macario e da Pietro Domenico Tallone, originario di Pinerolo, nasce a Savona dove \u00e8 di servizio il padre, ufficiale dell'esercito piemontese. Nel 1860 la famiglia si sposta a Parma, dove Pietro dirige il Real Collegio militare ma alla sua precoce morte (nel 1863, a soli 47 anni), si trasferisce ad Alessandria, citt\u00e0 natale della madre.\nPrecocemente attratto dalle arti figurative viene ammesso, dodicenne, nella bottega dell\u2019incisore Annibale Motti e due anni dopo, presso la Scuola serale Societ\u00e0 Operai Riuniti, in quella del pittore Pietro Sassi, che Cesare accompagna nei lavori di decorazione di ville della riviera ligure; riconosciuto presto il suo talento, viene aiutato dalla Municipalit\u00e0 di Alessandria a frequentare corsi regolari e, grazie all'aiuto dell'industriale Domenico Boratto, nel novembre 1872 viene ammesso all'Accademia di Brera.\nAllievo di Raffaele Casnedi, Luigi Riccardi e in particolare di Giuseppe Bertini, ha come compagni di studio Gaetano Previati, Spartaco Vela, i fratelli Bazzaro, Emilio Gola e Giovanni Segantini e, di corso, Achille Peretti; nel 1873 si aggiudica una medaglia d'argento per i progressi registrati durante l'anno scolastico alla Scuola di paesaggio ed entra a far parte della \"Famiglia artistica\", un sodalizio animato da Vespasiano Bignami in cui si ritrovano esponenti della Scapigliatura e del Divisionismo come Tranquillo Cremona, Daniele Ranzoni, Giuseppe Grandi, Giovanni Segantini, Eugenio Gignous, Emilio Longoni, Angelo Morbelli e Gaetano Previati e che si basa sul confronto aperto tra diversi correnti artistiche, dove professionisti e dilettanti trovano un ambiente ideale per condividere e scambiare esperienze.\nNel 1877 esordisce all'Esposizione annuale di Brera con \"Parte della sagrestia delle Grazie in Milano\", che l'anno successivo ripresenta nella Sala nell\u2019ex palazzo Clerici; nel 1879, anno della conclusione degli studi accademici, viene premiato per \"Una pia donzella difende dalla rapacit\u00e0 di un godo gli arredi sacri affidati alla sua custodia\", dipinto storico affine allo stile e ai precetti del maestro Giuseppe Bertini e primo importante successo mediatico di Tallone, confermato nello stesso anno dalla commissione del \"Ritratto di Re Umberto\".\nNegli anni successivi viaggia tra Parigi, Londra, dove viene a contatto con la pittura di Diego Vel\u00e1zquez, Venezia e Roma dove studia l'arte di Tiziano e Tintoretto e dal 1880 frequenta gli esponenti di spicco della scuola meridionale Vincenzo Gemito, Antonio Mancini e Francesco Paolo Michetti, mentre a Milano \u00e8 ospite dello studio del maestro Francesco Hayez, che nutre grande ammirazione nel giovane pittore e del quale ritrarr\u00e0 la figliastra Angelina Rossi.\nAll'Esposizione di Roma del 1883 presenta \"Ritratto di Luigi Bernasconi\" e \"Una Vittoria del Cristianesimo ai tempi di Alarico\", acquistato dal principe Marcantonio Borghese e distrutto nel corso della Seconda guerra mondiale, che gli vale ulteriore notoriet\u00e0 nell'ambiente artistico; nel contempo, insegna alla Scuola popolare professionale gratuita di Bergamo Alta\nNel 1884 ripropone alla mostra di Brera \"Ritratto di Luigi Bernasconi\" e all'Esposizione di Torino \"La derelitta (Ritratto di giovane signora seduta)\", altra opera di successo, \"Ritratto di vecchio\", \"Ritratto del capitan Fondacaro\" e \"Pittore in erba\". Nello stesso anno, si aggiudica il concorso per la cattedra di pittura all'Accademia Carrara di Bergamo, dove succede a Enrico Scuri; tra gli allievi Pellizza da Volpedo, Edoardo Berta e Clara Muller.\nNel 1886 partecipa alla mostra di Brera con \"Beone\" e \"Ritratto di Cesare Maironi da Ponte\", l'anno successivo presenta all'Esposizione Nazionale Artistica di Venezia il \"Ritratto dell\u2019ingegner Guglielmo Davoglio\" (futuro marito della sorella Linda Maria, anche lei ritratta lo stesso anno), \"Beone\", \"Ritratto del colonnello Vittore Tasca\" e \"Ritratto del signor Anadone\".\nIl 18 aprile 1888 sposa la poetessa Eleonora Tango, figlia del nobile napoletano Vincenzo Tango, che gli dar\u00e0 nove figli dei quali Guido, che seguir\u00e0 le sue orme, il liutaio Cesare Augusto, la pianista Giuditta e l'editore Alberto, cui aggiungere altri due figli avuti ancora studente da Paolina Bellati, fra cui l'architetto Enea.\nNel 1889 partecipa all\u2019Esposizione Universale di Parigi con \"Il bevitore\" e ritrae per la prima volta la Regina Margherita, che successivamente gli commissiona altri due dipinti.\nNel 1894 espone alla Triennale di Milano con \"La massaia\", nel 1895 entra a far parte del neonato Circolo Artistico Bergamasco, nel 1897 apre una scuola femminile nella sua residenza di palazzo Suardi, dato che l'accesso delle donne all'Accademia Carrara era interdetto.\nEspone alla Biennale di Venezia il \"Ritratto della bambina Irene Tallone\" e partecipa all'Esposizione generale italiana di Torino con \"La pastorella\", con soggetto la figlia Teresa.\nNel 1899 viene nominato titolare della cattedra di pittura dell'Accademia di Brera di Milano, in sostituzione del defunto maestro Giuseppe Bertini, ruolo che terr\u00e0 fino a pochi mesi prima della morte; fra gli alunni il milanese Romano Valori e i futuristi Aroldo Bonzagni, Carlo Carr\u00e0, Achille Funi, Antonio Sant'Elia, Umberto Boccioni, Aldo Carpi, Leonardo Dudreville, Arturo Tosi, Anselmo Bucci, Antonio Ambrogio Alciati, Giuseppe Palanti, Alessandro Gallotti, Vittorio Gussoni e Umberto Lilloni. \nNel 1900 partecipa all\u2019Esposizione della pittura lombarda del XIX secolo con \"Maternit\u00e0\" e \"Ritratto del colonello Vittore Tasca\" e all'Esposizione Triennale di Milano, dove viene premiato per il \"Ritratto del signor Consonni\".\nNel 1901 diviene Socio Onorario dell\u2019Accademia, l'anno successivo il Ministero della Pubblica Istruzione lo insignisce del titolo di Cavaliere.\nIn questo periodo frequenta intellettuali e scrittori, come Ada Negri, Sibilla Aleramo, Margherita Sarfatti, Gabriele d'Annunzio, Filippo Tommaso Marinetti.\nPartecipa alla Mostra nazionale di Belle Arti di Milano del 1906 con \"Ritratto del Signor Castagna\", \"Ritratto della Signora Gritti\", \"Ritratto del Signor Bernasconi\" e \"Ritratto della Signora De Amorim\".\nNel 1908 si aggiudica il Premio Principe Umberto con \"Ritratto della Signora Castelli\"\nL'anno successivo partecipa all'Esposizione di Venezia, dove gli viene dedicata un'intera sala, con \"Ritratto della signora Paolina Nulli\", \"Ritratto di signora\", \"Ritratto del dottor Rocco Gritti\", \"Ritratto della signora de Amorim\", \"Ritratto del Signor Bernasconi\" e \"Ritratto dell'avvocato G.B. Alessi\".\nNel 1912 presenta all'Esposizione Nazionale di Belle Arti di Milano il \"Ritratto di Ettore Baldini\": con l'approssimarsi della Prima guerra mondiale, le precarie condizioni fisiche si assommano al dolore per la partenza per il fronte dei quattro suoi figli maschi e di tanti suoi allievi dell'Accademia, ma prosegue l'attivit\u00e0 artistica (\"Ritratto di Emilia\", \"La figlia Giuditta\") fino al marzo 1919, quando l'aggravarsi del suo stato lo costringono a lasciare l'insegnamento. \nMuore all'Ospedale Fatebenefratelli di Milano il 21 giugno 1919.\nSono celebrati Funerali di Stato e viene sepolto al Cimitero Monumentale; la casa bergamasca di via Pignolo 76 in cui ha abitato, attuale sede del Museo Bernareggi, espone una lapide in sua memoria.\nNel 1921 viene allestita la personale celebrativa postuma \"Cesare Tallone\" presso la Pinacoteca di Brera, cone l'esposizione di 104 tele, allo stesso modo nel 1953 viene celebrato il centenario della sua nascita.\nNel 1995 viene allestita nella ex Chiesa di S. Agostino alla Fara di Bergamo l'esposizione \"Pittura a Bergamo da Tallone a Loverini\".\nStile.\nCresciuto alla scuola di Giuseppe Bertini, che lo istruisce ai canoni artistici tradizionali, se ne distacca definendo precocemente un proprio stile nel quale accoglie sia nuovi precetti contemporanei (l'amicizia con Antonio Mancini ha un'influenza sulla sua attivit\u00e0 artistica), che i principi classici, guidato dagli insegnamenti di Francesco Hayez e affascinato dalle opere di Diego Vel\u00e1zquez, che conosce nei musei di Londra, oltre a sviluppare la prerogativa di dipingere con estrema velocit\u00e0 ed espressivit\u00e0.\nLa prima affermazione di Tallone \u00e8 comunque legata a un dipinto storico di imponenti dimensioni (3 x 6 metri), \"Un trionfo del Cristianesimo al tempo di Alarico\" del 1883, presentato all'Esposizione di Belle Arti in Roma e acquistato dal principe Marcantonio Borghese e che rispecchia pienamente gli insegnamenti del maestro Bertini. \nDa questo momento la sua attivit\u00e0 sar\u00e0 principalmente focalizzata sulla ritrattistica a partire dai dipinti su commissione di reali, alta borghesia, artisti in voga, realizzati per ricavarne fama e denaro e delineati da una forte personalit\u00e0 espressiva e introspezione psicologica (\"Ritratto di Sua Maest\u00e0 la Regina Margherita\", \"Ritratto di Re Umberto\", \"Ritratto di Maria Gallavresi\", \"Ritratto di Lyda Borelli\", \"Ritratto del signor Bernasconi Luigi\", acquistato dal Ministero della Pubblica Istruzione e definito da Primo Levi \"Opera destinata a fare epoca\"), da opere dove viene riprodotta con romanticismo l'intimit\u00e0 della sua cerchia familiare (\"I due cugini\", \"Ritratto di Linda Maria Tallone\", \"Ritratto di Irene Tallone\") e da scene di genere (\"La pastorella\", \"Il beone\", \"La massaia\").\nNotevole anche la produzione paesaggistica del periodo bergamasco, apprezzata dalla critica per la delicatezza del tratto e dall'artista per la libert\u00e0 scelta nei temi e la possibilit\u00e0 di sperimentare, derivata dalla frequentazione con Telemaco Signorini e gli altri artisti Macchiaioli che dipingono \"en plein air\" in campagna o in marina.\nInsegnamento.\nA partire dal 1884, anno in cui viene nominato titolare della Cattedra di Pittura dell'Accademia Carrara, Tallone si immedesima completamente nei suoi ruoli di insegnante ed educatore dedicando tempo e risorse ai suoi allievi, tra i quali Pellizza da Volpedo che definisce la sua scuola \"bottega rinascimentale\" e che trae dal maestro i precetti di esecuzione dal vero e con tonalit\u00e0 ampiamente luminose, secondo i canoni della pittura del realismo.\nCarlo Carr\u00e0, suo allievo dal 1906 all'Accademia di Brera, scrive: "}
{"id": "1600394", "revid": "729019", "url": "https://it.wikipedia.org/wiki?curid=1600394", "title": "Sindrome di Nelson", "text": "La sindrome di Nelson \u00e8 detta anche sindrome di Nelson-Meakin-Thorne e si riscontra dopo surrenectomia in corso di malattia di Cushing nel 10-15 % dei casi per mancanza di feedback negativo esercitato dai glucocorticoidi.\nDurante il disturbo il paziente sviluppa macroadenomi ipofisari che secernono l'ormone adrenocorticotropo (ACTH). La gravit\u00e0 della malattia dipende dall'effetto del rilascio di ACTH sulla pelle, dalla perdita dell'ormone pituitario e dall'effetto che il tumore ha sulle strutture circostanti all'interno del corpo.\n\u00c8 caratterizzata dall'allargamento dell'adenoma cromofilo secernente ACTH con ampliamento della sella turcica.\nIl primo caso della sindrome di Nelson fu descritto nel 1958 da Nelson et al. Negli ultimi venti anni, sono stati apportati miglioramenti all'identificazione e alla cura dei pazienti con malattia di Cushing. Sono stati apportati miglioramenti con tecniche come la radioterapia ipofisaria, il saggio ACTH, la chirurgia ipofisaria dell'ipofisi, la risonanza magnetica ad alta risoluzione e il campionamento del seno petroso inferiore. I progressi menzionati in precedenza hanno permesso ai medici di perseguire altre vie per la terapia della sindrome di Cushing che non comportano adrenalectomia bilaterale.\nLa sindrome di Nelson viene anche definita sindrome post-adrenalectomia ed \u00e8 il risultato di una surrenalectomia eseguita per la sindrome di Cushing. Gli adenomi corticotrofi sono rilevati in pi\u00f9 femmine rispetto ai maschi. Pertanto, la sindrome di Nelson \u00e8 osservata per lo pi\u00f9 in donne giovani .\nPresentazione clinica.\nA livello clinico il paziente si presenta con iperpigmentazione cutanea dovuta all'eccesso di ormone melanotropo (MSH), eventuali alterazioni visive per compressione del chiasma ottico e ovviamente elevati tassi ematici di ACTH ed MSH.\nI sintomi comuni includono:\nCause.\nLe cause comuni includono adrenalectomia bilaterale per il trattamento della malattia di Cushing e ipopituitarismo. L'insorgenza della malattia pu\u00f2 verificarsi fino a 24 anni dopo l'esecuzione di una adrenalectomia bilaterale, con una media fino a 15 anni dopo. Una misura preventiva che pu\u00f2 essere utilizzata \u00e8 la radioterapia profilattica quando viene eseguita una adrenalectomia bilaterale al fine di prevenire la manifestazione della sindrome di Nelson. Lo screening pu\u00f2 anche essere fatto con l'aiuto di una risonanza magnetica al fine di visualizzare i macroadenomi. Se i tumori non sono presenti, \u00e8 necessario eseguire una risonanza magnetica ad intervalli. I livelli di ACTH a digiuno nel plasma al di sopra di 154 pmol / l e l'iper-pigmentazione sono predittivi della sindrome di Nelson dopo una adrenalectomia. I fattori di rischio includono la giovane et\u00e0 e la gravidanza.\nTrattamento.\nIl trattamento comune per la sindrome di Nelson includono la radioterapia o la chirurgia. Le radiazioni consentono di limitare la crescita della ghiandola pituitaria e degli adenomi. Se gli adenomi iniziano a influenzare le strutture circostanti del cervello, allora una tecnica micro-chirurgica pu\u00f2 essere adattata per rimuovere gli adenomi in un processo transfenoidale (osso alla base del cranio). La morte pu\u00f2 essere causata dallo sviluppo di un tumore ipofisario localmente aggressivo. Tuttavia, non si verifica comunemente con le malattie dell'ipofisi. Nel raro caso, i tumori che secernono ACTH possono diventare maligni. La morbilit\u00e0 dalla malattia pu\u00f2 verificarsi a causa della compressione o della sostituzione del tessuto pituitario e della compressione delle strutture che circondano la fossa ipofisaria. Il tumore pu\u00f2 anche comprimere l'apparato ottico, influenzare il flusso del liquido cerebrospinale e causare una meningite"}
{"id": "1600401", "revid": "838137", "url": "https://it.wikipedia.org/wiki?curid=1600401", "title": "Carlo Rossetti", "text": "Biografia.\nNacque a Ferrara nel 1614.\nPapa Urbano VIII lo elev\u00f2 al rango di cardinale nel concistoro del 13 luglio 1643. Il 4 maggio dello stesso anno fu nominato vescovo di Faenza, la cui cattedra mantenne fino al termine della sua vita.\nMor\u00ec il 23 novembre 1681 all'et\u00e0 di 67 anni.\nGenealogia episcopale.\nLa genealogia episcopale \u00e8:"}
{"id": "1600402", "revid": "2166030", "url": "https://it.wikipedia.org/wiki?curid=1600402", "title": "Anna di Cipro", "text": "Nota per essere una delle pi\u00f9 belle dame del suo tempo, ma anche dipinta come donna viziosa e incapace di obbedire, a lei \u00e8 dovuta la trasmissione del titolo regio, sia pur soltanto nella titolarit\u00e0 dei diritti, alla Casa di Savoia: ciononostante, o forse proprio per gli sforzi vanamente compiuti in difesa di Cipro, su Anna sono state riversate le colpe del dissesto delle finanze sabaude e il declino dei domin\u00ee sabaudi, dopo il grande regno di Amedeo VIII di Savoia. \nMorta senza eredi la nipote Carlotta di Cipro (1487), ultima Regina di Cipro, legittima e moglie di Luigi di Savoia, le Corone di Cipro, Gerusalemme e Armenia passarono ai duchi di Savoia, accompagnando ogni atto ufficiale degli stessi, tra cui lo Statuto albertino.\nBiografia.\nInfanzia.\nAnna era figlia di re Giano di Cipro e di Carlotta di Borbone.\nMatrimonio.\nAnna and\u00f2 sposa a Chamb\u00e9ry nel 1434 a Ludovico di Savoia: il matrimonio rientrava nella trama di alleanze architettata da Amedeo VIII, che rafforz\u00f2 cos\u00ec il legame Savoia-Cipro mediante l'unione (1440) della nipote Amedea di Monferrato con Giovanni II, fratello di Anna.\nMorte.\nDopo la morte, Anna venne sepolta nella Chiesa di San Francesco a Ginevra.\nDiscendenza.\nLudovico di Savoia e Anna ebbero 19 figli:"}
{"id": "1600407", "revid": "433605", "url": "https://it.wikipedia.org/wiki?curid=1600407", "title": "Labn\u00e1", "text": "Labn\u00e1 \u00e8 un sito archeologico mesoamericano della civilt\u00e0 Maya, situato nella regione delle colline di Puuc, nella penisola dello Yucat\u00e1n. \u00c8 vicino al grande sito archeologico Uxmal.\nIl sito \u00e8 piuttosto piccolo e compatto. Tra le strutture pi\u00f9 importanti si pu\u00f2 citare \"El Palacio\", una delle strutture pi\u00f9 lunghe della regione Puuc (circa 120 metri di lunghezza). Dal palazzo si estende una strada (\"Sacb\u00e9\") che porta a un arco. La struttura \u00e8 alta 6 metri e larga 3, e presenta dei bassorilievi in buono stato di conservazione. Presso l'arco si trova \"El Mirador\", una struttura a forma di piramide sormontata da un tempio. \nIl disegno delle strutture e i motivi architettonici ricalcano lo stile regionale detto Puuc, che fa uso di modelli di pietra ben tagliati e di maschere del dio della pioggia Chaac.\nIl sito venne costruito durante l'et\u00e0 Classica Tarda, e nel palazzo si pu\u00f2 trovare una data che corrisponde all'862.\nIl primo rapporto su Labna venne scritto da John Lloyd Stephens, che visit\u00f2 la zona assieme all'artista Frederick Catherwood nel 1842."}
{"id": "1600408", "revid": "287204", "url": "https://it.wikipedia.org/wiki?curid=1600408", "title": "Labna", "text": ""}
{"id": "1600409", "revid": "123398553", "url": "https://it.wikipedia.org/wiki?curid=1600409", "title": "Jorge Mart\u00ednez (motociclista)", "text": "Carriera.\nLa sua carriera nel motociclismo inizi\u00f2 in competizioni locali nella Comunit\u00e0 Valenciana, facendosi notare nel 1979, quando fu secondo nella \"Copa Streaker\" dietro a Sito Pons. Pass\u00f2 quindi alle competizioni nazionali, conquistando nel 1981 il titolo di campione spagnolo della 50 e di vicecampione della 125.\nDebutt\u00f2 nel motomondiale nell'edizione del 1982 in classe 50 alla guida di una Bultaco, ottenendo i suoi primi punti iridati in occasione del Gran Premio motociclistico di Spagna. L'anno successivo ottenne il suo primo piazzamento sul podio, sempre in occasione del gran premio di casa e sempre in 50, prima che la categoria venisse estromessa dal campionato mondiale.\nDal motomondiale 1984 inizi\u00f2 a partecipare a stagioni complete del mondiale, gareggiando nella nuova classe 80 e ottenendo il suo primo successo in occasione del Gran Premio motociclistico d'Olanda 1984.\nSpecialista delle piccole cilindrate, ottenne i suoi migliori risultati in sella a motociclette di case spagnole: oltre a Bultaco, anche Derbi e JJ Cobas. Negli ultimi anni di partecipazione ha per\u00f2 guidato anche mezzi di Honda, Yamaha e Aprilia.\nTra il 1986 e il 1988 ha vinto 3 titoli mondiali in classe 80 e uno in classe 125, mentre durante l'arco della carriera ha vinto 22 gare nella prima classe e 15 nella seconda, divenendo anche il pi\u00f9 giovane pilota a conquistare il titolo iridato della classe 80 nella storia del Motomondiale. A questo palmares vanno aggiunti 12 titoli nazionali nel Campeonato de Espa\u00f1a de Velocidad e un titolo nel Campionato Europeo Velocit\u00e0.\nDopo essersi ritirato nel 1997, ha continuato a essere presente nel mondo delle competizioni, seguendo il suo team motociclistico, l'Aspar Racing Team, che aveva fondato gi\u00e0 nel 1992.\nCon questo team ha seguito vari piloti in varie classi, vincendo i titoli mondiali con \u00c1lvaro Bautista nel 2006, con G\u00e1bor Talm\u00e1csi nel 2007, con Juli\u00e1n Sim\u00f3n nel 2009 e con Nico Terol nel 2011; tutti ottenuti in classe 125, utilizzando moto Aprilia."}
{"id": "1600415", "revid": "135224", "url": "https://it.wikipedia.org/wiki?curid=1600415", "title": "Showmen II", "text": ""}
{"id": "1600419", "revid": "767487", "url": "https://it.wikipedia.org/wiki?curid=1600419", "title": "Showmen 2", "text": "Gli Showmen 2 sono stati un gruppo musicale rock progressivo italiano.\nStoria del gruppo.\nNati dalle ceneri degli Showmen, nei quali militavano James Senese e Franco Del Prete, e grazie all'inserimento di altri strumentisti, nel 1972 si formano gli Showmen 2, gruppo napoletano di rock progressivo.\nLa loro prima apparizione dal vivo risale allo stesso anno al Festival Pop di Genova dove riscuotono un buon successo, che li porta alla pubblicazione, sempre nel 1972, del loro unico LP dal titolo omonimo, dopo aver firmato un contratto con la BBB, casa discografica napoletana di propriet\u00e0 di Antonio Taccogna.\nL'album passa inosservato, nonostante la buona musica proposta dalla band, a met\u00e0 strada tra il prog e il rock con venature jazz date dalle notevoli abilit\u00e0 ai fiati di James Senese.\nDi conseguenza il gruppo dirotta i propri orizzonti musicali dando vita alla band jazz-rock dei Napoli Centrale."}
{"id": "1600421", "revid": "287204", "url": "https://it.wikipedia.org/wiki?curid=1600421", "title": "William Froude", "text": "\u00c8 stato colui che per primo ha formulato delle leggi affidabili sulla resistenza che l'acqua offre alle navi (simile all'equazione della velocit\u00e0 delle carene), e per prevedere la loro stabilit\u00e0.\nBiografia.\nFroude nacque a Dartington, Devon (Inghilterra) e frequent\u00f2 la Westminster School e l'Oriel College a Oxford, laureandosi con il massimo dei voti nel 1832.\nNel 1876 ricevette in premio la Royal Medal assieme a C. Wyville Thomson.\nUn tipo particolare di freno idrodinamico che viene utilizzato per eseguire la misura della potenza delle turbine idrauliche porta il suo nome: freno idraulico di tipo Froude. Questo freno idraulico pu\u00f2 essere detto anche di tipo a celle oppure vorticellare.\nMor\u00ec nel 1879, durante una vacanza (come ospite ufficiale della Marina Reale inglese) a Simonstown, in Sudafrica, e fu l\u00ec sepolto ricevendo i massimi onori della Marina. William Froude era fratello di James Anthony Froude, uno storico, e di Hurrel Froude, scrittore e sacerdote."}
{"id": "1600425", "revid": "1833487", "url": "https://it.wikipedia.org/wiki?curid=1600425", "title": "Samtredia", "text": "Samtredia (in georgiano \u10e1\u10d0\u10db\u10e2\u10e0\u10d4\u10d3\u10d8\u10d0) \u00e8 una citt\u00e0 della Georgia, nella regione dell'Imerezia.\nGeografia fisica.\nSamtredia \u00e8 situata nella parte occidentale della Georgia, sul fondo di una pianura confinante con il Mar Nero, nella valle del fiume Rioni. Fa parte di nodo stradale che permette di unire Kutaisi e Tbilisi a est, e Batumi a sud e Sukhumi a nord.\nA circa 10\u00a0km di distanza da Samtredia c'\u00e8 il \"Kopitnari International Airport\".\nStoria.\nInizialmente, nella seconda met\u00e0 del XIX secolo, Samtredia fu il maggior collegamento ferroviario della regione dell'Imerezia. In seguito divent\u00f2 una citt\u00e0 vera e propria. Durante il periodo comunista Samtredia divenne uno dei maggiori centri ferroviari nel Caucaso meridionale.\nEconomia.\nCi sono state alcune importanti fabbriche a Samtredia durante il periodo comunista: una fabbrica di cioccolato, una fabbrica di lavorazione del t\u00e8 e una fabbrica di lavorazione del legno.\nL'agricoltura \u00e8 tuttora molto sviluppata a Samtredia, dove si producono pomodori, cetrioli e altri ortaggi. Nella zona crescono anche molti tipi di frutta.\nSport.\nImpianti sportivi.\nLe partite di calcio si giocano nello stadio Erosi Manjgaladze e la squadra di calcio locale \u00e8 l'Sapekhburto K'lubi Samt'redia militante nella massima serie georgiana."}
{"id": "1600426", "revid": "92723", "url": "https://it.wikipedia.org/wiki?curid=1600426", "title": "Arcidiocesi di Portland in Oregon", "text": ""}
{"id": "1600429", "revid": "1745361", "url": "https://it.wikipedia.org/wiki?curid=1600429", "title": "Bugono", "text": "Nella mitologia greca, Bugono o Bunomo era il nome di uno dei figli di Elena e di Paride. \nIl mito.\nDopo il rapimento della bella Elena ad opera di Paride, uno dei principi troiani, i due amanti ebbero diversi figli fra cui Bugono.\nBugono insieme ai suoi fratelli era ancora in fasce quando scoppi\u00f2 la guerra di Troia, dove i greci reclamavano la donna, durante le varie battaglie la citt\u00e0 fu scossa e durante una di esse il soffitto della casa dove Bugono risiedeva non resistette agli urti crollando e uccidendo l'infante."}
{"id": "1600431", "revid": "1745361", "url": "https://it.wikipedia.org/wiki?curid=1600431", "title": "Buno", "text": "Buno () \u00e8 un personaggio della mitologia greca, figlio di Ermes e di Alcidamia.\nMitologia.\nEete affid\u00f2 a Buno il trono di Efira (un antico nome di Corinto) quando decise di emigrare nella Colchide, pregandolo di tenerlo fino a quando i suoi figli fossero tornati. Si racconta che Buno abbia costruito un santuario per Era \"Bunia\" sulla strada che portava all'Acrocorinto.\nDopo la morte di Buno, Epopeo di Sicione, giunto dalla Tessaglia, estese il suo regno fino ad includere Corinto; quando il suo ultimo successore (Corinto) mor\u00ec a sua volta senza eredi, i Corinzi mandarono a chiamare Medea da Iolco per assegnare a lei il regno."}
{"id": "1600433", "revid": "1745361", "url": "https://it.wikipedia.org/wiki?curid=1600433", "title": "Buli", "text": "Nella mitologia greca, Buli era il nome di una ragazza della Tessaglia.\nBuli ebbe un figlio, di nome Egipio, che sedusse una donna, ma il figlio di costei, Neofrone, decise di vendicarsi. Quest'ultimo riusc\u00ec a sedurre Buli e la port\u00f2 proprio dove Egipio si incontrava solitamente con la sua amante.\nI due non si riconobbero e si amarono ma, quando compresero cosa avevano fatto, cercarono di uccidersi; Zeus, per\u00f2, imped\u00ec loro il suicidio, trasformandoli in uccelli."}
{"id": "1600435", "revid": "1745361", "url": "https://it.wikipedia.org/wiki?curid=1600435", "title": "Bucolo (figlio di Colono)", "text": "Nella mitologia greca, Bucolo era il nome di diversi personaggi di cui si racconta nel mito, fra cui uno dei figli di Colono di Tanagra.\nIl mito.\nBucolo uccise insieme ai suoi fratelli Eunosto per colpa della loro sorella Ocna. La sorella non riuscendo ad ottenere l'amore del ragazzo si invent\u00f2 che da lui fosse stata maltrattata e lamentandosi con i suoi parenti ottenne l'omicidio dell'amato. Bucolo fu catturato dal padre del morto, Elieo e lo cacci\u00f2 insieme agli altri che commisero il misfatto.\nBucolo significa bovaro."}
{"id": "1600443", "revid": "122333148", "url": "https://it.wikipedia.org/wiki?curid=1600443", "title": "Galvanize", "text": "Galvanize \u00e8 il primo singolo estratto dal quinto album dei Chemical Brothers, \"Push the Button\".\nL'introduzione del brano contiene un sample della canzone \"Hadi Kedba Bayna\" della cantante marocchina Najat Aatabou.\nIl singolo.\nPubblicato il 17 gennaio 2005, una settimana prima dell'album di estrazione, il singolo ha raggiunto la terza posizione della classifica del Regno Unito. La canzone ha vinto il Grammy Award come \"Best Dance Recording\" nel febbraio del 2006.\nApparizione nei media.\nIl brano \u00e8 apparso nel videogioco musicale DJ Hero 2, nel 2021 \u00e8 colonna sonora di uno spot pubblicitario della Michelin"}
{"id": "1600444", "revid": "767487", "url": "https://it.wikipedia.org/wiki?curid=1600444", "title": "Icon (gruppo musicale)", "text": "Gli Icon furono un gruppo heavy metal fondato a Phoenix, Arizona nel 1981.\nStoria.\nIl gruppo inizi\u00f2 la carriera sotto il nome di The Schoolboys a Phoenix, Arizona, ma cambi\u00f2 nome in Icon appena firmato il contratto con la Capitol Records dopo essere stati scoperti dal titolare della Shrapnel Records Mike Varney. I The Schoolboys erano composti da Stephen Clifford alla voce, David Michael-Philips e Dan Wexler alle chitarre, Tracy Wallach al basso, ed il batterista John Covington. Il chitarrista Dan Wexler all'et\u00e0 di 13 anni prese lezioni di chitarra dal chitarrista degli Spider (la prima band di Alice Cooper) John Tatum. I The Schoolboys pubblicarono un EP autoprodotto dal titolo di \"Singin', Shoutin\" nel 1980, per una tiratura limitata di appena 1000 copie. Ma il progetto venne accantonato nello stesso anno dopo l'abbandono di Michael Phillips e John Covington. Micheal Phillipes afferm\u00f2 di aver abbandonato la band per intraprendere strade musicali differenti. Michael Phillips (vero nome \"David Henzerling\"), successivamente sar\u00e0 per un breve periodo membro dei Keel nel 1984 per poi fare carriera con i King Kobra di Carmine Appice. Una della tracce contenute nel EP dei The Schoolboys, dal titolo di \"Meanstreet Machine\", verr\u00e0 poi ripresa dai King Kobra nel loro disco \"King Kobra III\" (1988). Mike Varney, assieme a Dan Wexler, produsse il debutto della band di Phoenix, che ricevette diversi apprezzamenti dalla scena heavy metal underground. La prima intenzione era quella di pubblicare il disco per la Shrapnel, ma venendo presto notati dalla Capitol Records, scelsero infine la grossa major. Dal disco venne estratta la traccia \"On Your Feet\", il video della quale venne trasmesso a ruota su MTV. Il secondo album, \"Night of the Crime\", venne prodotto dal noto Eddie Kramer (famoso per i suoi lavori con band come Kiss, Twisted Sister, Jimi Hendrix e molti altri) e mixato dall'altrettanto rispettato Ron Nevison, dove vennero accantonate le pesanti sonorit\u00e0 del debutto in favore di un sound pi\u00f9 morbido e AOR in seguito alle pressioni della label. Il gruppo ricevette anche il contributo del compositore Bob Halligan Jr., artista noto per le sue collaborazioni con band come Joan Jett, Helix, Judas Priest, Kix, Cher ed altri. Nonostante il cambio di sonorit\u00e0 su strade pi\u00f9 commerciali, \"Night Of The Crime\" fall\u00ec nelle vendite. La Capitol decise di bocciare la band dopo l'insuccesso. Tuttavia, il disco venne ben accolto dalla critica, ed il giornale Kerrang! lo defin\u00ec tra i miglior tre album del 1989. Clifford abbandon\u00f2 il progetto poco dopo, pare per dedicarsi alla fede cristiana. Solo un anno dopo, egli torn\u00f2 a dedicarsi alla musica pubblicando un album solista con testi cristiani. Dan Wexler suon\u00f2 e co-produsse parte del disco. Aquilino abbandon\u00f2 gli Icon l'anno seguente, e la band decise di sostituire la seconda chitarra con le tastiere arruolando Kevin Stoller. Malgrado questa battuta d'arresto, Wallach, Wexler e Dixon continuarono la carriera, reclutando il cantante Jerry Harrison ed il chitarrista Drew Bollman.\nSenza aver trovato alcun accordo con una nuova etichetta, gli Icon incideranno nel 1987 nuove tracce e pubblicheranno il disco autoprodotto \"A More Perfect Union\", ma questo venne distribuito in edizione limitata e solo in audiocassetta.\nAnche se poteva sembrare a molti un lavoro non ufficiale, questa cassetta poteva vantare una buona produzione degna della Capitol. \"A More Perfect Union\" venne realizzato nell'estate 1987, ad inizialmente vendette bene nella loro citt\u00e0 natale, rientrando nella top 50 best seller per tre settimane consecutive, e secondo \"HITS Magazine\" risult\u00f2 tra i primi cinque album dalle migliori vendite. Ma la pubblicazione solo su audiocassetta penalizz\u00f2 il disco, che non godendo di alcuna sponsorizzazione, non ottenne il successo meritato. Durante il periodo di crisi, la band, sotto il nome di \"Assmaster\" partecip\u00f2 ad alcuni concerti suonando cover nell'intento di raccogliere fondi. Nel 1988 suonarono ad uno degli show pi\u00f9 grandi della loro carriera supportando i Cinderella a Scottsdale, Arizona davanti ad un pubblico di oltre 18.000 persone.\nI loro sforzi vennero poi ricompensati, trovando un accordo con la Megaforce Records, etichetta che aveva appena firmato un importante accordo di distribuzione con la Atlantic. Il risultato fu il disco \"Right Between the Eyes\", dove venne invitato come special guest niente meno che Alice Cooper, che prest\u00f2 la sua voce nelle tracce \"Two for the Road\" e \"Holy Man's War\". La popolarit\u00e0 degli Icon sembr\u00f2 risollevarsi, infatti poco dopo suonarono di supporto ai Bon Jovi e gli Skid Row durante il 1989 prima che il batterista Pat Dixon venisse rimpiazzato dall'ex-membro della band di Sammy Hagar (Montrose, Van Halen) David Lauser. Il gruppo partecip\u00f2 ad alcuni tour britannici tra il marzo e l'aprile del 1990 aprendo per i King's X e suonando uno show al fianco di Ace Frehley. Tornati negli States, gli Icon si sciolsero nel 1990.\nDopo lo scioglimento.\nDan Wexler collabor\u00f2 alla composizione del brano \"\"Jump The Gun\" dei Pretty Maids, contenuto nel omonimo \"Jump the Gun\" (1990).\nLe collaborazioni di Wexler non finirono, in quanto questo partecip\u00f2 anche alla composizione di quattro tracce del disco di Alice Cooper \"The Last Temptation\" (1994). Wrexler inoltre partecip\u00f2 in qualit\u00e0 di chitarrista ritmico alla traccia \"Is Anyone Home?\"\" nel suo disco \"A Fistful of Alice\" (1997).\nWexler venne anche contattato da Ronnie James Dio nel 1993 per raggiungere la sua band, ma egli rifiut\u00f2 perch\u00e9 occupato a collaborare con Alice Cooper.\nDan Wexler e Pat Dixon fondarono la band Tomcats, in collaborazione con il cantante Tommy Dean, il chitarrista David Michael Phillips (Keel, King Kobra) ed il bassista Tom Rucci (ex Shark Island). Quando il progetto venne accantonato, Dean entr\u00f2 negli Asphalt Ballet. I primi due album degli Icon vennero pubblicati su CD dalla Capitol nel 1994, ma distribuiti solo in Giappone. L'etichetta tedesca Bear Tracks successivamente diffonder\u00e0 i due dischi in Europa nel 1995. Lo stesso anno Wexler realizz\u00f2 una nuova versione del disco \"A More Perfect Union\" su CD in aggiunta ad alcune demo e materiale irrealizzato, pubblicandolo sotto il nome di \"An Even More Perfect Union\". Le poche copie in circolazione vennero firmate dallo stesso Wexler.\nLauser torn\u00f2 a collaborare con Sammy Hagar nella band The Waboritas.\nL'etichetta francese Axe Killer Records rimasterizzer\u00e0 i primi lavori della band nel 2000. Lo stesso anno la Epilogue Entertainment diffuse un live album intitolato \", che venne registrato il 30 dicembre 1984 alla Graham Central Station di Albuquerque, Nuovo Messico ed al quale venne aggiunto un video. Il disco conteneva anche la reinterpretazione degli Argent \"Hold Your Head Up\"\". Curiosamente, i due membri della prima incarnazione, i The Schoolboys, David Michael-Phillips e John Covington, riemersero nel 2005 quando formarono una nuova band chiamata Big Cock, assieme al ex cantante dei Lynch Mob e Warrant Robert Mason, pubblicando diverso materiale"}
{"id": "1600445", "revid": "104458", "url": "https://it.wikipedia.org/wiki?curid=1600445", "title": "Free talk", "text": "Un free talk \u00e8 uno spazio all'interno di un manga nel quale l'autore (o mangaka) pu\u00f2 scrivere liberamente di qualsiasi argomento, rivolgendosi direttamente al lettore.\nAlcuni autori (come per esempio Miwa Ueda, autrice di \"Peach Girl\") sono soliti inserire in questi spazi, posti per maggior parte in quarto di pagina, dei disegni. Pi\u00f9 spesso il mangaka ne approfitta per ringraziare chi ha comprato le sue opere o per pubblicizzare le versioni televisive dei suoi lavori. Quando tali argomenti vengono a mancare i temi trattati sfiorano il cinema, la lettura o lo svago. Kaori Yuki (autrice di \"Angel Sanctuary\"), ad esempio, discorre spesso riguardo ai film o ai brani musicali che hanno ispirato i suoi manga. Mihona Fujii (autrice di \"GALS!\") nei suoi free talks si diverte a spiegare come applicare extension ai capelli o come decorare le unghie.\nNon tutti i manga prevedono l'uso del free talk, soprattutto in fase di serializzazione su rivista, ma \u00e8 ormai largamente usato sui tank\u014dbon. Attraverso il free talk gli autori riescono a comunicare direttamente con il lettore, generando una sorta di legame con lui spesso pi\u00f9 forte di quello costituito dalle lettere che arrivano loro, alle quali non possono sempre rispondere."}
{"id": "1600447", "revid": "371529", "url": "https://it.wikipedia.org/wiki?curid=1600447", "title": "Out of Control", "text": "Out of Control (\"fuori controllo\" in lingua inglese) pu\u00f2 riferirsi a:"}
{"id": "1600448", "revid": "125193553", "url": "https://it.wikipedia.org/wiki?curid=1600448", "title": "Augusto Monterroso", "text": "Biografia.\nAugusto Monterroso nacque a Tegucigalpa, capitale dell'Honduras nel 1921, ma all'et\u00e0 di quindici anni si trasfer\u00ec, insieme alla sua famiglia, in Guatemala. Dal 1944 fiss\u00f2 la sua residenza in Messico dove dovette trasferirsi per motivi politici. \nNarratore e saggista, cominci\u00f2 a pubblicare testi a partire dal 1959. Durante quest'anno usc\u00ec la prima edizione di \"Obras completas y otros cuentos\" (Opere complete e altri racconti), una raccolta di narrazioni fulminee e incisive nella quale gi\u00e0 si notano le caratteristiche fondamentali della sua narrativa: una prosa breve e concisa, apparentemente semplice ma che, senza che il lettore lo noti alla prima lettura, \u00e8 densa di riferimenti colti. Spiccano inoltre un magistrale uso della parodia, della caricatura e dell'umorismo nero. \nOpera e critica.\nMonterroso \u00e8 considerato come uno dei maestri della narrativa breve e, tramite il racconto breve, approccia tematiche complesse e affascinanti con una visione provocatoria del mondo e con una narrazione che delizia il lettore. Nel 1998 pubblic\u00f2 una raccolta di suoi saggi \"La vaca\" (La vacca). La sua composizione che recita: \u00abQuando si svegli\u00f2, il dinosauro era ancora l\u00ec\u00bb \u00e8 stata per molto tempo considerata come il racconto pi\u00f9 breve della letteratura universale. Nel 1970 vinse il premio Magda Donato, nel 1975 il premio Villaurrutia e nel 1988 fu decorato con l'Aquila Azteca per il suo contributo alla cultura messicana. Nel 2000 infine gli fu concesso il Premio Principe delle Asturie per le lettere come riconoscimento per la sua intera carriera."}
{"id": "1600449", "revid": "36426", "url": "https://it.wikipedia.org/wiki?curid=1600449", "title": "Le Piastre", "text": "Le Piastre \u00e8 una frazione del comune di Pistoia posto a 14 km dal capoluogo.\nGeografia fisica.\nLe Piastre \u00e8 una localit\u00e0 montana, posta all'altezza di 740 m s.l.m. in prossimit\u00e0 del luogo in cui i due rami del fiume Reno, il \"Reno di Prunetta\" ed il \"Reno di Campolungo\" si uniscono (valico del Poggiolo).\nStoria.\nI primi insediamenti nella zona avvennero durante gli ultimi anni prima della caduta dell'Impero romano d'Occidente, ma il paese come lo conosciamo oggi fu fondato intorno al 1769, anno in cui Pietro Leopoldo II di Lorena, Granduca di Toscana, costru\u00ec la Via Ximeniana (l'odierna Strada Statale 66), passaggio che collegava, attraverso il passo dell'Abetone, la Toscana con l'Emilia-Romagna.\nInizialmente, Le Piastre faceva parte del Comune di Cireglio. La situazione non rimase invariata per molto tempo tanto che, intorno alla fine del XVIII secolo Le Piastre divenne un Comune a s\u00e9, anche se per solo due anni. Dopodich\u00e9 pass\u00f2 sotto la giurisdizione del comune di Porta al Borgo fino al 1877, anno in cui fu annesso al comune di Pistoia. La piazza della frazione \u00e8 intitolata a Graziella Fanti, giovane concittadina vittima del nazifascismo.\nLa produzione di ghiaccio.\nA pochi chilometri da Le Piastre si pu\u00f2 trovare la \"Ghiacciaia della Madonnina\" un edificio in cui fino alla prima met\u00e0 del '900', veniva stivato e conservato il ghiaccio prodotto dalle acque del fiume.\nNella valle del Reno, situate sul tragitto che univa Le Piastre con Pontepetri, vi erano centinaia di ghiacciaie private, la maggior parte delle quali sono andate distrutte nel tempo, a causa di frane o dell'azione erosiva del fiume.\nLa produzione e la vendita di ghiaccio fu il pi\u00f9 importante investimento economico delle famiglie Piastresi e, pi\u00f9 in generale, di molti imprenditori della montagna pistoiese durante gli ultimi due secoli.\nLa fontana Campari.\nAlle Piastre si trova la meglio conservata delle tre Fontane Campari rimaste in Italia. Progettata dallo scultore Giuseppe Gronchi nel 1930-32 per reclamizzare l'azienda Davide Campari &amp; C., venne replicata in cemento armato e installata lungo varie strade secondo una pioneristica idea pubblicitaria, che comprendeva tra i dodici e i trenta esemplati. La Fontana delle Piastre \u00e8 l'unica che conservi sia le teste decorative che l'intera scritta pubblicitaria. Le altre due si trovano a Brunate (provincia di Como) e a Chiusi della Verna (provincia di Arezzo).\nCampionato Italiano della Bugia.\nA Le Piastre si svolge un famoso e caratteristico concorso umoristico: il \"Campionato Italiano della Bugia\", creato nel 1966 da Giancarlo Corsini.\nIl \"Campionato Italiano della Bugia\" \u00e8 organizzato in tre sezioni:"}
{"id": "1600453", "revid": "119699918", "url": "https://it.wikipedia.org/wiki?curid=1600453", "title": "Ordine dell'Aquila azteca", "text": "L'Ordine dell'Aquila Azteca (in spagnolo: \"Orden del \u00c1guila Azteca\") \u00e8 la pi\u00f9 alta decorazione concessa a cittadini stranieri in Messico.\nStoria.\nL'Ordine fu creato per decreto il 29 dicembre 1933 per ricompensare servizi prestati al Messico o all'intera umanit\u00e0 da stranieri. L'Ordine dell'Aquila corrisponde come onore alla \"Condecoraci\u00f3n Miguel Hidalgo\" o alla \"Medaglia Belisario Dom\u00ednguez\" che vengono invece conferite a cittadini messicani. La medaglia dell'ordine \u00e8 concessa dal Ministro degli Esteri su proposta di un consiglio nominato allo scopo e presieduto dal Presidente della Repubblica. L'Ordine \u00e8 stato riformato nel marzo del 2011.\nClassi.\nL'Ordine, dal marzo 2011, dispone delle seguenti classi di benemerenza:\nL'Ordine, fino al marzo 2011, disponeva delle seguenti classi di benemerenza:"}
{"id": "1600455", "revid": "14060526", "url": "https://it.wikipedia.org/wiki?curid=1600455", "title": "Ninfa Prize", "text": ""}
{"id": "1600460", "revid": "1418004", "url": "https://it.wikipedia.org/wiki?curid=1600460", "title": "Premio Xavier Villaurrutia", "text": "Il premio Xavier Villaurrutia \u00e8 un premio letterario messicano.\nStoria.\nIl premio fu fondato in Messico nel 1957 per iniziativa del critico letterario Francisco Zendejas e dedicato allo scrittore Xavier Villaurrutia. Nella sua prima edizione fu concesso retroattivamente al romanzo dello scrittore Juan Rulfo, \"Pedro P\u00e1ramo\". L'associazione che concedeva il premio fu battezzata \"Sociedad de Amigos de Xavier Villaurrutia\", ma, dopo la morte di Alfonso Reyes, uno dei suoi membri pi\u00f9 importanti, nel 1959 cambi\u00f2 nome in \"Sociedad Alfonsina Internacional\" (SAI). Attualmente il premio \u00e8 conferito da due istituzioni: la SAI e il \"Consejo Nacional para la Cultura y las Artes\". Lo scopo del premio \u00e8 quello di stimolare e proteggere la produzione letteraria messicana. \u00c8 considerato un premio prestigioso perch\u00e9 viene conferito da una giuria specializzata, composta da scrittori. Si tiene ogni anno durante il mese di febbraio e premia qualunque opera sia ritenuta degna dalla giuria, sempre che sia pubblicata in Messico. In alcuni casi \u00e8 stato premiato pi\u00f9 di uno scrittore nella stessa edizione, altre volte invece il premio \u00e8 stato concesso non per un'opera in particolare, ma alla carriera."}
{"id": "1600462", "revid": "1776051", "url": "https://it.wikipedia.org/wiki?curid=1600462", "title": "WarCry (album)", "text": "WarCry \u00e8 il primo full-length album della power metal band WarCry, pubblicato il 17 aprile 2002 da Avispa dopo che V\u00edctor Garc\u00eda e Alberto Ardines hanno lasciato gli Avalanch. Secondo il sito web della band, l'album \u00e8 stato prodotto da loro stessi, con la collaborazione degli altri membri, che \u00e8 compaiono solo come \"guest\", considerando questo lavoro come una collaborazione tra i loro gruppi originari.\nTracce.\nTutte le tracce composte da V\u00edctor Garc\u00eda.\nFormazione.\ncon:"}
{"id": "1600467", "revid": "547034", "url": "https://it.wikipedia.org/wiki?curid=1600467", "title": "National Board of Review Awards 1968", "text": "La 40\u00aa edizione dei National Board of Review Awards si \u00e8 tenuta il 10 gennaio 1969."}
{"id": "1600471", "revid": "14061164", "url": "https://it.wikipedia.org/wiki?curid=1600471", "title": "Stoglav", "text": ""}
{"id": "1600472", "revid": "17654", "url": "https://it.wikipedia.org/wiki?curid=1600472", "title": "Concilio dei cento capitoli", "text": ""}
{"id": "1600473", "revid": "17654", "url": "https://it.wikipedia.org/wiki?curid=1600473", "title": "Stoglavyj Sobor", "text": ""}
{"id": "1600475", "revid": "857138", "url": "https://it.wikipedia.org/wiki?curid=1600475", "title": "Pompadour", "text": ""}
{"id": "1600476", "revid": "767487", "url": "https://it.wikipedia.org/wiki?curid=1600476", "title": "Going Merry", "text": "La \u00e8 la prima nave della ciurma di Cappello di paglia nel manga \"One Piece\", scritto e illustrato da Eiichir\u014d Oda, e nelle sue opere derivate.\nDescrizione.\nLa \"Going Merry\" \u00e8 una caravella a vela triangolare. La sua polena ha una forma simile alla testa di una capra e, sotto a questa, si trovano le postazioni per il cannone e l'argano. Un altro cannone \u00e8 sistemato sul retro, mentre il timone trova posto tra le due vele. L'interno della nave contiene una cabina, una sala riunioni e un bagno, mentre sul ponte \u00e8 presente un piccolo giardino dove Nami ha piantato degli alberi di mandarino.\nStoria.\nLa nave viene costruita da Merry su commissione di Kaya, e donata alla ciurma per ringraziarla dell'aiuto nello sconfiggere i pirati Kuroneko. Procedendo nella storia, viene modificata per far fronte alle varie esigenze. Soprattutto prima di volare verso Skypiea, la nave subisce pesanti modifiche, per far s\u00ec che la ciurma possa raggiungere l'isola nel cielo: vengono infatti aggiunte due ali, una coda di colomba e una cresta di pollo sulla polena. Queste modifiche vengono poi tolte al ritorno nel mare blu dal , uno spirito che incarna le navi che vengono molto amate. Costui, inoltre, la ripara, permettendo al gruppo di Rufy di giungere fino a Water Seven, cosa che sarebbe stata impossibile altrimenti.\nGiunti nella metropoli dell'acqua, i carpentieri della Galley-La Company sanciscono che la nave \u00e8 giunta nel suo ultimo porto e che non pu\u00f2 pi\u00f9 essere riparata a causa delle gravi condizioni in cui versa. Proprio la decisione di abbandonare la nave \u00e8 il motivo di una furibonda lite tra Monkey D. Rufy e Usop. Nonostante le condizioni catastrofiche, finita l'avventura di Enies Lobby, nel bel mezzo del Buster Call, la \"Going Merry\" riappare, nuovamente riparata. Ancora una volta, il Klabautermann, con l'aiuto di Iceburg, sindaco di Water Seven e abilissimo carpentiere, l'ha riparata per far fronte all'ultimo viaggio. Dopo aver tratto in salvo la ciurma, la nave viene bruciata con un funerale vichingo. Il suo posto viene preso dalla \"Thousand Sunny\", realizzata da Franky assieme agli altri carpentieri di Water Seven.\nAccoglienza.\nNegli ultimi anni \u00e8 stato creato un replicato della \"Going Merry\" che per\u00f2 non si pu\u00f2 muovere non essendo costruita per tale scopo, usato durante le mostre e le esibizioni sponsorizzate dalla Sh\u016beisha, la Toei Animation e la Fuji TV ad Odaiba, a Tokyo."}
{"id": "1600478", "revid": "767487", "url": "https://it.wikipedia.org/wiki?curid=1600478", "title": "Martian Child - Un bambino da amare", "text": "Martian Child - Un bambino da amare (\"Martian Child\") \u00e8 un film del 2007 diretto da Menno Meyjes.\n\u00c8 tratto dal racconto \"Il bambino marziano\" (\"The Martian Child\") di David Gerrold, vincitore dei premi Hugo, Locus e Nebula assegnati nel 1995.\nTrama.\nDavid Gordon \u00e8 un famoso autore di fantascienza rimasto vedovo da due anni proprio mentre lui e la moglie stavano cercando di adottare un bambino. Dopo un momento di esitazione, decide comunque di adottare Dennis, un bambino di 6 anni che dice di essere un alieno proveniente da Marte e che per questo si protegge dal sole, indossa abiti pesanti per contrastare la debole gravit\u00e0 della terra, mangia solo Lucky Charms e si mette spesso a testa in gi\u00f9 per facilitare la sua circolazione. Il bambino dice di essere venuto sulla terra con lo scopo di conoscere il pianeta e i suoi abitanti e per questo fotografa e ruba cose da catalogare e passa il tempo a consultare un ambiguo dispositivo giocattolo con luci lampeggianti che produce parole inintelligibili.\nDavid riesce comunque ad instaurare un rapporto con il bambino e cerca di farlo inserire nella societ\u00e0 facendogli frequentare la scuola locale ma Dennis viene presto espulso per aver rubato degli oggetti per la sua collezione. Anche David inizia ad avere difficolt\u00e0 creative poich\u00e9 non riesce ad avere mai tempo per scrivere il sequel del suo romanzo gi\u00e0 commissionato e non crede che Dennis sia di Marte come invece crede fermamente sua sorella Liz; la cosa crea infatti rabbia e dolore.\nDavid incontra ad una festa la sua editrice, Tina, e la informa che non far\u00e0 il romanzo prefissato ma un altro, ispirato a Dennis, che si intitoler\u00e0 \"Il bambino marziano\". Tina non \u00e8 d'accordo con la decisione di David e i due litigano.\nAl suo ritorno a casa David scopre che Dennis \u00e8 sparito. Dopo una ricerca, David trova Dennis nel punto in cui il bambino aveva raccontato di essere stato trovato, ovvero la cupola del tetto del museo; con s\u00e9 il bambino ha la sua valigetta con i suoi manufatti terreni e vede la luce di un mezzo arrivare in zona; Dennis gli dice che quelli sono i suoi esseri che sono venuti a prenderlo ma David lo rassicura dicendo che in realt\u00e0 \u00e8 solo un elicottero e gli promette amore e che non lo lascer\u00e0 mai. Il bambino si rassegna e abbraccia David rimanendo con lui, mentre Tina inizia a leggere il romanzo di David sulla storia di Dennis provocando in lei commozione."}
{"id": "1600479", "revid": "834", "url": "https://it.wikipedia.org/wiki?curid=1600479", "title": "The Martian Child", "text": ""}
{"id": "1600480", "revid": "1442080", "url": "https://it.wikipedia.org/wiki?curid=1600480", "title": "Punto di fumo", "text": "Il punto di fumo \u00e8 la temperatura a cui un grasso alimentare riscaldato comincia a rilasciare sostanze volatili che divengono visibili sotto forma di un fumo tendente al colore azzurro, formando anche acroleina, una sostanza tossica.\n\u00c8 particolarmente importante nella frittura, sia casalinga, sia industriale o dei ristoratori, in quanto il grasso comincia a sviluppare fumo, fastidioso per gli occhi e pericoloso se inalato. Oltre all'acroleina il fumo dalla frittura del cibo pu\u00f2 contenere idrocarburi policiclici aromatici, ammine eterocicliche, formaldeide, acetaldeide, acrilamide. Le emissioni dal processo di frittura ad alta temperatura sono state classificate come \"probabilmente cancerogene per l'uomo\" (Gruppo 2a) dalla International Agency for Research on Cancer (IARC).\nIl punto di fumo pu\u00f2 essere variato da un uso eccessivo e ripetuto dello stesso olio consumato nelle fritture.\nEsso \u00e8 una caratteristica del grasso, che non dipende dalla distribuzione di acidi grassi contenuti ma soprattutto dalla quantit\u00e0 di acidi grassi liberi, l'acidit\u00e0 dell'olio.\nQuesto spiega come oli ricchi di acidi polinsaturi ma con una concentrazione di acidi liberi molto bassa, nonostante siano pi\u00f9 suscettibili all'ossidazione, possano avere punti di fumo pi\u00f9 alti di oli composti prevalentemente da acidi monoinsaturi.\nIntervengono sul punto di fumo di un olio per frittura altri fattori: \nI processi che portano a degradare un olio durante la frittura sono complessi e punto di fumo, stabilit\u00e0 all'ossidazione, stabilit\u00e0 alla temperatura di uno specifico olio sono solo alcuni dei fattori.\nVa quindi dato scarso credito a quanto si legge in proposito su giornali e riviste, o su internet, pro o contro un olio di una specifica origine.\nInfatti l'olio proveniente dalla stessa fonte, vegetale o animale, pu\u00f2 avere un punto di fumo particolarmente alto (sopra 220\u00a0\u00b0C), se raffinato in modo da avere la concentrazione di acidi grassi &lt;0,05% e relativamente basso (&lt;180\u00a0\u00b0C), se con una concentrazione di acidi grassi liberi dell'ordine del 0,4%. \nPer questo gli oli per frittura in commercio spesso non indicano la o le specie vegetali di provenienza ed esistono versioni contrastanti sul valore del punto di fumo di vari oli vegetali."}
{"id": "1600481", "revid": "17654", "url": "https://it.wikipedia.org/wiki?curid=1600481", "title": "Capriccio espagnol", "text": ""}
{"id": "1600484", "revid": "10125", "url": "https://it.wikipedia.org/wiki?curid=1600484", "title": "Grassi saturi", "text": ""}
{"id": "1600486", "revid": "78273", "url": "https://it.wikipedia.org/wiki?curid=1600486", "title": "Grasso saturo", "text": ""}
{"id": "1600496", "revid": "767487", "url": "https://it.wikipedia.org/wiki?curid=1600496", "title": "I'm Your Betty", "text": "I'm Your Betty \u00e8 l'album di debutto di Daniel Powter ed \u00e8 stato pubblicato nel 2000 per la Outside Music."}
{"id": "1600499", "revid": "124407978", "url": "https://it.wikipedia.org/wiki?curid=1600499", "title": "Daniel Powter (album)", "text": "Daniel Powter \u00e8 il secondo album del cantante Canadese Daniel Powter, pubblicato il 26 luglio 2005 in Canada e il 4 aprile 2006 negli Stati Uniti. L'album ha debuttato alla posizione numero 9 nella classifica statunitense con 89.213 copie vendute solo nella prima settimana. Al 12 luglio 2006, \"Daniel Powter\" aveva venduto 464.136 copie negli Stati Uniti. L'album \u00e8 stato anche pi\u00f9 venduto dell'anno di un artista occidentale nel mercato giapponese."}
{"id": "1600509", "revid": "132266", "url": "https://it.wikipedia.org/wiki?curid=1600509", "title": "Chaplin (disambigua)", "text": ""}
{"id": "1600510", "revid": "633073", "url": "https://it.wikipedia.org/wiki?curid=1600510", "title": "Rhinolophidae", "text": ""}
{"id": "1600514", "revid": "1745361", "url": "https://it.wikipedia.org/wiki?curid=1600514", "title": "Turan (Russia)", "text": "Turan \u00e8 una citt\u00e0 della Russia siberiana centro-meridionale, situata nella Repubblica di Tuva. Sorge sul fiume omonimo, 70 km a nordovest della capitale regionale Kyzyl; \u00e8 inoltre il centro di amministrativo del distretto di Pij-Chem.\nLa cittadina venne fondata nel 1885 da coloni russi e ottenne lo \"status\" di citt\u00e0 nel 1945; il suo nome \u00e8 di origine turca e significa \"terra salina\".\nLa cittadina \u00e8 dotata di un aeroporto.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1600517", "revid": "14691", "url": "https://it.wikipedia.org/wiki?curid=1600517", "title": "Dark Room", "text": ""}
{"id": "1600520", "revid": "2230051", "url": "https://it.wikipedia.org/wiki?curid=1600520", "title": "Porto (citt\u00e0 antica)", "text": "Porto () era l'agglomerato urbano situato a nord di Ostia sulla riva destra del Tevere e sul litorale tirrenico; costituiva il porto dell'antica Roma, e corrisponde all'attuale Fiumicino.\nFase claudiana.\nIl primo scalo costiero di Roma fu quello fluviale alla foce del Tevere presso Ostia. All'imperatore Claudio si deve la volont\u00e0 di costruire un complesso portuale pi\u00f9 ampio e sicuro, individuando il sito adatto a circa 4 chilometri a nord di Ostia. Tale complesso, definito \"Portus\" proprio in virt\u00f9 della sua funzione, occupava un'area di circa 70 ettari ed era dotato di due lunghi moli aggettanti sul mar Tirreno, con un'isola artificiale ed un faro; per costruire quest'ultimo venne riempita la nave che aveva trasportato dall'Egitto il grande obelisco utilizzato per decorare la spina del Circo di Nerone, ora in Piazza San Pietro. In un'epigrafe databile al 46, Claudio afferma di aver realizzato dei canali derivati dal Tevere per agevolare i lavori del porto, precisando di aver contribuito in tal modo a liberare Roma dal pericolo di esondazione del fiume. Sempre a Claudio \u00e8 ascrivibile la sistemazione della via Portuense come asse di collegamento tra il complesso portuale e Roma, lunga circa 15 miglia (24\u00a0km).\nTerminato sotto l'imperatore Nerone, cui diede il nome di \"Portus Augusti\", Porto presentava diversi vantaggi rispetto ad Ostia: era un porto marittimo e non fluviale, dunque permetteva l'attracco di navi di grande pescaggio, al contrario dello scalo ostiense, che necessitava di travaso di merci al largo; era riparato rispetto ai venti di sud-ovest, cos\u00ec da proteggere le imbarcazioni all'ancora. Tuttavia l'ampiezza del bacino non consentiva una protezione completa, e la mancanza di un flusso interno comportava un precoce insabbiamento dello scalo, che quindi necessitava di frequenti ed onerose operazioni di dragaggio.\nFase traianea.\nPer ovviare alle insidie delle tempeste - Tacito riporta che gi\u00e0 nel 62, prima quindi che i lavori fossero portati a compimento, una tempesta affond\u00f2 200 navi - e alle spese di mantenimento, l'imperatore Traiano fece costruire da Apollodoro di Damasco un nuovo porto artificiale, pi\u00f9 funzionale e pi\u00f9 arretrato rispetto a quello di Claudio. I lavori durarono dal 100 al 112, vedendo la realizzazione di un bacino di forma esagonale con lati di 358 metri, profondo 5 metri, per 32 ettari di superficie e 2000 metri di banchina. Il bacino \u00e8 tuttora visibile e facilmente identificabile, grazie alla sua forma particolare, nelle foto satellitari alle coordinate . A servizio del nuovo complesso, fu costruito un ulteriore canale nota come Fossa Traianea, oggi canale di Fiumicino, ed il collegamento ad Ostia fu assicurato da una strada a due corsie.\nIl \"Portus Traiani\" fu inoltre dotato di un articolato sistema di magazzini e depositi per permettere lo stoccaggio delle merci e, mediante alcuni accorgimenti tecnici, per garantire una miglior conservazione delle derrate alimentari.\nFase tardoantica.\nPer lungo tempo considerato un sobborgo di Ostia, Porto divenne autonomo, con lo status di municipio, solo sotto Costantino I: da allora l'insediamento, precedentemente definito con le espressioni di \"Portus Ostiae\" o \"Portus Augusti\", prese il nome di \"Civitas Flavia Constantiniana Portuensis\", in onore dell'imperatore. Pi\u00f9 comunemente venne per\u00f2 indicato come \"Portus Romae\", a discapito della vicina Ostia, ormai in decadenza. Nello stesso periodo il porto fu protetto da un circuito di mura difensive.\nIl complesso portuale voluto dall'imperatore Claudio si insabbi\u00f2 definitivamente nel IV secolo. Porto invece sub\u00ec distruzioni negli attacchi di Alarico I nel 408 e dei Vandali di Genserico nel 455, risollevandosi; Cassiodoro la descrive con molte navi ormeggiate alle banchine ed anche Procopio di Cesarea, nel VI secolo, la descrive come una citt\u00e0 fiorente. A decretarne la fine fu l'invasione dei Goti di Vitige, nel 537, durante le fasi iniziali della Guerra Gotica. Da quel momento l'insediamento and\u00f2 spopolandosi, a vantaggio dell'Episcopio di Porto e di altri centri minori nei dintorni, che offrivano maggior protezione rispetto ai pericoli provenienti dalla costa.\nLa cristianizzazione.\nIl municipio fu interessato da un precoce processo di cristianizzazione, ulteriormente stimolato dalla politica costantiniana, e divenne sede suburbicaria di una delle antiche diocesi suffraganee attorno alla diocesi di Roma. Il primo vescovo storicamente documentato \u00e8 Gregorio, che nel 314 partecip\u00f2 al concilio di Arles nelle Gallie. Nel corso del IX secolo la sede episcopale e la cattedrale vennero tuttavia trasferite presso l'isola Tiberina a Roma, a causa dello spopolamento dell'area costiera, soggetta ad incursioni saracene. La sede di Porto fu unita a quella di Silva Candida da Papa Callisto II nel 1119 per formare la sede suburbicaria di Porto-Santa Rufina, affidata ad un cardinale vescovo e tuttora esistente.\nEpoca moderna.\nL'area di Porto rimase sostanzialmente spopolata fino all'epoca moderna, a causa dell'impaludamento che aveva interessato tutto il tratto costiero a ridosso della foce del Tevere. Vi si trovavano soltanto alcuni agglomerati di povere capanne di pescatori, per lo pi\u00f9 a ridosso delle torri costruite a controllo e difesa dell'imbocco del fiume di Roma; soltanto nel primo decennio del XIX secolo, in prossimit\u00e0 della Torre Clementina, fu realizzato un vero e proprio borgo su progetto di Giuseppe Valadier - per questo definito \"Borgo Valadier\" - dal quale si svilupp\u00f2 poi la citt\u00e0 di Fiumicino.\nLa tenuta di Porto con l'area archeologica dovette essere ceduta dalla Camera Apostolica nel 1796 a Panfilo di Pietro che la cedette pochi anni dopo a Domenico Pallavicino che a sua volta cedette nel 1856 l'area con altre tenute limitrofe per circa 1,5 milioni di franchi ad Alessandro Torlonia, che diede inizio alla bonifica dell'intero territorio portata poi a termine dal nipote Giovanni. Con il matrimonio nel 1897 di Maria Torlonia, altra nipote di Alessandro e sorella di Giovanni, con Lorenzo Sforza Cesarini, l'area di Porto pass\u00f2 alla famiglia di costui che nel 1993 ha fondato l'Oasi faunistica di Porto.\nDurante la Seconda guerra mondiale, fino al 6 giugno 1944, nel porto di Traiano aveva preso sede la X\u00aa flottiglia MAS, equipaggiata con mezzi d'assalto, con lo scopo di fronteggiare lo sbarco degli alleati sul fronte di Anzio e Nettuno. I mezzi erano nascosti nel canale di collegamento, ancora oggi visibile, tra il lago esagonale e il fiume Tevere; i militari invece alloggiavano nella villa di propriet\u00e0 Torlonia che si trova nella pineta circostante il lago, nell'area oggi nota come Oasi di Porto.\nPalazzo imperiale e anfiteatro.\nSul lato nord-occidentale del bacino portuale traianeo \u00e8 stato rinvenuto un grande palazzo di probabile propriet\u00e0 imperiale. Nel 2009 \u00e8 stato rinvenuto un piccolo anfiteatro capace di ospitare circa 2000 spettatori e destinato probabilmente a spettacoli privati."}
{"id": "1600529", "revid": "1543377", "url": "https://it.wikipedia.org/wiki?curid=1600529", "title": "Calabrese (maiale)", "text": "La razza Suino Nero di Calabria o Apulo calabrese appartiene al gruppo delle razze suine autoctone italiane e, come dice il suo nome, la sua zona di diffusione corrisponde alla Calabria. La morfologia \u00e8 quella tipica del suino iberico-mediterraneo con profilo fronto-nasale rettilineo e orecchie rivolte in avanti a coprire gli occhi. Presenta un mantello nero con setole nere abbondanti.\nOrigini.\nL'origine del suino Nero di Calabria o Apulo calabrese non si conosce con precisione, e ci\u00f2 \u00e8 dovuto \u2013 tra le varie ragioni \u2013 alla scarsa presenza di lavori scientifici soprattutto nell'ambito della zooarcheologia. In ogni caso, tra le informazioni raccolte su fonti di diversa natura, si presuppone che il suino Nero di Calabria trovi le sue origini nell'area mediterranea sud-europea ed africana e che ripetuti incroci genetici fra i maiali primevi locali abbiano condotto alla variet\u00e0 oggi conosciuta. Tramite questi innesti genetici, verosimilmente, questo suino ha ereditato la sua precocit\u00e0 riproduttiva e l'adattabilit\u00e0 morfologica e funzionale agli ecosistemi e alle forme di allevamento estensivo.\nLe popolazioni che si susseguirono nei territori e contesti calabri non rappresentarono un'eccezione alla regola secondo la quale, le serie di immigrazioni umane furono da sempre associate all'importazione di piante, animali e costumi propri dei paesi di origine. Grazie a fonti etno-storiche sappiamo che il maiale, gi\u00e0 nell'et\u00e0 del bronzo medio, occupava una posizione strategica nell'economia rurale e, secondo alcuni autori, ancora pi\u00f9 importanti presenze nei rituali religiosi (Vera, in www.museodelcibo.it ).\nIl suo allevamento fu contraddistinto da norme che regolavano la sua produzione, s'ipotizza, gi\u00e0 prima che i concetti di diritto prendessero piede nella societ\u00e0. Dall'espansione della suinicoltura in tutto il continente europeo, e quindi dalla colonizzazione romana dello stesso territorio, fu generata la commistione tra i diversi ceppi suini presenti in Europa e quindi la difficolt\u00e0 nella determinazione di una specifica origine etnologica. In questo contesto, appare probabile che le razze del ceppo iberico come quelle del ceppo celtico influirono almeno sulle prime tappe nella creazione del Nero di Calabria, soprattutto successivamente alla nascita di intensi scambi commerciali con Portogallo, Inghilterra e Francia. \u00c8 lecito quindi supporre che \u2013 pi\u00f9 recentemente - abbia lasciato una sua influenza anche la razza inglese Large Black. A seconda delle localit\u00e0 in cui era allevata, la razza assumeva differenti nomenclature: riggitana, oriolese, catanzarese, cosentina, ecc.\nPer ultimo, vanno aggiunti l'influenza ambientale, l'orientamento produttivo e il management che si applicarono durante diversi secoli successivi agli scambi genetici fin qui descritti. Cos\u00ec le aziende agricole erano solite allevare alcuni maiali nel corso dell'anno ed ingrassarli con i sottoprodotti provenienti dai coltivi, tanto da portare i suini ad un peso vivo di circa 160-180kg, peso al quale venivano macellati. La loro carne veniva conservata per molto tempo e ricoperta di grasso che \u00e8 il conservante ideale per i prodotti carnei, ragione per la quale erano premiate le carni ricche di depositi adiposi.\nEsistono tutt'oggi alcuni comuni nei quali questo alimento tradizionale trova la migliore espressione, per esempio la maggior parte dei comuni silani e presilani, l'area delle Serre ed i versanti ionico e tirrenico del massiccio aspromontano.\nL'assetto demografico fin qui descritto - causa dell'importante isolamento dei singoli nuclei di produzione - \u00e8 stato il principale fattore determinante l'altissima consanguineit\u00e0 di cui soffre questa popolazione. Nella fase in cui si sta lavorando, l'obbiettivo di fondo \u00e8 quello relativo all'inquadramento della razza nel contesto calabro, ovvero la definizione di quelli che sono i caratteri precipui del ceppo genetico Apulo-calabrese, la consistenza e la distribuzione regionale, le prospettive economiche e commerciali riguardanti anche le carni ed i trasformati\u201d.\nCaratteristiche.\nRazza molto rustica, robusta e con uno scheletro forte, corre il rischio di estinzione a causa del lento accrescimento e della ridotta fertilit\u00e0 (4-6 nati per parto).\n\u00c8 in corso un piano di recupero di questa razza attraverso la valorizzazione dei prodotti di alta qualit\u00e0 che si ottengono dall'allevamento brado e la lavorazione artigianale delle carni.\nLa particolarit\u00e0 che ha reso famosa nel mondo la soppressata di Calabria deriva proprio da questi animali che hanno la caratteristica di possedere una carne magra, ottima per la produzione della soppressata e di tutti gli altri insaccati, con le particolarit\u00e0 specialistiche del sanguinaccio misto al cioccolato e della 'nduja di Spilinga (VV), un particolarissimo tipo di salame morbido-spalmabile e molto piccante. Le caratteristiche salienti della razza sono quelle dell'adattamento al pascolo, per un allevamento allo stato brado, che unito alla vigoria sessuale del verro ed alle peculiarit\u00e0 materne della scrofa, la rendono unica nel suo genere.\nLa razza del suino nero di Calabria, abbandonata dai suinicoltori calabri, si \u00e8 salvata per merito dell'ARSSA, gi\u00e0 Opera Valorizzazione Sila, azienda regionale per lo sviluppo agricolo, che aveva conservato pochi capi in una struttura localizzata nel comune di Acri in provincia di Cosenza. Una non trascurabile quantit\u00e0 di capi del suino nero calabrese fu sempre presente nella zona di Polsi (Aspromonte), dove tuttora \u00e8 allevato al pascolo libero e si ciba in prevalenza di ghiande e castagne.\nAttualmente la razza del suino nero di Calabria sta avendo una ripresa, seppure lenta, grazie ad alcune piccole aziende suinicole calabresi, per lo pi\u00f9 a conduzione familiare, che si dedicano con passione e competenza al suo allevamento, con relativa produzione dei suoi pregiati insaccati."}
{"id": "1600532", "revid": "2184720", "url": "https://it.wikipedia.org/wiki?curid=1600532", "title": "Bad Day (Daniel Powter)", "text": "Bad Day \u00e8 un singolo del cantante canadese Daniel Powter, pubblicato l'8 febbraio 2005 come primo estratto dal secondo album in studio \"Daniel Powter\".\nDescrizione.\nIl brano \u00e8 stato scritto dallo stesso Powter.\nVideo musicale.\nIl videoclip \u00e8 stato girato da Marc Webb e racconta la storia di due persone single, un ragazzo (Jason Adelman), ed una ragazza (Samaire Armstrong), che si svegliano la mattina e affrontano la loro solita routine.\nIl video segue le loro storie per alcuni giorni: i due vivono e lavorano nelle stesse zone, entrambi lavorano come grafici e prendendo la stessa metropolitana, ma con orari sfasati. Per sfogare lo stress dovuto al lavoro la ragazza inizia a modificare con un pennerello nero un cartellone pubblicitario nella stazione della metro, come fosse una vignetta, rendendo la modella presente nella pubblicit\u00e0 vittima della pioggia prima e degli schizzi di una pozzanghera attraversata da un taxi poi, interventi \"contrastati\" da ulteriori modifiche portate dal ragazzo con un pennerello rosso, che disegna prima un ombrello e poi un provvidenziale giovane con giornale posto sulla direzione degli schizzi. L'evento pi\u00f9 significativo \u00e8 quando entrambi, completando il disegno, sempre in tempi diversi, tracciano un cuore. Alla fine di quella giornata la ragazza si ritrova in strada sotto una pioggia scrosciante, i due si incontrano ed il ragazzo offre alla ragazza un ombrello rosso per ripararsi, proprio mentre sta giungendo un taxi, la stessa scena disegnata sul cartellone pubblicitario.\nParte del video \u00e8 mostrato in split-screen. Alternate alle sequenze principali ne vengono mostrate altre, dove Daniel Powter suona il pianoforte.\nSuccesso commerciale.\nIl brano ha raggiunto la vetta della classifica dei singoli canadese. Ha avuto anche un enorme successo negli Stati Uniti dove \u00e8 stato il singolo pi\u00f9 venduto dell'anno secondo la Billboard Hot 100.\nInoltre \u00e8 anche diventata la seconda canzone ad aver avuto pi\u00f9 download digitali di tutti i tempi. \"Bad Day\" \u00e8 stata nominata ai grammy awards 2007 come \"miglior performance maschile pop\".\nCover.\nGli Alvin and the Chipmunks hanno realizzato una cover del brano per il film \"Alvin Superstar\" del 2007."}
{"id": "1600534", "revid": "166103", "url": "https://it.wikipedia.org/wiki?curid=1600534", "title": "Porto di Roma", "text": ""}
{"id": "1600535", "revid": "1783371", "url": "https://it.wikipedia.org/wiki?curid=1600535", "title": "Sierra del Plata", "text": "Sierra del Plata (in spagnolo \"montagna d'argento\") \u00e8 un leggendario tesoro in argento che i colonizzatori spagnoli ritenevano si trovasse da qualche parte in Sudamerica. La leggenda era gi\u00e0 diffusa all'inizio del XVI secolo. In quest'epoca, gli spagnoli battezzarono R\u00edo de la Plata (\"fiume d'argento\") l'estuario dei fiumi Uruguay e Paran\u00e1, ritenendo che seguendo il loro corso si potesse giungere alla Sierra del Plata.\nNon vi sono elementi che indichino un fondamento oggettivo della leggenda; lo stesso bacino del Rio de la Plata non \u00e8 particolarmente ricco di miniere d'argento. I pi\u00f9 grandi giacimenti d'argento si trovano nelle Ande, a oltre 1500\u00a0km di distanza. Ricche miniere d'argento si trovano anche a Potos\u00ed, nell'odierna Bolivia.\nLo stato dell'Argentina prende il proprio nome dalla parola latina \"argentum\" (argento)."}
{"id": "1600536", "revid": "21880", "url": "https://it.wikipedia.org/wiki?curid=1600536", "title": "Antillia", "text": ""}
{"id": "1600542", "revid": "339392", "url": "https://it.wikipedia.org/wiki?curid=1600542", "title": "Architettura Mud\u00e9jar di Teruel", "text": ""}
{"id": "1600543", "revid": "287204", "url": "https://it.wikipedia.org/wiki?curid=1600543", "title": "Casertana (maiale)", "text": "La razza casertana o suino nero casertano \u00e8 un ceppo suino autoctono italiano, fra i pi\u00f9 antichi dell'Italia meridionale. Presenta le caratteristiche tipiche del suino iberico-mediterraneo con profilo fronto-nasale rettilineo e orecchie rivolte in avanti a coprire gli occhi.\nStoria.\n, appare in alcune rappresentazioni di epoca romana quali sculture e affreschi.\nEra molto diffuso sul territorio casertano fino alla seconda guerra mondiale, ma ha subito una fortissima riduzione dovuta al subentro di razze pi\u00f9 precoci e dal rendimento maggiore; al 2007 risultano iscritti al Registro Anagrafico di razza (gestito dall'ANAS - Associazione Nazionale Allevatori Suini) solo 594 animali, scesi a 403 nel 2012. Secondo il FAO, nel 2007 lo stato di conservazione della razza era a livello critico.\nCaratteristiche e morfologia.\nAttualmente lo standard per la razza Casertana descrive un animale rustico, di taglia medio-piccola, scheletro leggero e solido ed arti brevi. La cute \u00e8 generalmente pigmentata di grigio, grigio ardesia ma talvolta pu\u00f2 anche presentarsi con toni pi\u00f9 cupi tendenti al nero. La presenza di setole \u00e8 ridotto al minimo, presenta solo qualche ciuffo su collo testa e coda, da cui il suo il nome meno noto \u201cPelatella\u201d. La testa \u00e8 piccola e di forma tronco conica, il tronco snello. Il maschio presenta testicoli pronunciati e entrambi i sessi dispongono di almeno 10 capezzoli. Una peculiarit\u00e0 morfologica della razza casertana \u00e8 che alcuni soggetti presentano delle appendici cutanee nella regione parotidea che prendono il nome di t\u00e8ttole.\nAllevamento.\nData la caratteristica rusticit\u00e0 della razza l\u2019allevamento tradizionale prevede un largo uso di pascoli di castagna, quercia e faggio con un ridotto utilizzo di mangimi.\nLa prolificit\u00e0 \u00e8 bassa con una media di 4-6 suinetti per parto con un massimo di 10.\nLe scrofe raggiungono entro l\u2019anno mediamente , mentre i verri , i capi all\u2019ingrasso superano i .\nLo spessore del lardo \u00e8 mediamente di e apparentemente la razza risulta sprovvista del gene alotano, responsabile della produzione di carni PSE (Pale, Soft and Exsudative).\nSalvaguardia.\nPer salvaguardare la risorsa genetica locale \u00e8 stato istituito il Registro Genealogico Nazionale dei genotipi locali su richiesta dell\u2019Associazione Italiana Allevatori di Suini (ANAS) e la \u201cBanca del seme delle razze suine locali italiane\u201d grazie ai finanziamenti della Commissione Europea per il \u201cProgetto europeo per una banca delle risorse genetiche suine\u201d. Gli operatori e le associazione professionali hanno istituito un \u201cdecalogo per il corretto allevamento del suino casertano\u201d che prescrive dettagliatamente le modalit\u00e0 di allevamento relative sia alle superfici che all\u2019alimentazione e quelle di macellazione."}
{"id": "1600544", "revid": "14691", "url": "https://it.wikipedia.org/wiki?curid=1600544", "title": "Sette citt\u00e0 d'oro", "text": ""}
{"id": "1600545", "revid": "137558", "url": "https://it.wikipedia.org/wiki?curid=1600545", "title": "Isola di Oahu", "text": ""}
{"id": "1600550", "revid": "31789", "url": "https://it.wikipedia.org/wiki?curid=1600550", "title": "L'Audace", "text": "L'Audace \u00e8 stato un periodico pubblicato in Italia dal 1934 al 1944 dall'editore Lotario Vecchi e poi da altri, famoso per essere stato uno dei primi giornali per ragazzi a pubblicare fumetti. Si specializz\u00f2 in racconti e fumetti avventurosi statunitensi, pubblicando anche alcune tra le pi\u00f9 importanti serie italiane degli anni trenta come \"Virus, il mago della foresta morta\", Dick Fulmine e altre opere di autori come Rino Albertarelli, Federico Pedrocchi, Walter Molino e Carlo Cossio. Successivamente la testata venne ceduta a Gian Luigi Bonelli che lo trasform\u00f2 in un albo e mette le basi per una fortunata carriera editoriale che porter\u00e0 alla nascita della Sergio Bonelli Editore.\nStoria editoriale.\nLa serie esord\u00ec il 7 gennaio 1934 pubblicato dalla Societ\u00e0 Anonima Editrice Vecchi (S.A.E.V.) e inizialmente, a parte alcune storie umoristiche di produzione inglese (comunque nella maggior parte dei casi con didascalie e non con nuvolette), non conteneva storie a fumetti ma per lo pi\u00f9 racconti corredati da qualche illustrazione. Aveva 16 pagine di piccolo formato e costava 30 centesimi. Le scarse vendite spinsero Lotario Vecchi a cambiare formato e prezzo e, dal n. 35 del 1\u00ba settembre 1934, il numero di pagine cal\u00f2 da sedici a otto ma di grosso formato, e il prezzo diminu\u00ec a 20 centesimi. Il contenuto del giornale non cambi\u00f2 per\u00f2 molto contenendo in prevalenza racconti in testo oltre ad alcuni fumetti (ancora senza nuvolette) umoristici e avventurosi britannici, stampati per\u00f2 in posizione sacrificata. Tra i fumetti inglesi spiccavano I tre moschettieri e McCoy.\nIl successo de \"L'Avventuroso\" e le vendite scarse de \"L'Audace\" convinsero Vecchi a trasformare il suo settimanale in un giornale a fumetti simile a questi in modo da emularne il successo. Dopo aver annunciato per parecchie settimane all'interno del giornale un grande cambiamento, con il n. 60 del 23 febbraio 1935 il giornale venne completamente rivoluzionato: scomparvero i fumetti di produzione britannica e molti dei racconti in testo (ridotti a due pagine), sostituiti da nuovi fumetti provenienti dagli USA. Il n. 60 conteneva infatti al suo interno in prima pagina le tavole domenicali di Brick Bradford, a pagina 2 un racconto in testo, a pagina 3 \"L'intrepido Bill,\" a pagina 4 \"La cintura di diamanti\" e il suo \"topper\" \"Storielle quasi stupide,\" a pagina 5 \"La Pattuglia volante\", ovvero le tavole domenicali di Radio Patrol le cui strisce giornaliere erano pubblicate sull\"'Avventuroso\", a pagina 6 \"La freccia d'argento\" (storia di produzione britannica), a pagina 7 un racconto in testo e a pagina 8 le tavole domenicali di Tarzan.\nLa redazione puntava molto su Brick Bradford che nella sua versione domenicale viveva avventure molto simili a quelle di Flash Gordon, il personaggio di maggior successo pubblicato dall\"'Avventuroso\", tra salvataggi di donzelle, combattimenti contro creature mostruose e l'esplorazione di luoghi fantastici. Dal n. 69, a dimostrazione dell'importanza che la redazione attribuiva a Bradford, il personaggio comparve addirittura nella testata del giornale. Il personaggio non riscosse per\u00f2 il successo sperato e gi\u00e0 con il n. 73 venne relegato in ultima pagina, sostituito in prima pagina da Tarzan. Il declassamento continu\u00f2 con il n. successivo: infatti Bradford scomparve anche dalla testata, sostituito da Tarzan, e perse l'onore dell'ultima pagina, venendo relegato nelle pagine interne. Al suo posto, in ultima pagina, inizi\u00f2 la pubblicazione di Ted Towers, ovvero \"Prendetele vive\". Le ragioni per cui Bradford venne relegato nelle pagine interne potrebbero essere state, in parte, di autocensura: un fumetto in prima pagina pieno di seminudi femminili avrebbe potuto causare proteste di genitori ed educatori perbenisti, che controllavano con attenzione le letture dei giovani.\n\"Tarzan\" cominci\u00f2 quindi ad essere pubblicato in prima pagina. La versione pubblicata sull\"'Audace\", fatta eccezione per la prima tavola pubblicata (collage delle tavole domenicali del 24 giugno, 5 agosto, 12 agosto, 26 agosto e 2 settembre 1934), era molto rispettosa dell'originale; infatti, oltre a pubblicare sostanzialmente le tavole senza tagli, rispettava la colorazione originale stampando sui flani originali, proprio come facevano i quotidiani statunitensi che pubblicavano le domenicali di Tarzan. La serie di Tarzan influenz\u00f2 altre serie come ad esempio Flash Gordon: secondo Leonardo Gori, critico di fumetti, \u00abintere sequenze di Tarzan si ritrovano nel Flash Gordon degli inizi\u00bb. La serie di Harold Foster \u00e8 disegnata in stile molto naturalistico e fu uno dei fumetti di maggiore successo della testata.\nNel frattempo continuavano le avventure di Brick Bradford nelle pagine interne del giornale, che veniva pubblicato insieme al suo \"topper\" \"Il padrone del tempo\" (\"The time top\"). Anche \"La pattuglia volante\" veniva pubblicata con il \"topper\", ovvero \"Il vecchio della montagna\". Vecchi intanto era in cerca di nuove serie di successo da pubblicare sul giornale e, notando che Nerbini si era assicurato i diritti delle giornaliere di \"Mandrake\" ma non delle domenicali, decise di acquistare queste ultime. E cos\u00ec nel n. 87 del 31 agosto debuttano sulle pagine de \"L'Audace\", trasformato ormai in un clone de \"L'Avventuroso\", le tavole domenicali di \"Mandrake\", ribattezzato \"Drakeman\". Con il n. 95 del 26 ottobre 1935 il formato cambi\u00f2 leggermente diventando pi\u00f9 piccolo.\nLe vendite per\u00f2 non sono sufficienti e Vecchi decise nel 1939 di cedere la testata alla Mondadori che ne continuer\u00e0 la pubblicazione per una trentina di numeri (dal n. 262 al n. 297) quando Vecchi nel 1940 riprova a risollevarne nuovamente le sorti pubblicandolo fino al n. 324; dal n. 325 al n. 330 venne pubblicato dalla casa editrice IDEA di Dante Daini; dopo due settimane d\u2019interruzione, con il n. 331 (18 gennaio 1941) passa a Giovanni Luigi Bonelli che trasforma la testata da giornale in un albo. In questo nuovo periodo la testata non contenne pi\u00f9 varie storie pubblicate a puntate ma un'unica storia completa, pubblicando serie come Furio Almirante, che divenne una delle principali per tutto il percorso della testata; altre serie furono \"L'Inafferrabile\", \"Orlando\" \"l'invincibile\" realizzata da Bonelli stesso e poi da Rino Albertarelli che realizz\u00f2 anche \"Capitan Fortuna\", poi \"I crociati\", scritta da Bonelli e disegnata da Raffaele Paparella. Con il n. 385 del 12 febbraio 1942 la testata divenne \"Albo Audace\", proseguendo la pubblicazione fino al n. 467 (10 febbraio 1944).\nSia Lotario Vecchi che le gestioni successive della Mondadori, di Daini e di Bonelli, affiancarono alla serie principale varie serie a fumetti pubblicate come supplementi alla testata principale. Nel 1935 era esordita la prima serie di supplementi che venne edita fino al 1942 pubblicando dapprima ristampe di episodi gi\u00e0 apparsi sulla testata principale, e poi anche materiale inedito di origine inglese. La serie principale venne poi affiancata dall\"'Albo d'Oro Audace\" pubblicato dalla Redazione Audace dal 1943 al 1944 per 15 numeri contenenti sempre ristampe di storie della serie principale. La testata \"Audace\", oltre a dare il nome alla casa editrice di Bonelli, verr\u00e0 impiegato anche per varie collane di serie di fumetti di questo editore.\nAutori.\nSulle pagine de L'Audace furono pubblicati molti grandi autori e personaggi del fumetto statunitense come il Tarzan di Harold R. Foster, Mandrake di Lee Falk e Phil Davis (ribattezzato Drekeman). Tra gli autori delle storie del giornale vi sono grandi nomi del fumetto italiano tra i quali, oltre allo stesso Gian Luigi Bonelli, vanno ricordati almeno Carlo e Vittorio Cossio (che realizzeranno graficamente Furio Almirante, il personaggio di punta dell'era Bonelli), Rino Albertarelli, Walter Molino, Franco Caprioli e Antonio Canale."}
{"id": "1600552", "revid": "26630", "url": "https://it.wikipedia.org/wiki?curid=1600552", "title": "Prodotti derivati dal petrolio", "text": "I prodotti derivati dal petrolio vengono ottenuti tramite raffinazione del greggio.\nA seconda della composizione del greggio e della domanda, le raffinerie possono produrre derivati del petrolio in quantit\u00e0 differenti, anche se la maggior parte della raffinazione \u00e8 orientata alla produzione di carburanti: olio combustibile e benzina.\nTra i prodotti raffinati di notevole importanza ha la produzione di sostanze chimiche per la realizzazione di materie plastiche ed altri materiali.\nPoich\u00e9 il petrolio contiene una quantit\u00e0 variabile di zolfo, tramite raffinerie \u00e8 possibile ricavare anche quest'ultimo; \u00e8 inoltre possibile ricavare idrogeno e carbonio (sotto forma di coke petrolifero). L'idrogeno pu\u00f2 anche essere prodotto durante il reforming.\nAltri prodotti.\nTra i prodotti della raffinazione si contano fra gli altri:\nAttivit\u00e0 connesse alla produzione dei derivati dal petrolio.\nLe raffinerie, oltre a produrre derivati eventualmente tramite aggiunta di additivi e catalizzatori, si occupano dell'immagazzinamento a breve termine e delle prime fasi della distribuzione."}
{"id": "1600555", "revid": "243429", "url": "https://it.wikipedia.org/wiki?curid=1600555", "title": "Vallarga", "text": ""}
{"id": "1600556", "revid": "243429", "url": "https://it.wikipedia.org/wiki?curid=1600556", "title": "Fundres", "text": ""}
{"id": "1600558", "revid": "838137", "url": "https://it.wikipedia.org/wiki?curid=1600558", "title": "Carlo Bertuzzi", "text": "Biografia.\nNacque a Cento il 16 luglio 1826. Venne nominato vescovo di Rieti l'11 febbraio 1889, poi vescovo di Foligno il 18 marzo 1895 e il 10 maggio 1910 arcivescovo titolare di Doclea.\nOrdinato sacerdote a Bologna nel 1849, fu consacrato vescovo dal cardinale Lucido Maria Parocchi a Roma il 17 febbraio 1889.\nOrdin\u00f2 sacerdote il futuro vescovo di Rieti Massimo Rinaldi il 6 luglio 1893. Mor\u00ec a Foligno nel 1914.\nInteressante per l'epoca il suo pensiero socio-politico che sembra sposare le esigenze di un socialismo cattolico nell'interpretazione e nella soluzione proposta delle lotte di classe risolvibili secondo il pensiero di Cristo in una visione di tipo socialista.\nGenealogia episcopale.\nLa genealogia episcopale \u00e8:"}
{"id": "1600559", "revid": "243429", "url": "https://it.wikipedia.org/wiki?curid=1600559", "title": "Vandoies di Sopra", "text": ""}
{"id": "1600560", "revid": "1305887", "url": "https://it.wikipedia.org/wiki?curid=1600560", "title": "Massimo Rinaldi", "text": "Il nome Massimo Rinaldi pu\u00f2 riferirsi a pi\u00f9 persone:"}
{"id": "1600564", "revid": "709565", "url": "https://it.wikipedia.org/wiki?curid=1600564", "title": "Sweeney Todd (personaggio)", "text": "Sweeney Todd, pseudonimo di Benjamin Barker, \u00e8 un personaggio apparso per la prima volta nel penny dreadful \"The String of Pearls\" del 1846, ed \u00e8 uno dei primi esempi di serial killer nella letteratura.\nLa sua prima comparsa nel cinema \u00e8 stata nel film del 1936 ' diretto da George King. Nel 1979 compare nel musical di Stephen Sondheim e Hugh Wheeler, ', da cui nel 2007 \u00e8 stato tratto l'omonimo film, diretto da Tim Burton ed interpretato da Johnny Depp.\nCaratteristiche.\nSi tratta di un barbiere le cui armi sono rasoi d'argento molto affilati, che, in seguito alla perdita della moglie e della figlia, con determinata freddezza taglia la gola a clienti innocenti. Quando uccide egli non guarda nemmeno in faccia le proprie vittime e non mostra piet\u00e0. Alla fine tenter\u00e0 di uccidere il ragazzino aiutante di bottega, Toby, dopo che questi avr\u00e0 scoperto i suoi orribili delitti. Ma sar\u00e0 proprio lui ad ucciderlo tagliandogli la gola con il suo stesso rasoio alato.\nStoria.\nIl barbiere Benjamin Barker viene ingiustamente arrestato, condannato e obbligato ad una vita di duro lavoro in Australia dal giudice Turpin, il quale brama la bella e virtuosa moglie di Barker, Lucy Barker.\nRitornato dopo 15 anni, fuggito dalla colonia penale, Barker adotta il nome di Sweeney Todd e dice addio al suo amico, il giovane marinaio Anthony Hope, che l'ha salvato quando era alla deriva. Ritorna allora al suo vecchio appartamento in Fleet Street sopra il negozio di Mrs. Lovett. In seguito alla scoperta della vera identit\u00e0 dell'uomo, la donna gli racconta che dopo il suo arresto, Turpin violent\u00f2 sua moglie la quale, a causa dell'umiliazione subita, decise di avvelenarsi; Turpin adott\u00f2 quindi la figlia di lei, Johanna, diventandone il tutore. Apprese queste notizie, Todd prova desiderio di vendetta e decide di riaprire il suo vecchio negozio di barbiere al piano di sopra. Dopo un tentativo mancato di uccidere il giudice Turpin, inizia a sfogare la sua rabbia sui clienti, mentre ad eliminare i corpi penser\u00e0 Mrs. Lovett, che li deruba del denaro che hanno addosso e li utilizza per farcire i suoi pasticci di carne.\nAnthony, nel frattempo, si innamora, ricambiato, di Johanna, e progettata una fuga d'amore e chiede aiuto a Todd. L'uomo per\u00f2 ha un altro piano: gli consiglia di nascondersi nel suo negozio con Johanna e scrive una lettera al giudice, cos\u00ec da attirarlo nel suo negozio. Johanna si nasconde nel negozio, indossando abiti maschili e curiosando trova un'immagine, non rendendosi conto che raffigura lei in braccio a sua mamma. Nel momento in cui una donna mendicante entra nella stanza cercando Bamford, Johanna si nasconde velocemente in una cassa in un angolo della stanza. Poco dopo, Todd rientra nel negozio e rimane sorpreso nel vedere che la mendicante sembra conoscerlo. Sentendo che Turpin sta per entrare, il barbiere, in uno stato di panico, taglia la gola alla mendicante e lascia cadere il suo corpo gi\u00f9 per lo scivolo che Todd usa per far sparire i cadaveri in cantina facendo inclinare la poltrona. Turpin entra nel negozio e accetta l'offerta di farsi radere la barba. Muovendo i suoi affilati rasoi sopra Turpin Todd rivela la sua identit\u00e0 al giudice e procede assassinandolo brutalmente, pugnalandolo sul collo ripetutamente prima di tagliargli la gola con un singolo movimento.\nTodd trova Johanna nascosta nel baule e, non riconoscendola, si prepara ad ucciderla. Scambiandola per un uomo, gli offre una rasatura, ma viene interrotto dagli urli di Mrs. Lovett. Egli lascia il negozio, intimando alla figlia di dimenticarsi del suo viso, e si dirige verso la stanza da forno. Mrs. Lovett aveva gridato perch\u00e9 il giudice, con le ultime forze rimaste, le aveva afferrato la gonna. Riconoscendo il corpo della mendicante come quello di Lucy, Mrs. Lovett cerca di liberarsi del cadavere. Ma aprendo la porta del forno la luce illumina il viso della donna e Todd la riconosce come sua moglie, che credeva morta. Lovett rivela allora che Lucy Barker era sopravvissuta al tentativo di suicidio, ma che il veleno l'aveva fatta diventare matta. Mrs. Lovett cerca di convincere Todd che lei ha mentito per il suo amore nei suoi confronti dicendo che stava \"solo pensando a lui\". Todd la calma, ma con lo sguardo pieno di cieco furore, inizia a danzare con lei dicendole che l'ama e che la \"vita \u00e8 per i vivi\" e che \"bisogna solo viverla\". Improvvisamente per\u00f2, la getta attraverso la porta aperta del forno. Mrs. Lovett urla mentre Todd chiude la porta e rimane abbagliato guardandola bruciare attraverso la grata. Il barbiere ritorna allora da Lucy raccogliendo il suo corpo. Toby, un giovane affetto da ritardi mentali (nel film, un bambino), assunto da Mrs Lovett, che aveva scoperto il loro segreto, riemerge dalle fognature dove si era nascosto per evitare di essere a sua volta ucciso, e raccolto da terra uno dei rasoi di Todd, gli taglia la gola, per poi allontanarsi dalla macabra scena."}
{"id": "1600576", "revid": "287204", "url": "https://it.wikipedia.org/wiki?curid=1600576", "title": "Biagio Marzo", "text": "Biografia.\nLaureato in Lettere e Filosofia a Lecce, parlamentare socialista nella IX, X e XI Legislatura, \u00e8 stato presidente della Commissione Bicamerale per la ristrutturazione delle partecipazioni statali. Ha fatto inoltre parte della direzione nazionale e segreteria del Partito Socialista Italiano, nel cui ambito, dopo aver ricoperto per due volte l'incarico dell'organizzazione, ha diretto la sezione Cooperazione e ceti medi e della politica industriale. \nHa insegnato presso l'Universit\u00e0 del Salento prima Storia contemporanea e in seguito Economia Pubblica.\nGiornalista, per anni editorialista dell\"Avanti!\", collabora attualmente con varie testate nazionali tra cui \"L'Opinione delle libert\u00e0\". Tra le sue pubblicazioni: \"Riformismo e cooperazione\" (Marsilio, 1986); \"Prometeo e il dinosauro\" (Marsilio, 1987); \"New Deal a Taranto\" (Marsilio, 1992); \"Il miracolo dei vinti\" (Lacaita, 1985); \"Viaggio attraverso Forza Italia\" (Manni, 2001); \"Fatti e misfatti delle privatizzazioni\" (Marsilio, 2004); \"L'ombra di Tat\u00f2 su Berlinguer e Craxi\" (Icaro, 2007).\nNel 2008 \u00e8 eletto nella segreteria nazionale del Partito Socialista, ma nel 2009 abbandona il partito non condividendone le scelte politiche. Nello stesso anno accetta la carica di direttore editoriale della fiera \"Citt\u00e0 del libro\" di Campi Salentina, organizzata dalla omonima fondazione. Dirige con Bobo Craxi il giornale online socialist.it.\nNel 2016 il Governatore della Puglia, Michele Emiliano, chiede a Marzo di far parte del \"Comitato degli Esperti\" della Regione Puglia. Il comitato \u00e8 composto da 20 esperti che servono gratuitamente la Regione e vengono consultati dal Governatore sui principali temi di natura politica, economica e sociale.\nIl 22 novembre del 2016, viene nominato Presidente del Conservatorio della citt\u00e0 di Lecce Tito Schipa. Carica poi riconfermata per un altro mandato.\nA dicembre 2020 il Presidente Riccardo Nencini nomina Marzo in qualit\u00e0 di esperto della VII commissione del Senato Italiano, Istruzione, Beni Culturali."}
{"id": "1600577", "revid": "205250", "url": "https://it.wikipedia.org/wiki?curid=1600577", "title": "Giuliano Taviani", "text": "Biografia.\nFiglio del regista Vittorio Taviani, \u00e8 nato a Roma nel 1969.\nHa studiato composizione tradizionale e orchestrazione con il maestro A. Cusatelli, e arrangiamento jazz con i maestri M. Iannaccone e M.Tiso.\nSi \u00e8 dedicato principalmente alla composizione di colonne sonore e all'orchestrazione per produzioni cinematografiche, teatrali e televisive."}
{"id": "1600579", "revid": "1728", "url": "https://it.wikipedia.org/wiki?curid=1600579", "title": "Risarcimento del danno", "text": "Il risarcimento del danno per fatto illecito \u00e8 previsto nell'ordinamento giuridico italiano dall'articolo 2043 del codice civile: \"Qualunque fatto doloso o colposo, che cagiona ad altri un danno ingiusto, obbliga colui che ha commesso il fatto a risarcire il danno\".\nElementi della normativa della responsabilit\u00e0 civile.\nDanno subito da altro soggetto.\nIl danno (perdita che il soggetto subisce) pu\u00f2 essere:\nIl danno non patrimoniale deve essere risarcito solo nei casi determinati dalla legge (art. 2059 c.c.). Pi\u00f9 frequenti sono i danni derivanti da reato. Il danno non patrimoniale si somma al danno patrimoniale (es. professionista dileggiato).\nIl danno ingiusto.\n\u00c8 contrario al diritto e quindi atipico:\nSe esistono interessi protetti contrapposti (es. diritto all\u2019informazione e diritto alla riservatezza) c'\u00e8 una valutazione comparativa dei due interessi contrapposti in base al criterio di pubblica utilit\u00e0. C'\u00e8 stato un intervento del legislatore con il Codice in materia di protezione dei dati personali (D. Lgs. n. 196/2003) che obbliga chi utilizza dati personali a informare l'interessato e ad avere il suo consenso. \u00c8 previsto un regime speciale per l'attivit\u00e0 giornalistica.\nSe si presenta un danno lesivo della riservatezza da parte di banche dati, il cui esercizio di attivit\u00e0 \u00e8 considerato pericoloso, esse rispondono anche senza colpa per il solo rischio d'impresa.\nNesso di causalit\u00e0 tra fatto e danno.\nIl danno \u00e8 risarcibile solo se \u00e8 conseguenza del fatto dannoso. Criteri sono:\nCi pu\u00f2 essere un concorso di pi\u00f9 criteri di imputazione e quindi se pi\u00f9 soggetti, rispondono solidalmente delle conseguenze di un fatto illecito, si applicano a ciascuno i diversi criteri di imputazione:\nAnteriorit\u00e0 del fatto alla capacit\u00e0 di intendere e volere (imputabilit\u00e0).\nIl danno non obbliga al risarcimento se il soggetto era privo della capacit\u00e0 di intendere e di volere (capacit\u00e0 naturale) nel momento in cui ha compiuto il fatto. L'incapace risponde per\u00f2 se lo stato di incapacit\u00e0 dipende da sua colpa (art. 2046 c.c.). Risponde in sua vece chi \u00e8 tenuto alla sorveglianza dell'incapace (art. 2047 c.c.).\nFatto compiuto senza una causa di giustificazione.\nIl danno non deve essere risarcito se il fatto \u00e8 stato compiuto in circostanze idonee a giustificarlo:\nDolo e colpa.\nIl dolo \u00e8 la coscienza o volont\u00e0 di cagionare il danno e si divide in:\nLa colpa \u00e8 il mancato impegno della diligenza richiesta per un certo tipo di attivit\u00e0: negligenza, imprudenza o imperizia, quindi inosservanza di leggi, regolamenti, ordini o discipline.\nI gradi della colpa sono:\nPrincipio di carattere generale era che non c'\u00e8 responsabilit\u00e0 senza colpa. La colpa deve essere provata dal danneggiato. \u00c8 stata inserita la colpa presunta. Ci pu\u00f2 quindi essere responsabilit\u00e0 senza colpa (oggettiva). Nella responsabilit\u00e0 per colpa presunta l'autore del fatto ha l'onere della prova liberatoria (es. responsabilit\u00e0 dei sorveglianti degli incapaci art. 2047 c.c.); tramite la prova liberatoria deve dimostrare di non aver potuto impedire il fatto.\nResponsabilit\u00e0 oggettiva\nVi sono dei casi in cui un soggetto potrebbe esser ritenuto responsabile a prescindere da colpa o dolo:\n\"Ne bis in idem\".\nIl brocardo \"ne bis in idem\" (\u201cnon due volte per la medesima cosa\u201d) \u00e8 il principio secondo il quale nessuno pu\u00f2 essere punito due volte per la stessa azione, sancito dal codice di procedura penale, dalla Convenzione europea dei diritti dell\u2019uomo (divieto di un secondo giudizio previsto dall'articolo 4, protocollo n. 7), dall'articolo 50 della Carta dei diritti fondamentali dell'UE.\nCi\u00f2 vale per procedimenti di natura diversa, con un diverso giudice naturale precostituito per legge, come per il procedimento penale e quello civile teso al risarcimento del danno, o il doppio sistema sanzionatorio penale e amministrativo: dagli esiti indipendenti e che di fatto comportano che un cittadino s\u00eca processato due volte per il medesimo fatto. In vari casi, il codice penale prevede una pena detent\u00ecva unita a una sanzione penale pecuniaria."}
{"id": "1600581", "revid": "285333", "url": "https://it.wikipedia.org/wiki?curid=1600581", "title": "Bill Walsh", "text": "Carriera.\nSui quotidiani.\nWalsh lavor\u00f2 buona parte della sua vita nell'azienda di Walt Disney, divenendo uno dei pi\u00f9 grandi autori disneyani di Topolino. Infatti dal 1943 al 1963, per vent'anni, scrisse le storie a strisce di Topolino che venivano pubblicate sui quotidiani statunitensi, disegnate dal suo collaboratore Floyd Gottfredson.\nIn questo periodo realizz\u00f2 alcune delle pi\u00f9 importanti storie di Topolino, come \"Topolino e le meraviglie di domani\" (1944), \"Topolino e la casa misteriosa\" (1944-1945), \"Topolino e Pongo il bimbo prodigio\" (1946), \"Eta Beta l'uomo del 2000\" (1947, nella quale compare per la prima volta l'omino proveniente dal centro della Terra), \"Eta Beta e la spia\" (1948, nella quale Topolino e il suo amico del futuro affrontano uno dei loro rivali pi\u00f9 temibili, la \"Spia Poeta\") ed altre ancora.\nIl cinema Disney.\nNel 1955 viene sospesa la produzione e la pubblicazione delle storie di ampio respiro di Topolino sui quotidiani statunitensi: \u00e8 la fine di un'era durata venticinque anni. Walsh e Gottredson sono cos\u00ec costretti a pubblicare solo gag autoconclusive, che si svolgono nel giro di tre o quattro vignette.\nLa produzione di queste gag si protrae fino al 1963, quando Walsh si trasferisce dal reparto di realizzazione delle storie a quello di ideazione e scrittura dei soggetti dei film \"live action\" che la Disney produce in abbondanza nei primi anni sessanta. Walsh sar\u00e0 autore del soggetto e adattatore della sceneggiatura di famosi film della Disney, come \"Mary Poppins\" del 1964 e \"Pomi d'ottone e manici di scopa\" del 1971. Per \"Mary Poppins\" Walsh ricevette, insieme a Walt Disney, la candidatura all'Oscar al miglior film e, insieme a Don DaGradi, quella per l'Oscar per la miglior sceneggiatura non originale nel 1965."}
{"id": "1600587", "revid": "6923", "url": "https://it.wikipedia.org/wiki?curid=1600587", "title": "Kaspar Jodok von Stockalper", "text": "Nacque da una ricca famiglia di Briga, figlio di Peter Stockalper, notaio, e di Anna Maria Imhof. Ebbe quattordici figli, ma solo otto erano ancora in vita alla sua morte, nel 1691. Di questi solo uno (Peterman von Stockalper) continu\u00f2 la stirpe Stockalper attraverso il nipote del barone (Peter Anton Josef Ignaz von Stockalper) e il pronipote (Dr Kaspar von Stockalper), che per\u00f2 fu l'ultimo dei discendenti.\nLa famiglia.\nSi ritiene che la famiglia Stockalper sia stata di origine italiana, in quanto derivante dalla famiglia \"de Oltieri\" che nel 1330, con \"Antonio de Oltieri\" (mercante), si era trasferita nei dintorni di Berisal.\nQui il \"de Oltieri\" aveva acquistato delle propriet\u00e0, presso la localit\u00e0 chiamata \"Stockalpe\", e aveva fatto costruire la propria abitazione, andando ad abbandonare, in seguito, il cognome originario e adottando quello di \"Stockalper\", pi\u00f9 in linea con la popolazione del luogo di origini germaniche.\nCol tempo la famiglia si era poi arricchita.\nBiografia.\nFu plurilingue (ne conosceva correntemente cinque: alto-vallesiano, italiano, tedesco, francese e latino). Gi\u00e0 in giovanissima et\u00e0 notaio e scrivano pubblico, mostr\u00f2 subito un innato senso commerciale. Inizialmente si occup\u00f2 di trasporto merci sul passo del Sempione e della scorta per i cortei di nobili durante i loro spostamenti.\nGrazie a un'accorta politica di alleanze internazionali, che ne fece ben presto il pi\u00f9 influente uomo politico del Vallese, costru\u00ec una fitta rete di relazioni su scala europea. I suoi viaggi gli permisero di stringere relazioni commerciali dalla Spagna alle Fiandre, ottenendo ricchezza e successo, ma al contempo attirandogli anche numerose inimicizie.\nSi dimostr\u00f2 imprenditore instancabile e avveduto, tanto da mettere da parte una fortuna pari a mezzo miliardo di franchi svizzeri dei nostri tempi. Possedeva terreni ed edifici in tutto il Vallese.\nTerminati gli studi, inizia nel 1633 un lungo viaggio di studio e avvicinamento all'arte del commercio, che lo porta dalla Francia ai Paesi Bassi spagnoli, nel corso del quale stringe rapporti con vari capitani d'industria europei.\nNel 1639 rappresenta il Vallese alla Dieta dei Confederati di Baden. Viene scelto dalla Dieta per rappresentare Briga al \"Consiglio di guerra\", chiamato anche \"Consiglio segreto\".\nIl 15 maggio 1645 accede alla pi\u00f9 alta funzione militare diventando \"Colonnello della Morge\". Nel 1646 viene nominato \"Governatore\" di Saint-Maurice. Dal 1652 al 1670 \u00e8 \"Segretario di stato\" (\"Cancelliere\").\nDal 1651 al 1659, per abbassare a un terzo i costi di trasporto del sale (a partire dal Natale 1647 la Dieta gli aveva assegnato la carica di \"ma\u00eetre du sel\" per il Vallese, carica che comportava il monopolio del sale nella regione) fece costruire un canale di 8\u00a0km di fianco al Rodano (in quel punto pericoloso alla navigazione) - il \"canale Stockalper\", fra Collombey-Muraz e Vouvry, caduto per\u00f2 in disuso 20 anni dopo, in concomitanza con l'esilio del barone in Italia. Il sale rappresentava un elemento strategico nei traffici del barone e al contempo gli serviva come mezzo di persuasione politica: l'Alto-Vallese era approvvigionato dall'Italia, mentre il Basso-Vallese riceveva il sale da Francia e Spagna, dove il barone pure aveva aperto attivit\u00e0 commerciali. Monopolio del sale che dal 1607 al 1647 era invece stato detenuto dalla famiglia vallesana rivale, i Mageran.\nNel 1653 raggiunge la nobilt\u00e0 ricevendo il titolo di \"Cavaliere del Sacro Romano Impero\".\nGestiva inoltre una mezza dozzina di miniere per lo sfruttamento del sottosuolo del Vallese e gestiva anche le miniere d'oro di Gondo servite dalla \"Stockalperweg\", mentre altre attivit\u00e0 estrattive riguardavano piombo (M\u00f6rel, Bell, Goppenstein), rame (Val d'H\u00e9rens) e ferro (Grund-Ganter).\nGiunse ad avere fino a 5.000 dipendenti, dando vita - tra miniere e traffici di persone e merci - a un indotto di ben 20.000 persone (si pensi che all'epoca Briga non contava pi\u00f9 di 900 abitanti).\nLa mulattiera del Sempione.\nPer facilitare il commercio del sale e incentivare i suoi traffici privati, il barone Stockalper rivitalizz\u00f2 il traffico commerciale che passava dal Sempione, dimenticato ormai dalla met\u00e0 del XIV secolo, sistemando e rendendo pi\u00f9 sicura, intorno al 1630, la vecchia mulattiera medievale che ne valicava il passo. In suo onore tale strada venne pertanto chiamata \"Stockalperweg\" e fu la stessa corte di Francia del re Luigi XIV a coniare per lui l'appellativo di \"Roi du Simplon\" (\"Re del Sempione\"). Tale opera, che ricalcava l'antica via romana risalente ai tempi dell'imperatore romano Settimio Severo, permise di riportare il passo a essere il principale passaggio commerciale fra Nord e Sud Europa.\n\u00c8 di questo periodo l\"'Ospizio del Sempione\" (ora noto come \"Vecchio ospizio\" o \"Alter Spittel\") costruito nel 1666 per suo volere sulle rovine di una struttura preesistente che risaliva al 1235, ad opera dei Gerosolimitani.\nLe opere promosse dal barone Stockalper consentirono lo sviluppo di un servizio postale efficiente, fino ad allora affidato in modo estemporaneo a monaci erranti, suonatori, musicisti ambulanti e messaggeri vescovili. Stockalper intu\u00ec che l'introduzione di un sistema postale fisso avrebbe giovato al commercio. Nel 1640 fu cos\u00ec istituito un corriere a cavallo che portava le lettere da Ginevra a Milano in otto giorni d'estate e dieci di inverno. Lungo la nuova mulattiera \"Stockalperweg\" vennero pertanto costruite nuove stazioni di posta con stalle per i cavalli. A Gondo, per favorire i propri commerci, fece costruire un edificio su pi\u00f9 piani protetto da una torre centrale, con funzione di magazzino e alloggio, chiamato \"Torre Stockalper\", ora restaurato e ristrutturato.\nIl declino.\nAlla morte di Stockalper il valico del Sempione fu per\u00f2 abbandonato a s\u00e9 stesso e la mulattiera divenne nuovamente insicura per mancanza di manutenzione; le organizzazioni di trasporto vennero sciolte, i punti di sosta e i magazzini venduti o abbandonati e i commerci si interruppero quasi del tutto. Infatti, a partire dall'esilio di Stockalper del 1679, la monarchia piemontese era riuscita a dirottare i transiti commerciali dal Passo del Sempione a quello del Moncenisio.\nLa considerevole diminuzione del traffico lungo la \"Stockalperweg\", la cui manutenzione era in parte finanziata dalle tasse doganali e dal pedaggio, unita alla manutenzione negligente delle societ\u00e0 incaricate dal Vallese della gestione e del rifornimento della via del Sempione, determinarono il rapido declino della \"Stockalperweg\".\nSolo negli ultimi decenni del Settecento la mulattiera \"Stockalperweg\" fu ripristinata da un discendente del barone, per conto del consiglio vallesano.\nLa ripresa dell'idea.\nMa fu proprio il passaggio delle armate spagnole\u00a0\u2013 seguite da quelle francesi e austriache\u00a0\u2013 dal Passo del Sempione durante la seconda met\u00e0 del XVIII secolo che conferisce al passo una rinnovata dimensione strategica. Dimensione che non sfugge a Napoleone Bonaparte, il quale prende rapidamente coscienza dell'importanza degli accessi transalpini per le sue mire espansionistiche. Giunto con la sua armata in Italia attraverso il Colle del Gran San Bernardo nel maggio 1800 (per la seconda campagna d'Italia contro gli austriaci, vinti a Marengo), mentre il suo generale B\u00e9thencourt passa dal Sempione alla testa di mille uomini per un'operazione secondaria, Bonaparte gi\u00e0 il 17 settembre 1800 promulga un decreto relativo alla costruzione di una nuova strada con lo scopo di rendere praticabile per i cannoni il percorso da Briga a Domodossola. All'epoca il percorso partiva da Glis anzich\u00e9 da Briga, pi\u00f9 a est della mulattiera, nel punto in cui la Saltina, affluente del fiume Rodano, poteva essere superata con maggior facilit\u00e0. L'apertura ufficiale della strada avvenne il 9 ottobre 1805: in seguito divenne la strada del Sempione.\nCostruttore e mecenate.\nIl barone Stockalper diede un notevole impulso allo sviluppo artistico del Vallese, contribuendo alla costruzione di numerosi edifici civili e religiosi, soprattutto a Briga e lungo la mulattiera \"Stockalperweg\" che superava il Passo del Sempione.\nDestituzione, esilio e morte.\nFu molto attivo anche nella vita politica del Vallese, ricoprendo nel tempo cariche pubbliche sempre maggiori. Fu accusato ingiustamente di aver tramato contro il proprio paese: quattro distretti del Vallese (Sion, Sierre, Lo\u00e8che e Vi\u00e8ge) si erano associati segretamente per presentare un atto di accusa nei suoi confronti presso la Dieta.\nDestituito il 4 maggio 1678, il barone Stockalper viene inizialmente condannato a una pesante multa, alla perdita dei privilegi e \"de facto\" anche alla perdita del monopolio del commercio del sale.\nNel settembre 1679 un tribunale svizzero lo condanna per\u00f2 a morte. Per salvarsi, all'inizio di ottobre ripara in Italia, fermandosi al di l\u00e0 del passo del Sempione. Benvoluto dagli ossolani (in passato aveva finanziato con lire imperiali la costruzione degli edifici e delle cappelle del \"Sacro Monte Calvario\" a Domodossola), vi si fa costruire una villa, investendo altre lire imperiali, restando cos\u00ec in esilio presso la frazione \"Calvario\" di Domodossola, per ben sei anni.\nLasciate sbollire le animosit\u00e0 nei suoi confronti in Svizzera (nel frattempo era morto uno dei suoi principali accusatori), il barone Stockalper fece poi un trionfale ritorno in patria il 5 giugno 1684. A fine giugno la Dieta decise poi di lasciar cadere una parte delle accuse, concordando col barone che nel futuro se ne sarebbe stato tranquillo, astenendosi dalla vita politica e restando prevalentemente confinato nel suo castello di Briga, dove mor\u00ec sei anni dopo, alla veneranda et\u00e0 di 82 anni.\nFunzioni e titoli.\nDurante la sua vita accrebbe e moltiplic\u00f2 i propri titoli e cariche. I principali furono:"}
{"id": "1600589", "revid": "14691", "url": "https://it.wikipedia.org/wiki?curid=1600589", "title": "Gatto Sphynx", "text": ""}
{"id": "1600595", "revid": "1305772", "url": "https://it.wikipedia.org/wiki?curid=1600595", "title": "Ampex", "text": "La Ampex \u00e8 una compagnia di elettronica statunitense fondata nel 1944 da Alexander Michael Poniatoff. Il nome AMPEX \u00e8 un acronimo, creato dal suo fondatore, che sta per \"Alexander Michael Poniatoff EXcellence\".\nOrigini.\nAlexander Michael Poniatoff fond\u00f2 la compagnia presso San Carlos in California nel 1944 con il nome di \"Ampex Electric and Manufacturing Company\".\nDurante la seconda guerra mondiale, la Ampex era una piccola fabbrica di motori elettrici e generatori. Verso la fine della guerra Jack Mullin, mentre lavorava per l'\"Army Signal Corps\", fu incaricato di investigare sugli esperimenti tedeschi sulle onde radio e sull'elettronica. Mullin si impossess\u00f2 di due magnetofoni e li port\u00f2 in America dove ne produsse delle versioni modificate. A Bing Crosby, che allora era la maggiore star nella radio americana, non piaceva fare trasmissioni dal vivo; nel 1946 chiese alla NBC di permettergli di pre-registrare i suoi spettacoli su dischi acetati. Quando la rete rifiut\u00f2 a causa della scarsa qualit\u00e0 audio di questi ultimi, Crosby abbandon\u00f2 lo spettacolo per quasi un anno. Nel giugno 1947 Mullin mostr\u00f2 a Crosby il suo\nmagnetofono modificato. Quando ud\u00ec una delle registrazioni dimostrative di Mullin, Crosby vide subito il potenziale della nuova tecnologia e commission\u00f2 a Mullin una prima registrazione di prova della sua trasmissione radiofonica. Dopo una trasmissione effettuata con successo, la NBC permise a Crosby di pre-registrare i suoi spettacoli su nastro. Crosby fece di Mullin il suo capo ingegnere e invest\u00ec 50.000$ nell'Ampex (che allora era una piccola azienda di sei dipendenti) per fare sviluppare alla compagnia un modello commerciale dai prototipi di Mullin.\nTecnologia Audio.\nIl primo registratore a bobina della compagnia, l'Ampex Modello 200, rivoluzion\u00f2 le industrie radiofoniche e di registrazione; nel 1948 la ABC utilizz\u00f2 un Modello 200 per la prima trasmissione americana registrata su nastro del \"The Bing Crosby Show\".\nLes Paul, amico di Crosby e ospite regolare dei suoi spettacoli stava gi\u00e0 sperimentando la pluriregistrazione su disco (registrare pi\u00f9 volte sulla stessa traccia per registrare i diversi strumenti in diversi tempi). Quando ricevette uno dei primi registratori Modello 200, lo modific\u00f2 aggiungendovi testine di registrazione e lettura, creando il primo sistema pratico di registrazione multitraccia su nastro.\nDurante i primi anni '50 la Ampex cominci\u00f2 a vendere macchine a una e due tracce che usavano del nastro da 1/4 di pollice (0,63 cm circa). La linea si espanse poi con modelli a tre e quattro tracce che usavano nastro da mezzo pollice (1,27\u00a0cm). L'Ampex compr\u00f2 la Orradio Industries nel 1959, la quale divenne la \"Ampex Magnetic Tape Division\" (Divisione Nastro Magnetico Ampex), con sede principale presso Opelika in Alabama. Questo fece dell'Ampex produttore sia dei registratori che dei nastri. Alla fine di quella decade i prodotti Ampex erano molto richiesti dai migliori studi di registrazione del mondo. Nel 1959 Crosby, non essendo pi\u00f9 coinvolto nella produzione di spettacoli radiofonici, vendette le sue azioni della Ampex Corporation, dopo aver giocato un ruolo cruciale nello sviluppo di una tecnologia che cambi\u00f2 l'industria dello spettacolo.\nL'Ampex costru\u00ec molte macchine negli ultimi anni '50, alcune in grado di registrare fino a 8 tracce su nastro da 1 pollice (2,54\u00a0cm), anche se i registratori a 4 tracce furono considerati lo \"stato dell'arte\" fino al 1967. La domanda per avere altre tracce esplose improvvisamente quando i musicisti sentirono parlare dell'uso estensivo della pluriregistrazione sulle macchine a 4 tracce per l'album Sgt. Pepper's Lonely Hearts Club Band. Gli ingegneri alla registrazione Geoff Emerick and Ken Townshend che lavorarono con i Beatles agli Abbey Road Studios della EMI svilupparono anche un modo primitivo per collegare insieme due registratori a 4 tracce J37 della Studer, ma non lo fecero per molto. Nel 1967 la Ampex aument\u00f2 la produzione dei registratori a 8 tracce con il nuovo MM-1000 per rispondere alla richiesta. Nello stesso periodo la 3M introdusse con successo la M56, una macchina a 8 tracce competitiva. Anche la Scully Recording Instruments ebbe un discreto successo con un modello unico che registrava 12 tracce su nastro da 1 pollice.\nNel 1968 la Ampex introdusse una versione a 16 tracce della MM-1000, che fu il primo registratore professionale su 16 tracce al mondo. Utilizzava un nastro di 2 pollici adattato dalla divisione di registrazione video. Divenne velocemente leggendario per la sua tremenda flessibilit\u00e0, affidabilit\u00e0 e incredibile qualit\u00e0 audio. Questo port\u00f2 all'\"et\u00e0 d'oro\" della registrazione analogica in multitraccia, che dur\u00f2 fino ai primi anni '90. Le macchine successive costruite dalla Ampex arrivarono fino a 24 tracce. Ulteriori tracce furono rese disponibili collegando assieme pi\u00f9 registratori temporizzandoli tramite il codice SMPTE. Nei tardi anni '70 la Ampex affront\u00f2 anche la competizione dei produttori Giapponesi. Abbandon\u00f2 interamente il mercato dei registratori professionali su nastro nel 1983.\nNegli anni '90 la Ampex si concentr\u00f2 di pi\u00f9 sul video, sulla strumentazione e sui registratori di dati. Nel 1991 la linea produttiva dei registratori professionali fu venduta alla Sprague Magnetics . L'Ampex Recording Media Corporation esegu\u00ec uno Spin-off nel 1995 nella Quantegy Inc., ed \u00e8 ora conosciuta come Quantegy Recording Solutions.\nTecnologie Video.\nQuadruplex.\nSin dai primi anni '50, Bing Crosby ed altri tentarono di registrare immagini video su nastri magnetici veloci. Nel 1952 la Ampex svilupp\u00f2 un prototipo di registratore video su nastro che utilizzava una testina che ruotava rapidamente su un nastro che si muoveva con relativa lentezza. All'inizio del 1956 la Ampex fece esordire il VR-1000, il primo della serie dei registratori su nastro video da 2 pollici Quadruplex (4 tracce). La prima trasmissione televisiva registrata magneticamente e trasmessa in differita usando il nuovo sistema di registrazione Ampex fu \"Douglas Edwards and the News\" della CBS il 30 novembre del 1956.\nL'assemblaggio \"Quad head\" aveva 4 testine che ruotavano a 14.400 giri al minuto. Scrivevano il segnale video verticalmente lungo la larghezza di un nastro largo 2 pollici (circa 5\u00a0cm) che si muoveva alla velocit\u00e0 di 15 pollici (38\u00a0cm) al secondo. Questo permetteva a programmi lunghi ore di essere registrati su una singola bobina, punto significativo in quanto nel 1956 una bobina di nastro costava 300 dollari, equivalenti a circa 2.000 dollari nel 2000, e i registratori costavano da circa 75.000 a 100.000 dollari, circa mezzo milione di dollari di oggi.\nNel 1967 la Ampex introdusse il VR-3000, un registratore video portatile, che rivoluzion\u00f2 la registrazione televisiva di alta qualit\u00e0 sul campo, senza necessit\u00e0 di lunghi cavi o veicoli di supporto. Immagini televisive potevano essere raccolte ovunque, anche da aerei, elicotteri o barche.\nIl formato Quadruplex domin\u00f2 l'industria televisiva per un quarto di secolo. Il formato era licenziato dalla RCA per usarle nei loro \"registratori televisivi su nastro\". L'invenzione della Ampex rivoluzion\u00f2 l'industria televisiva eliminando il processo di sincronizzazione tramite cinescopio, che richiedeva l'uso di una moviola. Il metodo cinescopio continu\u00f2 ad essere usato per l'archiviazione ancora per alcuni anni; la pellicola era ancora la preferita degli archivisti. Il registratore per le trasmissioni della Ampex facilit\u00f2 la gestione dei ritardi richiesti dai fusi orari in modo che le reti televisive potessero programmare le trasmissioni nella stessa ora nelle varie zone. L'Ampex deposit\u00f2 il nome \"video tape\" (nastro video o video cassetta), cosicch\u00e9 il rivale RCA dovette nominarlo \"TV tape\" (nastro TV) o \"television tape\" (nastro televisivo). I termini divennero poi generici, e \"videotape\" (\"videocassetta\") viene usato comunemente oggi.\nUno degli ingegneri chiave nello sviluppo del registratore Quadruplex per l'Ampex fu Ray Dolby, che lavor\u00f2 sotto Charles Ginsburg e continu\u00f2 fondando i Dolby Laboratories, pionieri nei sistemi di riduzione del rumore audio.\nRegistratore su disco HS-100.\nNel marzo del 1967 la Ampex introdusse il registratore video HS-100. Il video veniva registrato su dischi magnetici analogici. Il disco pesava 5 libbre (2.3\u00a0kg) e ruotava a 60 giri al secondo (3600 rpm) (50 giri in Pal). Una unit\u00e0 NTSC poteva registrare 30 secondi di video, una unit\u00e0 Pal invece 36. Il video poteva poi essere riprodotto al rallentatore, frame per frame e in pausa . La correzione della riproduzione era eseguita con moduli presi dal VR-2000 Quad: Amtec.\nVR-8000.\nNel 1961 la Ampex produsse un registratore video a scansione elicoidale per un breve periodo, il VR-8000.\nType A.\nIl nastro 1 pollice standard A (chiamato \"Type A\" dalla Society of Motion Picture and Television Engineers, SMPTE) \u00e8 un formato di nastro video in bobina aperta a scansione elicoidale sviluppato dalla Ampex nel 1965, uno dei primi formati di nastro standardizzati della larghezza di un pollice (la maggior parte di quelli di queste dimensione erano all'epoca formati proprietari).\nType C.\nIl nastro 1 pollice standard C (chiamato \"Type C\" dalla SMPTE) \u00e8 un formato professionale di nastro video in bobina aperta sviluppato e introdotto assieme dalla Ampex e dalla Sony nel 1976. Divenne il rimpiazzo nelle industrie video e televisive per l'allora incombente Quadruplex.\nD2.\nIl formato video D2 \u00e8 un formato video digitale per nastri creato dalla Ampex e altri produttori del gruppo di standardizzazione della SMPTE introdotto nel 1988 alla convention della NAB (National Association of Broadcasters) come un'alternativa pi\u00f9 economica al D1. Come nel D1, il video del D2 non \u00e8 compresso; tuttavia salva banda e altri costi campionando il segnale video composito NTSC o PAL e immagazzinandolo direttamente sul nastro magnetico, invece che campionare i componenti video. Questo metodo \u00e8 conosciuto come composito digitale.\nDCT &amp; DST.\nLa \"Digital Component Technology\" (DCT) e la \"Data Storage Technology\" (DST) sono rispettivamente strumenti di registrazione video e di immagazzinaggio dati creati dalla Ampex nel 1992. Sono entrambi simili ai formati di registrazione D1 e D2, che usano un nastro di 19\u00a0mm di larghezza, con il formato DCT che sfrutta per la compressione la trasformata DCT (Discrete Cosine Transform, Trasformata discreta del coseno) sua omonima.\nI formati DCT e DST hanno una capacit\u00e0 e una velocit\u00e0 relativamente alte per i dati ed il video. L'immagazzinamento a doppia densit\u00e0 per il DST fu introdotto nel 1996. I prodotti attuali hanno quadrupla densit\u00e0, introdotta nel 2000, e la cartuccia \"grande\" che pu\u00f2 contenere 660 GB di dati.\nEtichetta discografica.\nLa Ampex Records fu una etichetta discografica nata nel 1970. La sua hit pi\u00f9 famosa fu \"We Gotta Get You A Woman\" di Todd Rundgren (conosciuto come \"Runt\"), che raggiunse il ventesimo posto nelle classifiche del 1970. L'Ampex cre\u00f2 anche altre due etichette sussidiarie, la Bearsville e la Big Tree. L'etichetta principale fu chiusa attorno al 1973 e la Bearsville e la Big Tree furono vendute rispettivamente alla Warner Bros. Records ed alla Bell Records. Pi\u00f9 tardi la Big Tree fu ceduta alla Atlantic Records.\nSituazione attuale.\nIl sistema video della Ampex \u00e8 obsoleto; quelle macchine che ancora sopravvivono sono state riportate in servizio per trasferire le registrazioni di archivio nei formati digitali moderni.\nL'Ampex Corporation \u00e8 la genitrice della Ampex Data Systems che fabbrica dispositivi di archiviazione digitale, principalmente per l'industria televisiva."}
{"id": "1600600", "revid": "729019", "url": "https://it.wikipedia.org/wiki?curid=1600600", "title": "Insufficienza mitralica", "text": "Per insufficienza mitralica o rigurgito mitralico, si intende il manifestarsi del reflusso di sangue dal ventricolo sinistro all'atrio sinistro, dovuto ad un'anomalia che determina un'imperfetta coaptazione dei lembi mitralici durante la sistole ventricolare.\nEziologia.\nIn passato la causa pi\u00f9 comune di insufficienza mitralica era la malattia reumatica (con Soffio di Corey-Coombs), che causava retrazione e fibrosi delle cuspidi, associando quindi alla insufficienza anche una forma di stenosi mitralica. Attualmente la causa pi\u00f9 comune \u00e8 la degenerazione mixomatosa della valvola, talvolta associata a difetti congeniti del tessuto connettivo, come ad esempio la sindrome di Marfan.\nLo sviluppo di una cardiomiopatia dilatativa pu\u00f2 portare a una insufficienza mitralica \"funzionale\", ossia determinata non da alterazioni anatomiche della valvola, ma da alterazioni volumetriche dell'atrio e del ventricolo sinistro..\nAnche corde tendinee e muscoli papillari possono causare insufficienza valvolare: le prime se interessate da un processo reumatico che ne provoca la retrazione, i secondi in caso di rottura a seguito di un infarto miocardico.\nUlteriori cause sono l'endocardite e il prolasso valvolare mitralico.\nPatogenesi.\nL'insufficienza mitralica viene distinta in due forme, una acuta e una cronica.\nLa forma acuta \u00e8 causata da un'endocardite acuta o dalla rottura di un muscolo papillare, e la conseguente insufficienza non concede all'atrio sinistro il tempo di dilatarsi e di ipertrofizzare per compensare l'aumento di volume e di pressione. Si crea cos\u00ec un rapido aumento di pressione all'interno dell'atrio e nelle vene polmonari, quindi nei capillari polmonari con conseguente edema polmonare.\nLa forma cronica invece \u00e8 caratterizzata da rigurgiti ad intensit\u00e0 graduale, permettendo cos\u00ec all'atrio sinistro di adattare le sue pareti con la dilatazione, mantenendo la pressione al suo interno relativamente stabile. Il sangue rigurgitato in atrio sinistro si va a sommare al normale ritorno venoso e al successivo ciclo andr\u00e0 nel ventricolo sinistro, causando in questo un aumento del volume e della pressione telediastolica. Il ventricolo sinistro compensa talora con l'ipertrofia eccentrica. Il sovraccarico di volume alla lunga pu\u00f2 determinare scompenso del ventricolo con diminuzione della frazione di eiezione e quindi della gittata cardiaca.\nSegni e sintomi.\nQuesta valvulopatia pu\u00f2 evolvere in scompenso cardiaco, evoluzione che per\u00f2 si protrae negli anni e non sempre avviene completamente.\nI sintomi tipici sono:\nL'esame obiettivo, in particolare l'auscultazione, permette al medico di individuare una serie di segni:\nEsami.\nMolti esami vengono effettuati:\nTerapia.\nSe il rigurgito mitralico \u00e8 lieve, non serve un trattamento specifico ma l'ecocardiogramma deve essere ripetuto periodicamente. Se compare la fibrillazione atriale, gli ace-inibitori riducono il rigurgito dell'atrio e quindi possono essere aggiunti al trattamento. In casi pi\u00f9 acuti o complicati \u00e8 necessaria la ricostruzione della valvola cardiaca o la sostituzione con protesi valvolare cardiaca."}
{"id": "1600602", "revid": "93436", "url": "https://it.wikipedia.org/wiki?curid=1600602", "title": "Beaker", "text": "Beaker \u00e8 un personaggio del \"Muppet Show\" impersonato da Richard Hunt. \u00c8 l'assistente di lunga data del Dott. Bunsen Honeydew (nella prima stagione il Dott. Honeydew era solo; nella seconda stagione fece la sua comparsa l'assistente Beaker) i due lavorano nei \"Laboratori Muppet\", dove inventano stravaganti invenzioni.\nBeaker comunica pronunciando dei suoni acuti tutti uguali e incomprensibili da nessuno, ma a volte pronuncia corte frasi come \"Bye-Bye\", \"Oh-oh!\", \"Yes!\"...\nIl nome originale del personaggio \u00e8 il termine inglese per becher. Nell'adattamento italiano \u00e8 stato chiamato anche Becco o Alan Bicco.\nBeaker \u00e8 il tipico personaggio che attira su di s\u00e9 tutte le sfortune: viene sfruttato da Bunsen come cavia delle sue invenzioni. Nelle varie puntate, Beaker subisce ogni sorta di trauma, dall'esplosione all'elettro-shock, alla perdita di arti, ed \u00e8 pure divorato da mostri. Amato dal pubblico, riesce in un episodio a duplicare s\u00e9 stesso e prendersi una piccola vendetta sul Dott. Bunsen Honeydew inseguendolo in ogni dove.\nHoneydew e Beaker furono poi trasfusi nella serie animata \"Muppet Babies\", dove la voce di Honeydew era di Howie Mandel e Dave Coulier ed i suoni di Beaker curati da Frank Welker. \nDopo la morte di Richard Hunt nel 1992, il ruolo di Beaker fu assunto da Steve Whitmire.\nNell'evento dal vivo, \"Muppet Show Live\", la voce di Beaker fu temporaneamente affidata a Kevin Clash."}
{"id": "1600606", "revid": "1776051", "url": "https://it.wikipedia.org/wiki?curid=1600606", "title": "Icon (Icon)", "text": "Icon \u00e8 il primo album degli Icon, uscito nel 1984 per l'etichetta discografica Capitol Records."}
{"id": "1600609", "revid": "767487", "url": "https://it.wikipedia.org/wiki?curid=1600609", "title": "Night of the Crime", "text": "Night of the Crime \u00e8 il secondo album degli Icon, uscito nel 1985 per l'Etichetta discografica Capitol Records."}
{"id": "1600610", "revid": "6923", "url": "https://it.wikipedia.org/wiki?curid=1600610", "title": "Paleomagnetismo", "text": "Il paleomagnetismo \u00e8 una disciplina, facente parte della geofisica, che studia le propriet\u00e0 magnetiche di rocce e sedimenti e le caratteristiche del campo geomagnetico del passato, sia in termini direzionali che di intensit\u00e0.\nRocce e sedimenti contengono infatti piccole quantit\u00e0 di minerali ferromagnetici che, in seguito al raffreddamento del magma (quando la temperatura scende al di sotto del punto di Curie) o durante la diagenesi del sedimento, si dispongono statisticamente secondo le linee di flusso del campo magnetico terrestre presente in quel momento. Datando la roccia e studiando la direzione di magnetizzazione dei minerali magnetici, \u00e8 possibile dunque risalire all'intensit\u00e0 e alla direzione del campo magnetico terrestre presente al momento della formazione della roccia stessa. Le inversioni di polarit\u00e0 del campo magnetico del nostro pianeta, documentate dallo stato di magnetizzazione assunto dalle rocce ignee (basalti) dei fondali oceanici (bande a magnetizzazione normale/inversa speculari rispetto alle dorsali oceaniche), ha fornito in questo modo una delle prime prove a sostegno della teoria della espansione dei fondali oceanici e della tettonica a placche.\nMagnetizzazione residua.\nLo studio del paleomagnetismo \u00e8 possibile perch\u00e9 i minerali che contengono ferro come la magnetite, sono in grado di registrare la direzione del campo magnetico terrestre al momento della loro deposizione. I meccanismi con cui le rocce registrano l'impronta magnetica sono di vario tipo.\nMagnetizzazione termoresidua.\nI minerali contenenti ossidi di ferro/titanio nel basalto e in altre rocce ignee sono in grado di preservare la direzione del campo magnetico terrestre quando la roccia si raffredda al di sotto del punto di Curie dei minerali. La temperatura di Curie della magnetite, che \u00e8 un ossido di ferro, \u00e8 di circa 580\u00a0\u00b0C, mentre la maggior parte dei basalti e del gabbro sono gi\u00e0 completamente cristallizzati a temperature al di sotto dei 900\u00a0\u00b0C. Pertanto i granuli minerali non sono fisicamente in grado di ruotare per allinearsi al campo magnetico terrestre, ma fissano l'orientazione del campo stesso al momento della formazione. Questa impronta viene chiamata magnetizzazione termoresidua (TRM).\nPoich\u00e9 per\u00f2 possono avvenire complesse reazioni di ossidazione durante la fase di raffreddamento successiva alla cristallizzazione della roccia, l'orientazione del campo magnetico terrestre non \u00e8 sempre registrata in modo accurato oppure non si mantiene nel tempo. Questa impronta si \u00e8 tuttavia mantenuta in modo sufficientemente accurato nei basalti della crosta oceanica, cosicch\u00e9 \u00e8 stata un elemento fondamentale nello sviluppo delle teorie sull'espansione dei fondali oceanici all'interno della tettonica delle placche.\nLa TRM pu\u00f2 essere rilevata anche in antiche stoviglie di ceramica, nei forni e in elementi di edifici bruciati dal fuoco. La disciplina che studia la magnetizzazione termoresidua nel materiale archeologico \u00e8 chiamata \"datazione archeomagnetica\".\nMagnetizzazione residua detritica.\nIn un processo totalmente differente, i grani magnetici nei sedimenti possono allinearsi al campo magnetico durante o subito dopo la deposizione; questo caso viene chiamato \"magnetizzazione residua detritica\" (DRM). Pi\u00f9 in dettaglio, se la magnetizzazione viene acquisita nel momento in cui i granuli vengono depositati, il risultato \u00e8 una \"magnetizzazione residua detritica deposizionale\" (dDRM); se invece \u00e8 acquisita subito dopo la deposizione, allora si tratta di \"magnetizzazione residua detritica post-deposizionale\" (pDRM).\nMagnetizzazione residua chimica.\nIn un terzo processo, l'accrescimento dei granuli magnetici \u00e8 dovuto a reazioni chimiche e i granuli registrano la direzione del campo magnetico al momento della loro formazione. In questo caso il campo magnetico \u00e8 stato registrato da una \"magnetizzazione residua chimica\" (CRM). Una comune forma di magnetizzazione residua chimica si ha con l'ematite, un altro ossido di ferro. L'ematite si forma per reazioni di ossidazione di altri minerali presenti nella roccia, inclusa la magnetite. I Redbed, rocce sedimentarie clastiche (come l'arenaria) sono rossi a causa dell'ematite che si \u00e8 formata durante la diagenesi sedimentaria. Le impronte della CRM nei redbed possono essere di grande utilit\u00e0 e sono un obiettivo tipico degli studi di magnetostratigrafia.\nMagnetizzazione residua isoterma.\nLa rimanenza che viene acquisita a temperatura fissa \u00e8 chiamata \"magnetizzazione residua isoterma\" (IRM). Una rimanenza di questo tipo non \u00e8 utile per il paleomagnetismo, ma pu\u00f2 essere acquisita per effetto dei fulmini. Questo tipo di magnetismo indotto dai fulmini si pu\u00f2 distinguere per l'alta intensit\u00e0 e la rapida variazione di direzione su scala di pochi centimetri. L'IRM pu\u00f2 essere indotto anche durante la perforazione dei carotaggi, dal campo magnetico dell'acciaio del cilindro perforatore. Questa contaminazione \u00e8 in generale parallela al perforatore e pu\u00f2 essere quasi totalmente rimossa con un riscaldamento a circa 400 \u2103 o con la demagnetizzazione in un piccolo campo alternato. In laboratorio la IRM pu\u00f2 essere indotta applicando campi magnetici di varia forza e viene utilizzata per molti scopi nello studio del magnetismo delle rocce.\nMagnetizzazione residua viscosa.\nLa magnetizzazione residua viscosa (VRM), indicata anche semplicemente come magnetizzazione viscosa, \u00e8 la rimanenza che i materiali ferromagnetici\nacquisiscono in seguito alla permanenza prolungata in un campo magnetico. La magnetizzazione residua naturale di una roccia ignea pu\u00f2 pertanto venire alterata da questo processo. Si tratta di una componente non voluta del magnetismo residuo e pu\u00f2 essere rimossa utilizzando alcune tecniche di demagnetizzazione.\nApplicazioni.\nLe evidenze paleomagnetiche, inclusa l'escursione dell'alternanza dei dati della polarit\u00e0, \u00e8 stata molto utile per verificare le teorie della deriva dei continenti e della tettonica a placche negli anni tra il 1960 e il 1970. Alcune applicazioni del paleomagnetismo per ricostruire la storia dei terrane, sono anche state fonti di controversie. L'evidenza paleomagnetica \u00e8 anche utilizzata per delimitare i confini temporali delle rocce e dei processi della loro formazione, come pure per la ricostruzione della storia delle deformazioni della crosta terrestre.\nLa magnetostratigrafia \u00e8 spesso usata per stimare le et\u00e0 dei siti che contengono residui fossili e di ominini. Nel caso di un fossile di et\u00e0 conosciuta, i dati paleomagnetici possono fissare la latitudine alla quale il fossile fu deposto. Questa \"paleolatitudine\" fornisce informazioni relative all'ambiente geologico all'epoca della deposizione. Gli studi paleomagnetici vengono combinati con i metodi geocronologici per determinare l'et\u00e0 assoluta delle rocce nelle quali si \u00e8 preservata l'impronta paleomagnetica. Per le rocce magmatiche come il basalto, i metodi pi\u00f9 utilizzati includono la datazione potassio-argon e la datazione argon-argon.\nIn Nuova Zelanda, alcuni scienziati hanno trovato che sono in grado di ricostruire le variazioni locali del campo magnetico terrestre studiando i reperti dell'et\u00e0 di 700-800 anni dei forni h\u0101ngi, usati dai Maori per cucinare il cibo."}
{"id": "1600611", "revid": "110097466", "url": "https://it.wikipedia.org/wiki?curid=1600611", "title": "Parco nazionale dell'Akagera", "text": "Il parco nazionale dell'Akagera (in inglese \"Akagera National Park\", in francese \"Parc National de l'Akagera\") \u00e8 un'area naturale protetta del Ruanda. Si trova nella parte nordorientale del paese, al confine con la Tanzania.\nStoria.\nFondato nel 1934, inizialmente copriva un'area di 2.500\u00a0km\u00b2, che si \u00e8 andata progressivamente riducendo in seguito alla pressante richiesta di terra delle popolazioni della zona. \nNegli anni sessanta, il parco apparteneva a un vasto ecosistema che includeva anche la riserva faunistica di Kikagati (Uganda), il parco nazionale del lago Mburo, e le riserve faunistiche tanzaniane di Ibanda e Rumanyika, a loro volta collegate a quelle di Biharamulo e Burigi. Questo vasto ecosistema \u00e8 oggi estremamente frammentato a causa del diffondersi nel territorio degli insediamenti umani e delle coltivazioni, che ostacolano gli spostamenti degli animali. \nNel 1977, il governo ruandese ha ridotto l'estensione del parco da 2.500 a circa 1000\u00a0km\u00b2, destinando all'agricoltura anche la vicina riserva di Mutara. Nonostante queste concessioni, la pressione da parte della popolazione locale non \u00e8 diminuita, e ancora oggi molti pastori utilizzano le praterie del parco come pascoli per il proprio bestiame. Dopo la fine del genocidio ruandese, i profughi che rientravano in Ruanda dalla Tanzania e dall'Uganda hanno creato numerosi insediamenti all'interno dei confini del parco.\nAmbiente.\nIl parco si sviluppa attorno al fiume Kagera, da cui prende il nome, e comprende diversi tipi di habitat: savana, montagna e pianura alluvionale. Sono inclusi nel suo territorio diversi laghi, fra cui il Shakani e l'Ihema.\nLa fauna dell'Akagera comprende il topi, l'impala, la rarissima antilope roana, l'elefante, il bufalo, il rinoceronte nero, l'ippopotamo (rappresentato da una delle pi\u00f9 grandi popolazioni dell'Africa Orientale), il coccodrillo, il leone, la giraffa, il leopardo e la iena maculata. L'avifauna comprende oltre 500 specie di uccelli."}
{"id": "1600613", "revid": "110157", "url": "https://it.wikipedia.org/wiki?curid=1600613", "title": "Provincia di Taza", "text": "La provincia di Taza \u00e8 una delle province del Marocco, parte della regione di F\u00e8s-Mekn\u00e8s.\nNel 2009 una parte del suo territorio \u00e8 stato scisso per formare la nuova provincia di Guercif.\nGeografia antropica.\nSuddivisioni amministrative.\nLa provincia di Taza, prima della scissione, contava 5 municipalit\u00e0 e 43 comuni:"}
{"id": "1600619", "revid": "118714407", "url": "https://it.wikipedia.org/wiki?curid=1600619", "title": "Prealpi Trivenete", "text": "Le Prealpi Trivenete sono una sezione delle Alpi italiane, secondo la tradizione Partizione delle Alpi del 1926. Si suddividono in: Prealpi Venete, Prealpi Carniche e Prealpi Giulie.\nClassificazione.\nSecondo la tradizionale Partizione delle Alpi del 1926 le Prealpi Trivenete sono una sezione delle Alpi orientali (la n. 21) sono suddivise in:\nNella Suddivisione Orografica Internazionale Unificata del Sistema Alpino (SOIUSA) non \u00e8 presente un settore denominato \"Prealpi Trivenete\"; il territorio corrispondente \u00e8 suddiviso in questo modo:\nPrealpi Venete.\nLe Prealpi Venete si estendono dal Lago di Garda all'Altopiano del Cansiglio, fra le province di Trento TrentoVerona, di Vicenza, Treviso e Belluno. Delle Prealpi Venete fanno parte i gruppi: Cadria, Torta, Monte Bondone, Monte Baldo, Folgaria, Lavarone, Altopiano di Asiago, Piccole Dolomiti, Monte Pasubio, Monti Lessini, Monte Grappa, Col Nudo, Monte Cavallo e Col Visentin. La cima pi\u00f9 alta \u00e8 il Col Nudo (2471\u00a0m).\nPrealpi Carniche.\nLe Prealpi Carniche si estendono fra l'alta valle del Tagliamento a nord e ad est, la valle del Piave a ovest e la pianura veneto-friulana a sud. Fanno parte delle Prealpi Carniche i gruppi: Monte Cridola, Cima Monfalcon, Monte Duranno, Monte Pramaggiore e Monte Cornaget, appartenenti alle Dolomiti Friulane; Monte Valcalda e Monte Vegnaris. La cima pi\u00f9 elevata delle Prealpi Carniche \u00e8 la Cima dei Preti (2703\u00a0m), nelle Dolomiti Friulane.\nPrealpi Giulie.\nLe Prealpi Giulie sono costituite dall'insieme delle alture poste nell'estrema parte orientale del Friuli-Venezia Giulia che precedono le Alpi e si estendono dalle Prealpi Carniche fino al Carso goriziano. Il territorio che fa parte delle Prealpi Giulie \u00e8 quindi compreso tra i fiumi Tagliamento ed Isonzo, e limitata a sud-ovest dalla pianura friulana e a nord-est dalla valle di Resia e dalla sella del Monte Guarda. Le Prealpi possono inoltre essere suddivise nei gruppi: Monte Plauris, Monte Chiampon, Gran Monte e Monte Matajur. La vetta pi\u00f9 alta \u00e8 il Monte Plauris (1958\u00a0m)."}
{"id": "1600620", "revid": "1573940", "url": "https://it.wikipedia.org/wiki?curid=1600620", "title": "Football NSW", "text": "Il Football NSW \u00e8 l'organo regolatore del calcio e del calcio a 5 nello Stato australiano del Nuovo Galles del Sud, ad eccezione della sua parte settentrionale (dove opera il Northern New South Wales Football).\nIl Football NSW \u00e8 uno dei membri dell'associazione nazionale, la Football Federation Australia. La sua competizione principale nel calcio \u00e8 la New South Wales Premier League, nel calcetto la Futsal Premier League.\nFino al 1\u00ba aprile 2007 Football NSW era nota come Soccer NSW,\nSede.\nIl quartier generale di Football NSW si trova al Valentine Sport Park, un centro polifunzionale che provvede per vari gruppi ed individui. Il complesso consiste in camere doppie, triple e quadruple che alloggiano fino a 180 persone, 5 campi da gioco, sale di lettura, impianti al coperto, piscina all'aperto, centro di medicina sportiva e ristorante. Oltre naturalmente agli uffici per lo staff del Football NSW."}
{"id": "1600621", "revid": "547034", "url": "https://it.wikipedia.org/wiki?curid=1600621", "title": "Taza", "text": "Taza (; in berbero: \u2d5c\u2d30\u2d63\u2d30, \"Taza\") \u00e8 una citt\u00e0 del Marocco, capoluogo della provincia omonima, nella regione di F\u00e8s-Mekn\u00e8s. Il suo nome deriva da Tizi che nella lingua berbera significa colle.\nLa citt\u00e0 \u00e8 anche conosciuta come T\u0101zah, Tazah, Taza el Jadida.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 520 membri nel 1951, emigrata in massa verso Israele e Francia negli anni 1950 e 1960."}
{"id": "1600622", "revid": "767487", "url": "https://it.wikipedia.org/wiki?curid=1600622", "title": "Borussia M\u00f6nchengladbach 1983-1984", "text": "Questa voce raccoglie le informazioni riguardanti il Borussia M\u00f6nchengladbach nelle competizioni ufficiali della stagione 1983-1984.\nStagione.\nIl Borussia M\u00f6nchengladbach trascorse gran parte del girone di andata della Bundesliga nelle posizioni a ridosso della vetta: ottenendo una sola sconfitta in tredici gare, i \"puledri\" poterono mantenere il contatto con la lotta al vertice e giungere al giro di boa al terzo posto, con due punti di svantaggio sullo capolista. Decisivo fu l'apporto di Michael Frontzeck, all'esordio da professionista, e di Hans-J\u00f6rg Criens, in grado di segnare diverse reti importanti entrando a partita iniziata.\nDurante la tornata conclusiva la squadra ottenne sette vittorie consecutive, balzando al primo posto; in quel fragente avvenne l'annuncio della firma di Lothar Matth\u00e4us per il , che caus\u00f2 una serie di malumori nello spogliatoio e nella tifoseria. Accusato di tradimento dai sostenitori, Matth\u00e4us forn\u00ec una serie di prestazioni poco convincenti che pregiudicarono il rendimento della squadra, fallendo in particolare un rigore nell'incontro con l' della ventottesima e giocando un ruolo fondamentale nella sconfitta nello scontro diretto con l' in programma nel turno seguente. Vincendo quattro delle ultime cinque gare restanti, i \"puledri\" conclusero in testa assieme allo Stoccarda e all'Amburgo, ma per via della peggior differenza reti furono classificati terzi.\nI \"puledri\" arrivarono a giocarsi la coppa nazionale fino all'ultimo atto, eliminando in successione , , , e . Opposto al , il Borussia M\u00f6nchengladbach pass\u00f2 subito in vantaggio grazie al capocannoniere stagionale Frank Mill (20 reti complessive fra campionato e coppa), ma si fece raggiungere nei minuti conclusivi. Dato il permanere della situazione di parit\u00e0 dopo i tempi supplementari, si dovette ricorrere alla lotteria dei rigori dove Matth\u00e4us si distinse calciando alto il tiro di apertura alienandosi ulteriormente le simpatie dei tifosi: l'incontro si concluse con il risultato di 7-6 per i bavaresi.\nMaglie e sponsor.\nLo sponsor tecnico per la stagione 1983-1984 \u00e8 Puma, mentre lo sponsor ufficiale \u00e8 erdgas.\nOrganigramma societario.\nArea direttiva\nArea tecnica"}
{"id": "1600623", "revid": "47767", "url": "https://it.wikipedia.org/wiki?curid=1600623", "title": "Pasqualina", "text": ""}
{"id": "1600625", "revid": "729019", "url": "https://it.wikipedia.org/wiki?curid=1600625", "title": "Insufficienza aortica", "text": "Per insufficienza aortica o rigurgito aortico in campo medico, si intende il manifestarsi del reflusso di sangue dall'aorta nel ventricolo sinistro in diastole, dovuto ad un'anomalia che determina un'imperfetta chiusura della valvola aortica, totale o parziale. Ci\u00f2 comporta che il ventricolo sinistro si trovi in sovraccarico di volume per l'ingresso al suo interno di sangue proveniente dall'aorta e dall'atrio sinistro. Per mantenere un'adeguata frazione di eiezione, il ventricolo sinistro va incontro ad ipertrofia eccentrica e, con l'aggravarsi della patologia negli anni, va incontro a ischemia e scompenso.\nSintomi e Segni.\nSintomi.\nPer molti anni, prima della comparsa manifesta, si possono talvolta manifestare palpitazioni e percezione del battito in posizione sdraiata. I sintomi di insufficienza aortica sono simili a quelli dello scompenso cardiaco e includono quanto segue:\nI sintomi clinici sono dispnea, dapprima da sforzo, poi a riposo, con ortopnea e poi dispnea parossistica notturna come segno di ipertensione polmonare, angina pectoris, palpitazioni, come segno di aritmie, sincope ed astenia a causa della ridotta portata cardiaca.\nSegni.\nSi reperta un soffio diastolico in decrescendo con massima intensit\u00e0 a livello del focolaio aortico accessorio (punto Erb). Il soffio \u00e8 ad alta frequenza ed \u00e8 determinato dal rigurgito di sangue che dall'aorta giunge in ventricolo. Il decrescendo \u00e8 dovuto all'equipararsi delle pressioni in aorta e ventricolo in diastole. Si referta anche un soffio sistolico eiettivo alla base.\nA causa del rigurgito aumenta la pressione pulsatoria o differenziale. Come conseguenza di questo, l'onda sfigmica \u00e8 accentuata a livello dei polsi e d\u00e0 origine a molti segni clinici. Tipico \u00e8 il pulsus bisferiens, caratterizzato da un'onda con due picchi, il primo dovuto alla sistole, il secondo all'onda di rigurgito. Viene avvertito come ampio e collassante, a causa della sua velocit\u00e0 a scomparire.\nPulsazioni sono evidenti a livello del capo con movimenti ritmici (segno di Musset), a livello dell'ugola (segno di Mueller), a livello del letto ungueale a seguito di una piccola pressione (segno di Quincke), a livello degli arti inferiori, se accavallati, e a livello di fegato e milza.\nAll'auscultazione dei polsi femorali \u00e8 udibile un soffio a colpo di fucile (segno di Traube) e un soffio detto 'va e vieni'. Quest'ultimo (segno di Duroziez) \u00e8 auscultabile tramite una lieve pressione dello stetoscopio.\nEziologia.\nFra le diverse patologie correlate all'insorgenza della forma cronica di insufficienza aortica, ricordiamo:\nInoltre anche la bicuspidia valvolare congenita e la disfunzione di una protesi valvolare possono comportare la nascita dell'insufficienza, infine \u00e8 stato dimostrato che anche alcuni medicinali possono causare l'insufficienza, come gli agonisti della dopamina.\nQuadro fisiopatologico.\nL'incompleta chiusura della valvola aortica comporta la comparsa di un volume rigurgitante nel ventricolo sinistro durante la diastole. Il risultato sar\u00e0 un sovraccarico di volume nel ventricolo sinistro (questo infatti conterr\u00e0 il sangue giunto dall'atrio pi\u00f9 quello rigurgitato dall'aorta), che stimola una dilatazione ed un'ipertrofia eccentrica del ventricolo. Nell'insufficienza mitrialica il rigurgito era verso una camera a bassa pressione da una ad alta pressione, mentre nell'insufficienza aortica avviene il contrario, pertanto prevale il sovraccarico di volume. Tutto ci\u00f2 porta ad uno scompenso del ventricolo sinistro.\nLa dilatazione con ipertrofia e la vasodilatazione cronica periferica permettono al cuore, in caso di insufficienza cronica, di avere una buona efficienza anche per molti anni, questo a scapito per\u00f2 di un aumento del consumo di ossigeno e un peggioramento della perfusione coronarica.\nPatofisiologia nel dettaglio.\nIl meccanismo di insufficienza aortica (IA), comprende la pressione nel ventricolo sinistro che cade sotto la pressione nell'aorta, la valvola aortica non \u00e8 in grado di chiudersi completamente. Ci\u00f2 provoca una fuoriuscita di sangue dall'aorta nel ventricolo sinistro. Ci\u00f2 significa che parte del sangue che \u00e8 stato gi\u00e0 espulso dal cuore sta rigurgitando nel cuore. La percentuale di sangue che rigurgita indietro attraverso la valvola aortica a causa di AI \u00e8 conosciuta come la frazione rigurgitante. Questo flusso di rigurgito provoca una diminuzione della pressione diastolica nell'aorta e quindi un aumento della pressione del polso. Poich\u00e9 parte del sangue che viene espulso durante la sistole rigurgita nel ventricolo sinistro durante la diastole, diminuisce il flusso diretto efficace nell'IA.\nMentre la pressione diastolica diminuisce e la pressione del polso si allarga, la pressione sanguigna sistolica rimane generalmente normale o pu\u00f2 anche essere leggermente elevata, questo perch\u00e9 il sistema nervoso simpatico e l'asse renina-angiotensina-aldosterone dei reni compensano la diminuzione della gittata cardiaca.\nLe catecolamine aumentano la frequenza cardiaca e aumentano la forza della contrazione ventricolare, aumentando direttamente la gittata cardiaca. Le catecolamine causano anche vasocostrizione periferica, che causa un aumento della resistenza vascolare sistemica e assicura che gli organi siano adeguatamente perfusi. La renina, un enzima proteolitico, scinde l'angiotensinogeno nell'angiotensina I, che viene convertita in angiotensina II.\nIn caso di insufficienza aortica cronica con conseguente rimodellamento cardiaco, si svilupper\u00e0 un'insufficienza cardiaca ed \u00e8 possibile vedere diminuire le pressioni sistoliche. L'insufficienza aortica causa sovraccarico di volume (precarico elevato) e sovraccarico di pressione (postcarico elevato) del cuore.\nIl sovraccarico di volume, dovuto all'elevata pressione del polso e agli effetti sistemici degli ormoni neuroendocrini causa l'ipertrofia ventricolare sinistra (LVH). Vi \u00e8 sia ipertrofia concentrica che ipertrofia eccentrica nell'IA. L'ipertrofia concentrica \u00e8 dovuta all'aumento del sovraccarico di pressione ventricolare sinistro associato all'IA, mentre l'ipertrofia eccentrica \u00e8 dovuta al sovraccarico di volume causato dalla frazione rigurgitante.\nFisiologicamente, negli individui con una valvola aortica normalmente funzionante, la valvola \u00e8 aperta solo quando la pressione nel ventricolo sinistro \u00e8 superiore alla pressione nell'aorta. Ci\u00f2 consente al sangue di essere espulso dal ventricolo sinistro nell'aorta durante la sistole ventricolare. La quantit\u00e0 di sangue espulsa dal cuore \u00e8 nota come volume della corsa. In condizioni normali, il 50% del sangue in un ventricolo sinistro pieno viene espulso nell'aorta per essere utilizzato dal corpo. Dopo la sistole ventricolare, la pressione nel ventricolo sinistro diminuisce mentre si rilassa e inizia a riempirsi di sangue dall'atrio sinistro. Questo rilassamento del ventricolo sinistro (diastole ventricolare precoce) provoca una caduta della sua pressione. Quando la pressione nel ventricolo sinistro scende al di sotto della pressione nell'aorta, la valvola aortica si chiude, impedendo al sangue nell'aorta di tornare nel ventricolo sinistro.\nEsami.\nMolti esami si utilizzano per valutare al meglio la valvulopatia:\nPrognosi.\nLa prognosi dipende dall'entit\u00e0 del rigurgito e dalla funzione ventricolare sinistra. Quando compaiono i sintomi l'aspettativa di vita si abbassa notevolmente, raramente si superano i cinque anni, senza un'adeguata terapia.\nTerapia.\nIl trattamento farmaceutico consiste nella somministrazione di calcio-antagonisti, come la nifedipina o ace-inibitori\nIl trattamento chirurgico avviene tramite sostituzione valvolare, ma ancora oggi \u00e8 discusso quando sia il periodo migliore per intervenire."}
{"id": "1600626", "revid": "1348176", "url": "https://it.wikipedia.org/wiki?curid=1600626", "title": "Eventine Elessedil", "text": "Eventine Elessedil, re degli elfi (di terra e non di cielo), \u00e8 un personaggio immaginario della saga di Shannara scritta da Terry Brooks. che compare nei romanzi \"La Spada di Shannara\" e \"Le Pietre Magiche di Shannara\".\nStoria.\nNe \"La Spada di Shannara\" Eventine \u00e8 un alleato del druido Allanon. Viene imprigionato dagli alleati di Brona, l'oscuro Signore degli Inganni, per far s\u00ec che non possa mobilitare l'esercito Elfo, il pi\u00f9 potente delle Quattro Terre. Liberato da Flick Ohmsford, fa arrivare l'esercito elfo, anche se molto tardi quando ormai la speranza \u00e8 quasi scomparsa, a Tyrsis, capitale delle Terre di Confine, dove combatte e vince al fianco della Legione della Frontiera di Callahorn nella Terza Guerre delle Razze contro i seguaci del Signore degli Inganni.\nNe \"Le Pietre Magiche di Shannara\", quando \u00e8 ormai vecchio, il Re combatte contro i demoni usciti dalla barriera del Divieto per salvare la patria degli Elfi, le Terre dell'Ovest, mentre sua nipote Amberle va alla ricerca del Fuoco di Sangue. Quando i Demoni arrivano ad Arborlon, capitale del regno degli Elfi, vengono fermati dalla forza dell'Eterea rinata. Eventine morir\u00e0 dopo aver vinto in una lotta stremante con un demone, il Camaleonte, che si era trasformato nel suo cane, Manx.\nAnder Elessedil, suo figlio, prender\u00e0 il suo posto di re degli elfi."}
{"id": "1600629", "revid": "124625690", "url": "https://it.wikipedia.org/wiki?curid=1600629", "title": "Guercif", "text": "Guercif (; in berbero: \u2d33\u2d30\u2d54\u2d59\u2d49\u2d3c) \u00e8 una citt\u00e0 del Marocco che, fino al 2009 ha fatto parte della provincia di Taza, per poi esserne scorporato e fare parte della nuova provincia omonima, situata nella Regione Orientale.\nLa citt\u00e0 \u00e8 anche conosciuta come Jars\u012bf o Garsif."}
{"id": "1600633", "revid": "115549", "url": "https://it.wikipedia.org/wiki?curid=1600633", "title": "Copa Libertadores 2008", "text": ""}
{"id": "1600634", "revid": "339392", "url": "https://it.wikipedia.org/wiki?curid=1600634", "title": "Campionato Eccellenza Puglia 2004/05", "text": ""}
{"id": "1600635", "revid": "1543377", "url": "https://it.wikipedia.org/wiki?curid=1600635", "title": "Tahla", "text": "Tahla \u00e8 una citt\u00e0 del Marocco, nella provincia di Taza, nella regione di F\u00e8s-Mekn\u00e8s.\nLa citt\u00e0 \u00e8 anche conosciuta come T\u0101hlah, Tahala, El Ayba Tahalla."}
{"id": "1600641", "revid": "1906976", "url": "https://it.wikipedia.org/wiki?curid=1600641", "title": "Coke petrolifero", "text": "Il coke petrolifero (detto anche \"petcoke\" o \"pet coke\", abbreviazione di \"petroleum coke\") \u00e8 un carbone ottenuto attraverso la carbonizzazione delle frazioni altobollenti (cio\u00e8 aventi elevata temperatura di ebollizione) prodotte durante la distillazione del petrolio.\nApplicazioni.\nQuello pi\u00f9 puro, viene utilizzato come combustibile solido al posto del coke minerale o per la produzione di elettrodi e nella costruzione di alcuni tipi di pile elettriche.\nIl \"coke catalitico\" \u00e8 quello ottenuto come scarto della lavorazione di procedimenti catalitici di raffinazione e comprende delle impurit\u00e0 per cui \u00e8 impiegabile soltanto come combustibile.\nIl suo alto potere calorifico e il basso contenuto in ceneri lo rendono un buon carburante ma il suo elevato tenore di zolfo ne fa un combustibile altamente inquinante. Occorre pertanto impiegarlo in ambiti in cui sia presente un'adeguata presenza di filtri di depurazione dei fumi per evitare la dispersione di sostanze inquinanti nell'ambiente.\nIl prodotto pu\u00f2 anche essere gassificato e quindi essere trasformato in gas di coke e stoccato per il successivo impiego."}
{"id": "1600645", "revid": "648716", "url": "https://it.wikipedia.org/wiki?curid=1600645", "title": "Joseph Gurney Cannon", "text": "Proveniente dall'Illinois, fu capo del partito repubblicano. Cannon fu Speaker della Camera dei rappresentanti degli Stati Uniti dal 1903 al 1911 e viene considerato dagli storici come il pi\u00f9 influente nella storia statunitense, con un controllo sulla Camera dei rappresentanti tale da permettergli di influenzare la discussione stessa. \u00c8 suo il volto sulla copertina del primo numero del \"Time\".\nLa sua carica di presidente \u00e8 la seconda pi\u00f9 lunga fra i repubblicani, essendo stato superato da Dennis Hastert (anche lui proveniente dall'Illinois) il 1\u00ba giugno 2006. \u00c8 stato anche il primo membro del congresso a raggiungere i quarant'anni di servizio (non continuativo), avendo concluso la sua carriera con 48 anni da membro della camera, un record durato fino agli anni sessanta.\nBiografia.\nEra il figlio maggiore di Horace Cannon, un medico di campagna, e di Guglielma Hollingsworth. Il fratello William sarebbe diventato un influente banchiere.\nGiovent\u00f9.\nNato nella Carolina del Nord, nel 1840 si trasfer\u00ec con i genitori ad Annapolis, nell'Indiana, a circa trenta chilometri da Terre Haute; il padre Horace anneg\u00f2 quando Joseph aveva dieci anni, mentre cercava di attraversare lo Sugar Creek per recarsi da un paziente; il giovane Cannon si occup\u00f2 della fattoria di famiglia.\nSu richiesta del politico ed avvocato John Palmer Usher, futuro Segretario degli Interni degli Stati Uniti d'America sotto la presidenza di Abraham Lincoln, testimoni\u00f2 in un processo per diffamazione; decise allora di studiare legge, chiedendo allo stesso Usher di studiare presso di lui, trasferendosi a Terre Haute. A diciannove anni si trasfer\u00ec a Cincinnati per frequentare un corso semestrale presso la locale universit\u00e0.\nNel 1858 fu ammesso all'Ordine degli avvocati e inizi\u00f2 a praticare la professione a Terre Haute ma fu deluso quando Usher si rifiut\u00f2 di offrirgli un posto nel suo studio legale. In quello stesso anno egli si trasfer\u00ec a Tuscola, nell'Illinois. La sua scelta di una nuova residenza fu in qualche modo involontaria, prendendo posto mentre viaggiava da Shelbyville a Chicago per trovare pi\u00f9 clienti per il suo studio legale. Durante il viaggio rimase senza soldi. A Mattoon sal\u00ec su un treno diretto a Chicago; appena il treno era partito gli fu chiesto il biglietto ed, essendone privo, fu fatto scendere a Tuscola. Qui divenne Procuratore della Repubblica per i ventisette distretti giudiziari dell'Illinois, mantenendo questa posizione dal marzo 1861 al dicembre 1868. Fu uno dei membri della Loggia massonica di Tuscola No. 332, che era stata fondata il 2 ottobre 1860.\nNel 1876 Cannon si spost\u00f2 a Danville (sempre nell'Illinois), dove risiedette per il resto della sua vita. Lui e la moglie, Mary P. Reed, che egli spos\u00f2 nel 1862, ebbero due figlie.\nCarriera politica.\nDivenne un seguace di Abramo Lincoln durante i Dibattiti Lincoln-Douglas del 1858. Dopo che Lincoln era stato eletto Presidente nelle Elezioni presidenziali del 1860, Cannon ricevette l'incarico di Procuratore regionale.\nCannon, membro del Partito Repubblicano, fu eletto alla Camera per l'Illinois al 42\u00ba Congresso e ai successivi otto (4 marzo 1873 - 4 marzo 1891) e fu presidente del Comitato per le Spese nel Dipartimento delle Poste (41\u00ba Congresso) e del Comitato per gli Stanziamenti (51\u00ba Congresso).\nNon ebbe successo quale candidato per la rielezione alla Camera nel 1890, ma fu poi eletto al 53\u00ba Congresso e nelle successive nove elezioni, sedendo come Deputato della Camera dal 1893 al 1913.\nTent\u00f2 di diventare presidente dell'Assemblea dei deputati quattro volte prima di riuscirci. Sue caratteristiche peculiari erano lo stile oratorio, la bassa statura e i modi pugnaci. I giornali lo ridicolizzavano come un colorito provinciale. Soprannominato \"Uncle Joe\" (zio Joe), spesso litigava con il seguace repubblicano Theodore Roosevelt, sostenendo che Roosevelt:\nCannon fu Presidente del \"Committee on Appropriations\", del Comitato per le norme, (dal 54\u00ba Congresso fino al 57\u00ba), e \"Speaker\" della Camera dei Rappresentanti (dal 58\u00ba Congresso fino al 61\u00ba). Egli ottenne cinquantotto voti per la candidatura (\"nomination\") alla Presidenza degli Stati Uniti d'America nel Congresso repubblicano tenutosi in Chicago per le Elezioni presidenziali del 1908.\n\"Speaker\" della Camera.\nCannon esercit\u00f2 la carica di \"Speaker\" della Camera con un potere senza precedenti. Al momento della elezione di Cannon, lo \"Speaker\" della Camera deteneva anche la presidenza del \"Rules Committee\" della Camera che determinava sotto quali norme e restrizioni le leggi potevano essere dibattute, emendate, votate e, in taluni casi, se esaminate. Cos\u00ec Cannon controllava effettivamente ogni aspetto dell'agenda della Camera: le leggi vi entravano solo con la sua approvazione, e quindi in qualsiasi forma egli decidesse, con egli stesso che decideva se e come le misure previste dal disegno di legge potevano essere discusse o emendate.\nCannon riserv\u00f2 a s\u00e9 stesso il diritto di nominare non solo i presidenti dei vari Comitati, ma anche i loro membri e, a dispetto del sistema di anzianit\u00e0 che iniziava a formarsi, us\u00f2 questo potere per nominare suoi alleati e protetti nelle posizioni apicali, punendo cos\u00ec coloro che si opponevano alla sua legislazione. Essenzialmente Cannon esercitava questo potere per mantenere la disciplina nei ranghi del proprio partito: i Repubblicani erano divisi nella conservatrice \"Vecchia Guardia\", condotta dallo stesso Cannon, e nei \"progressisti\", guidati dal Presidente Teodoro Roosevelt. I privilegi del suo comitato sulle assegnazioni garantivano che gli elementi progressisti del partito avessero scarsa influenza sulla Camera e il suo controllo sul processo legislativo ostacolava una legislazione progressista.\nRivolta.\nIl 17 marzo 1910, dopo due tentativi falliti di porre freno al potere assoluto di Cannon sulla Camera, il rappresentante del Nebraska, George Norris guid\u00f2 una coalizione di 42 deputati progressisti repubblicani e l'intera delegazione dei 149 in una rivolta. Con l'assenza dalla Camera di molti dei pi\u00f9 potenti alleati di Cannon, ma con un sufficiente numero di presenti per assicurare il \"quorum\", Norris introdusse una risoluzione che avrebbe tolto allo \"Speaker\" il \"Rules Committee\" e lo avrebbe spogliato del potere di assegnazione dei deputati ai comitati.\nMentre il luogotenente di Cannon e i commessi lasciavano la camera per cercar di raccogliere abbastanza voti per Cannon, gli alleati di quest'ultimo diedero inizio all'ostruzionismo nella forma di dibattiti sull'ordine del giorno. Quando i sostenitori di Cannon si trovarono in difficolt\u00e0 nelle loro ricerche (molti degli assenti erano irlandesi e passavano la giornata nelle varie feste indette per la celebrazione del giorno di San Patrizio), l'ostruzionismo continu\u00f2 per 26 ore, con gli amici di Cannon presenti che ponevano continue mozioni di sospensione e aggiornamento.\nQuando Cannon infine pose la risoluzione fuori discussione a mezzogiorno del 19 marzo, Norris si appell\u00f2 all'intera Camera, che vot\u00f2 contro Cannon e la risoluzione di Norris fu adottata.\nCannon cerc\u00f2 di salvare la faccia richiedendo prontamente un voto per togliergli la Presidenza della Camera, che egli aveva ottenuto facilmente poich\u00e9 la maggioranza repubblicana non voleva rischiare di trovarsi con uno \"Speaker\" democratico al suo posto. Comunque la sua ferrea conduzione della Camera fu spezzata e quando i democratici ne ottennero il controllo nelle elezioni del 1910, il \"caucus\" repubblicano tolse totalmente la \"leadership\" a Cannon prima dell'inizio del 62\u00ba Congresso.\nIl dopo-\"Speaker\".\nCannon fu sconfitto nel 1912 ma rientr\u00f2 nel 1914 e fu rieletto a ogni elezione del Congresso fino al 1920.\nEgli critic\u00f2 il Presidente Woodrow Wilson e l'ingresso degli Stati Uniti d'America nella prima guerra mondiale. Fu anche apertamente critico sulla Societ\u00e0 delle Nazioni, patrocinata da Wilson.\nCannon rinunci\u00f2 a partecipare alle elezioni del Congresso del 1922 e si ritir\u00f2 alla fine del suo ultimo mandato nel 1923. La sua immagine fu stampata sulla prima pagina di copertina del primo numero del \"Time\", l'ultimo giorno in carica del suo ultimo mandato.\nVita personale.\nNato quacchero, divenne metodista dopo aver lasciato il Congresso, ma pu\u00f2 esserlo effettivamente stato molto prima. \nDopo aver sposato Mary Reed con celebrazione metodista del matrimonio nel 1862, un quacchero lo invit\u00f2 ad esprimere rammarico per questo, ed egli rispose:\nJoseph Cannon mor\u00ec nella sua abitazione a Danville, Contea di Vermilion nell'Illinois. Egli era debole di cuore e soffriva anche di effetti generali dovuti all'et\u00e0 avanzata. Mor\u00ec il 12 novembre 1926 durante il sonno. La sua salma fu inumata nel cimitero di Spring Hill."}
{"id": "1600647", "revid": "14691", "url": "https://it.wikipedia.org/wiki?curid=1600647", "title": "Akagera National Park", "text": ""}
{"id": "1600648", "revid": "14691", "url": "https://it.wikipedia.org/wiki?curid=1600648", "title": "Parc National de l'Akagera", "text": ""}
{"id": "1600649", "revid": "1776051", "url": "https://it.wikipedia.org/wiki?curid=1600649", "title": "A More Perfect Union", "text": "A More Perfect Union \u00e8 il terzo album degli Icon, uscito nel 1987 ed autoprodotto.\nIl disco venne inizialmente pubblicato nel 1987 su audiocassetta e solo nel 1995 venne rimasterizzato su cd per la Epilogue Entertainment con l'aggiunta di materiale irrealizzato e tracce bonus venendo intitolato An Even More Perfect Union."}
{"id": "1600650", "revid": "14691", "url": "https://it.wikipedia.org/wiki?curid=1600650", "title": "Parco nazionale di Akagera", "text": ""}
{"id": "1600651", "revid": "1543377", "url": "https://it.wikipedia.org/wiki?curid=1600651", "title": "National Board of Review Awards 1969", "text": "La 41\u00aa edizione dei National Board of Review Awards si \u00e8 tenuta il 1\u00ba gennaio 1970."}
{"id": "1600652", "revid": "1982", "url": "https://it.wikipedia.org/wiki?curid=1600652", "title": "Prodotti petroliferi", "text": ""}
{"id": "1600654", "revid": "110157", "url": "https://it.wikipedia.org/wiki?curid=1600654", "title": "Ribas do Rio Pardo", "text": "Ribas do Rio Pardo \u00e8 un comune del Brasile nello Stato del Mato Grosso do Sul, parte della mesoregione del Leste de Mato Grosso do Sul e della microregione di Tr\u00eas Lagoas."}
{"id": "1600656", "revid": "110157", "url": "https://it.wikipedia.org/wiki?curid=1600656", "title": "Rio Brilhante", "text": "Rio Brilhante \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados."}
{"id": "1600657", "revid": "1318658", "url": "https://it.wikipedia.org/wiki?curid=1600657", "title": "Santa Maria di Guadalupe", "text": "L'espressione Santa Maria di Guadalupe o, in spagnolo castigliano, Santa Mar\u00eda de Guadalupe \u00e8 uno dei titoli attribuiti dai cattolici a Maria di Nazaret e d\u00e0 il nome a numerosi luoghi di culto o di vita religiosa in tutto il mondo:"}
{"id": "1600659", "revid": "767487", "url": "https://it.wikipedia.org/wiki?curid=1600659", "title": "Rio Negro (Mato Grosso do Sul)", "text": "Rio Negro \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione di Campo Grande."}
{"id": "1600660", "revid": "767487", "url": "https://it.wikipedia.org/wiki?curid=1600660", "title": "Rio Verde de Mato Grosso", "text": "Rio Verde de Mato Grosso \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione dell'Alto Taquari."}
{"id": "1600662", "revid": "767487", "url": "https://it.wikipedia.org/wiki?curid=1600662", "title": "Rochedo", "text": "Rochedo \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione di Campo Grande."}
{"id": "1600664", "revid": "110157", "url": "https://it.wikipedia.org/wiki?curid=1600664", "title": "Santa Rita do Pardo", "text": "Santa Rita do Pardo \u00e8 un comune del Brasile nello Stato del Mato Grosso do Sul, parte della mesoregione del Leste de Mato Grosso do Sul e della microregione di Tr\u00eas Lagoas."}
{"id": "1600666", "revid": "110157", "url": "https://it.wikipedia.org/wiki?curid=1600666", "title": "Selv\u00edria", "text": "Selv\u00edria \u00e8 un comune del Brasile nello Stato del Mato Grosso do Sul, parte della mesoregione del Leste de Mato Grosso do Sul e della microregione di Parana\u00edba."}
{"id": "1600667", "revid": "110157", "url": "https://it.wikipedia.org/wiki?curid=1600667", "title": "Sete Quedas", "text": "Sete Quedas \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Iguatemi."}
{"id": "1600669", "revid": "767487", "url": "https://it.wikipedia.org/wiki?curid=1600669", "title": "Right Between the Eyes", "text": "Right Between the Eyes \u00e8 il quarto album degli Icon, uscito nel 1989 per l'etichetta discografica Megaforce Records."}
{"id": "1600670", "revid": "110157", "url": "https://it.wikipedia.org/wiki?curid=1600670", "title": "Sidrol\u00e2ndia", "text": "Sidrol\u00e2ndia \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione di Campo Grande."}
{"id": "1600673", "revid": "244687", "url": "https://it.wikipedia.org/wiki?curid=1600673", "title": "Santa Maria de Guadalupe", "text": ""}
{"id": "1600674", "revid": "110157", "url": "https://it.wikipedia.org/wiki?curid=1600674", "title": "Sonora (Mato Grosso do Sul)", "text": "Sonora \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione dell'Alto Taquari."}
{"id": "1600678", "revid": "287204", "url": "https://it.wikipedia.org/wiki?curid=1600678", "title": "S\u00e3o Gabriel do Oeste", "text": "S\u00e3o Gabriel do Oeste \u00e8 un comune del Brasile nello Stato del Mato Grosso do Sul, parte della mesoregione della Centro-Norte de Mato Grosso do Sul e della microregione dell'Alto Taquari."}
{"id": "1600680", "revid": "111319", "url": "https://it.wikipedia.org/wiki?curid=1600680", "title": "Bonito (Brasile)", "text": ""}
{"id": "1600689", "revid": "287204", "url": "https://it.wikipedia.org/wiki?curid=1600689", "title": "Amambai", "text": ""}
{"id": "1600693", "revid": "21583", "url": "https://it.wikipedia.org/wiki?curid=1600693", "title": "Blondie e Dagoberto (serie di film)", "text": "Blondie e Dagoberto (\"Blondie\") \u00e8 una serie di lungometraggi trasposizione cinematografica dell'omonima serie a fumetti (\"Blondie e Dagwood\" in lingua inglese). Vennero prodotti 28 film dal 1938 al 1950 dalla Columbia con protagonisti Penny Singleton (\"Blondie\") e Arthur Lake (\"Dagoberto\", \"Dagwood\" nella versione originale) e sceneggiati da Chic Young e diretti da Frank R. Strayer, Abby Berlin e Edward Bernds. Le vicende dei personaggi si evolvono di anno in anno, con novit\u00e0 sostanziali come la nascita dei figli e la loro crescita. Questa tecnica ai giorni nostri \u00e8 forse paragonabile a quella delle sit-com."}
{"id": "1600694", "revid": "767487", "url": "https://it.wikipedia.org/wiki?curid=1600694", "title": "Gaetano Fasolino", "text": "Biografia.\nLaureato in Medicina e chirurgia, ha esercitato come medico di base; \u00e8 specialista in Pediatria e in Igiene generale e speciale. \u00c8 stato eletto per la prima volta al Parlamento italiano (al Senato della Repubblica) nel 2001, nelle file di Forza Italia, partito del quale \u00e8 stato anche componente del Comitato direttivo. Al Senato, ha fatto parte delle commissioni permanenti Bilancio e Igiene e sanit\u00e0. In occasione delle Elezioni politiche italiane del 2006 \u00e8 stato nuovamente eletto, sempre per Forza Italia, ma questa volta alla Camera dei deputati; \u00e8 membro della commissione Ambiente, territorio e lavori pubblici."}
{"id": "1600700", "revid": "110157", "url": "https://it.wikipedia.org/wiki?curid=1600700", "title": "Microregione di Alto Taquari", "text": "Alto Taquari \u00e8 una microregione dello Stato del Mato Grosso do Sul in Brasile, appartenente alla mesoregione di Centro-Norte de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 8 comuni:"}
{"id": "1600702", "revid": "287204", "url": "https://it.wikipedia.org/wiki?curid=1600702", "title": "Museo malacologico piceno", "text": "Il museo malacologico piceno raccoglie un'importante collezione di conchiglie con sede a Cupra Marittima. Nel suo genere \u00e8 il pi\u00f9 grande del mondo, conservando numerosi esemplari di cui circa 50-60 mila esposti.\nIl Museo nasce dalla collezione di Vincenzo Cossignani che fin da bambino ha iniziato ad appassionarsi alle conchiglie. Dopo molti anni decide di esporre la sua collezione al pubblico (1977) con l'ausilio del fratello Tiziano, ed in seguito fondano il Museo nel 1988.\nIl Museo presenta oltre alle conchiglie delle mostre tematiche: malacopaleontologia, madrepore e coralli, squali oggetti realizzati con la madreperla, piastrelle tematiche in ceramica, e una sezione dedicata all'etnologia. \nOltre all'esposizione, il Museo presenta aule didattiche, laboratori, una biblioteca specializzata (non visitabile), shop e sala multimediale."}
{"id": "1600710", "revid": "287204", "url": "https://it.wikipedia.org/wiki?curid=1600710", "title": "Jorge Martinez", "text": ""}
{"id": "1600712", "revid": "110157", "url": "https://it.wikipedia.org/wiki?curid=1600712", "title": "Microregione di Campo Grande", "text": "Campo Grande \u00e8 una microregione dello Stato del Mato Grosso do Sul in Brasile, appartenente alla mesoregione di Centro-Norte de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 8 comuni:"}
{"id": "1600716", "revid": "486946", "url": "https://it.wikipedia.org/wiki?curid=1600716", "title": "Premier League (Bahrain) 2004-2005", "text": ""}
{"id": "1600718", "revid": "110157", "url": "https://it.wikipedia.org/wiki?curid=1600718", "title": "Microregione di Cassil\u00e2ndia", "text": "Cassil\u00e2ndia \u00e8 una microregione dello Stato del Mato Grosso do Sul in Brasile, appartenente alla mesoregione di Leste de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 4 comuni:"}
{"id": "1600720", "revid": "1573940", "url": "https://it.wikipedia.org/wiki?curid=1600720", "title": "Santuario della Beata Vergine del Marzale", "text": "Il santuario della Beata Vergine del Marzale (in dialetto cremasco: \"sant\u00fcare dal Mars\u00e0l\") \u00e8 un antico luogo di culto mariano situato a Ripalta Vecchia, frazione del comune di Madignano in provincia di Cremona.\nLa visita.\nIl santuario del Marzale, pi\u00f9 semplicemente \"il Marzale\" come viene popolarmente chiamato l'edificio, si trova lungo la stretta e tortuosa strada che da Ripalta Vecchia conduce a Ripalta Arpina snodandosi sul crinale di due valli fluviali, quella del Serio da un lato e quella del Serio Morto dall'altro. I dintorni della chiesa conferiscono a questo luogo sacro un'atmosfera di intimo raccoglimento, di calma e riflessione; circondato dai pioppeti, nel mezzo del Parco del Serio, il santuario \u00e8 posto sull'estremit\u00e0 della riva alta del fiume Serio, alla quale si accede scendendo una scala alta i dodici metri circa di strapiombo che separano il Marzale dal fiume cremasco.\n\u00c8 un luogo carico di significati religiosi: la tradizione sacra e popolare parla di un'apparizione (non supportata da documenti scritti) che sarebbe avvenuta nel XIV secolo.\nUn piazzale racchiuso da un rustico muretto permette di accedere alla chiesa vera e propria, circondata su due lati da un portico e priva di vera facciata: una soluzione dettata dalla necessit\u00e0 di proteggere gli affreschi della Via Crucis (realizzati nel 1757 da Tommaso Piccinardi) posti all'esterno, ma forse conseguenza del crollo di parte della chiesa dopo una piena del Serio.\nLa chiesa ha un'aula unica e termina con tre cappelle. In quella centrale \u00e8 posto l'altare barocco che incastona la devotissima immagine della Madonna del Latte (fino al 1659 sul muro di fondo), opera di autore ignoto e risalente al XV secolo. La Vergine vi appare seduta, nell'atto di porgere il latte al Bambino in braccio che con una manina tiene un piccolo fiore.\nDegni di interesse gli affreschi delle pareti laterali: su quella settentrionale vi sono raffigurazioni del XIV e XV secolo parzialmente sovrapposte e presumibilmente opera di artisti locali. Uno di essi, in particolare, rappresenta lo sposalizio di Santa Caterina e fu eseguito per conto della famiglia Terni di Crema (vi \u00e8 raffigurato lo stemma: campo superiore rosso, campo inferiore a quadri rossi e bianchi alternati su quattro linee). Le altre immagini raffigurano una Madonna del Latte, un Santo Ignudo (forse San Sebastiano), una Madonna in Trono ed altri riferiti alla Madonna. Un affresco \u00e8 interrotto dalla controfacciata, altro chiaro indizio che la chiesa un tempo era pi\u00f9 lunga.\nGli affreschi della parete meridionale sono pi\u00f9 regolari (Madonna in Trono, Opere di Misericordia, San Francesco) e sono datati 1580. Tele ed ex voto sono stati rimossi dal Santuario per il pericolo di furti.\nAl lato meridionale della chiesa \u00e8 addossato un edificio che un tempo fungeva da abitazione dell'eremita (in dialetto \"r\u00e8mech\") che un tempo provvedeva alla manutenzione ed all'apertura della chiesa.\nUna scala (detta \"scala santa\") scende dal ciglione boscoso verso la valle del Serio nel punto in cui sorge la cappella settecentesca dell'Apparizione.\nLa tregua del Marzale.\nLa zona attorno al santuario fu teatro nel 1202 di un episodio che si inquadra nell'ambito delle lotte medievali tra i comuni, in particolare tra quelli di Crema e Cremona. Da oltre un secolo, precisamente dal 1098, allorch\u00e9 Enrico III cedeva l'Insula Fulcheria a Cremona, i due eserciti si battagliavano duramente e in tale contesto si inserisce lo storico assedio di Crema, al quale partecipava l'imperatore Federico I chiamato (e convinto da un adeguato compenso) dai cremonesi.\nDopo la pace di Costanza (1183) l'imperatore sanciva la legittimit\u00e0 della Lega Lombarda che permetteva ai comuni di riottenere gran parte della loro autonomia e se ne avvantaggiava Milano e assieme a questa il comune di Crema, suo fedele alleato: infatti, veniva revocato l'editto di Lodi (1162) con il quale veniva vietata la ricostruzione della citt\u00e0.\nDopo questa data iniziava la normalizzazione dei rapporti con il comune di Cremona, fino ad arrivare al primo storico accordo firmato nel 1202 presso il santuario.\nEra il 21 ottobre, un luned\u00ec, e si riunirono da una parte 23 rappresentanti di Milano, 2 lodigiani e 4 cremaschi, dall'altra parte 22 cremonesi. Affiancavano la delegazione i promotori della tregua, Boccaccio di Manerbio e Guercio Tempesta, podest\u00e0 di Brescia. Presenti, inoltre, otto testimoni e i quattro podest\u00e0 di Milano, Crema, Lodi e Cremona, che dovevano giurare il rispetto della tregua.\nLa delegazione firmava un protocollo diviso in tre parti:\nLe cappelle.\nI Morti del Marzale.\nSul piazzale antistante la chiesa sorge la cappella dei Morti del Marzale, che nacque come sacello cimiteriale col fine di ricordare i caduti di una battaglia combattutasi nei pressi tra fazioni guelfe e ghibelline nel 1403. Presenta sulla parete di fondo la Madonna del Carmine col Bambino e le anime del purgatorio, alle pareti laterali il martirio di San Sebastiano e Sant'Imerio Vescovo, il santo protettore della parrocchia di Ripalta Vecchia.\nCappella dell'Apparizione.\nAi piedi della cosiddetta \"Scala Santa\", che porta dal piazzale del Santuario del Marzale alla sottostante valle fluviale del Serio, sorge la Cappella dell'Apparizione che sorge sul luogo ove, secondo la tradizione, la Madonna apparve ad una fanciulla che pascolava le oche. In realt\u00e0 la cappella, un tempo era allo stesso livello del Santuario, ma un'eccezionale piena del Serio la distrusse assieme ad una parte della chiesa prima del XVI secolo.\nLa processione.\nRisale al 1712 una memorabile epidemia di peste bovina che infier\u00ec su tutta la pianura padana: per preservare il territorio da tale disgrazia gli abitanti di Ripalta fecero voto alla Madonna del Marzale; il territorio locale fu effettivamente preservato dalla malattia e gli abitanti, per riconoscenza, fecero voto di osservare un giorno di digiuno il 5 agosto, festivit\u00e0 della Madonna della Neve. Ma era un voto troppo gravoso in un periodo denso di lavori agricoli: per cui il Vescovo di Crema Monsignor Faustino Griffoni commut\u00f2 il voto in modo che ogni prima domenica d'agosto vi si tenesse tra Ripalta ed il Santuario una processione solenne. \u00c8 questa l'origine della celebre, suggestiva fiaccolata votiva che si tiene a tutt'oggi seppur trasferita nel mese di settembre.\nLa Fiera.\nL'annuale fiera ha origine nel XVIII secolo: la domenica ed il luned\u00ec di Pasqua vi si celebravano con particolare enfasi le celebrazioni della Resurrezione e con grande concorso di popolo. Ci\u00f2 port\u00f2 spontaneamente all'attrazione di mercanti e ambulanti, da cui, col tempo, la costituzione della Fiera del Marzale. Vista la concomitanza con la vicina Fiera della Pallavicina, ad Izano, nel 1934 la fiera venne trasferita alla domenica in Albis, ossia la prima domenica dopo Pasqua."}
{"id": "1600721", "revid": "110157", "url": "https://it.wikipedia.org/wiki?curid=1600721", "title": "Microregione di Nova Andradina", "text": "Nova Andradina \u00e8 una microregione dello Stato del Mato Grosso do Sul in Brasile, appartenente alla mesoregione di Leste de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 5 comuni:"}
{"id": "1600722", "revid": "111319", "url": "https://it.wikipedia.org/wiki?curid=1600722", "title": "Bataipor\u00e3", "text": ""}
{"id": "1600724", "revid": "33751", "url": "https://it.wikipedia.org/wiki?curid=1600724", "title": "Prima Lega (Bahrein)", "text": "La Prima Lega (, \"prima lega del Bahrein\", ) \u00e8 la principale competizione calcistica del Bahrein, istituita nel 1957.\nSquadre.\nStagione 2021-2022."}
{"id": "1600725", "revid": "110157", "url": "https://it.wikipedia.org/wiki?curid=1600725", "title": "Microregione di Parana\u00edba", "text": "Parana\u00edba \u00e8 una microregione dello Stato del Mato Grosso do Sul in Brasile, appartenente alla mesoregione di Leste de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 4 comuni:"}
{"id": "1600730", "revid": "110157", "url": "https://it.wikipedia.org/wiki?curid=1600730", "title": "Microregione di Tr\u00eas Lagoas", "text": "Tr\u00eas Lagoas \u00e8 una microregione dello Stato del Mato Grosso do Sul in Brasile, appartenente alla mesoregione di Leste de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 5 comuni:"}
{"id": "1600731", "revid": "1647", "url": "https://it.wikipedia.org/wiki?curid=1600731", "title": "Quadrilatero semiotico", "text": ""}
{"id": "1600734", "revid": "1543377", "url": "https://it.wikipedia.org/wiki?curid=1600734", "title": "Corinne Luchaire", "text": "Biografia.\nFiglia del celebre giornalista Jean Luchaire, figliastro di Gaetano Salvemini, fucilato durante la Liberazione francese, fu attrice assai popolare verso la fine degli anni trenta quando partecip\u00f2 a una mezza dozzina di film. In Italia ebbe nel 1940 un ruolo da protagonista nel film diretto da Mario Mattoli \"Abbandono\", dove era doppiata da Lydia Simoneschi, che usc\u00ec in Francia con il titolo \"L'intruse\".\nAccusata di collaborazionismo verso le truppe germaniche durante la Seconda guerra mondiale, venne condannata a dieci anni di prigione e incarcerata a Nizza. Ricevette in seguito un decreto di espulsione dal paese, perdendo cos\u00ec la cittadinanza francese e i diritti civili. Ha avuto un breve matrimonio con l'aristocratico Guy de Voisins-Laverni\u00e8re, dal quale ebbe la figlia Brigitte. Nel 1949 pubblic\u00f2 la sua autobiografia, \"Ma drole de vie\". Mor\u00ec a soli 28 anni di et\u00e0 per una tubercolosi."}
{"id": "1600736", "revid": "729019", "url": "https://it.wikipedia.org/wiki?curid=1600736", "title": "Microregione di Aquidauana", "text": "Aquidauana \u00e8 una microregione dello Stato del Mato Grosso do Sul in Brasile, appartenente alla mesoregione di Pantanais Sul-Mato-Grossenses.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 4 comuni:"}
{"id": "1600738", "revid": "785863", "url": "https://it.wikipedia.org/wiki?curid=1600738", "title": "Bunz", "text": ""}
{"id": "1600739", "revid": "110157", "url": "https://it.wikipedia.org/wiki?curid=1600739", "title": "Microregione di Baixo Pantanal", "text": "Baixo Pantanal \u00e8 una microregione dello Stato del Mato Grosso do Sul in Brasile, appartenente alla mesoregione di Pantanais Sul-Mato-Grossenses.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 3 comuni:"}
{"id": "1600741", "revid": "547034", "url": "https://it.wikipedia.org/wiki?curid=1600741", "title": "Carlo Dolci", "text": "Dotato di grande tecnica, fu il maggior pittore fiorentino del Seicento e godette di fama straordinaria gi\u00e0 in vita e fino all'Ottocento, quando il gusto per le sue edulcorate e oleografiche rappresentazioni religiose cominci\u00f2 a declinare. Pittore soprattutto di figure isolate, fu un apprezzato ritrattista e uno dei pi\u00f9 intensi interpreti del sacro in pittura.\nBiografia.\nLa formazione artistica.\nCarlo Dolci nacque a mezzogiorno di gioved\u00ec 25 maggio 1616, quintogenito di Andrea, \u00abmolto onorato uomo\u00bb di professione sarto, e da Agnese Marinari, figlia del pittore Pietro e sorella di Gismondo e di Bartolomeo Marinari, entrambi pittori a loro volta. Suo padre mor\u00ec nel 1620, lasciando la famiglia in gravi ristrettezze: fu cos\u00ec che Carlo, che aveva gi\u00e0 appreso dal nonno materno e dal fratello maggiore le prime nozioni di pittura, \u00abdando segno di genio\u00bb, nel 1625 fu raccomandato dalla madre alla bottega di Jacopo Vignali, gi\u00e0 allievo di Matteo Rosselli.\nAll'et\u00e0 di undici anni avrebbe dipinto \u00abper la prima volta una testa di Ges\u00f9 fanciullo: e poi un'altra di Ges\u00f9 adulto coronata di spine: ed un San Giovannino, figura intiera: dopo il quale, sopra carta mesticata ritrasse Agnesa sua madre, che la port\u00f2 a vedere nella stanza del maestro, ove fra altri gentiluomini si tratteneva bene spesso Pietro de' Medici, amicissimo dell'arte, e che operava in pittura; onde gli fece venire voglia di farsi fare da Carlino, che cos\u00ec per vezzi era da tutti chiamato, il proprio ritratto: e quello altres\u00ec di Antonio Landini, musico celebre, e suo amicissimo. Questi ritratti, insieme col pittore stesso, furono da Pietro de' Medici fatti vedere alla gloriosa memoria del Duca di Ghisa che allora si trovava nel palazzo Serenissimo, che il tutto osserv\u00f2 con gusto e con meraviglia insieme: poi con quella liberalit\u00e0 e bont\u00e0, che fu sua solita, si trasse di tasca tre belle doble, e le don\u00f2 al fanciullo: e non contento di questo, lo condusse dal Serenissimo Granduca, che volle subito vederlo abbozzare due teste; e Io rimand\u00f2 con un regalo di dieci piastre nuove\u00bb.\nNulla si sa di queste opere: \u00e8 stato invece segnalato nel mercato antiquario, fra i suoi primi dipinti, un \"San Francesco in contemplazione del Crocifisso\", opera di religiosit\u00e0 intensa, nutrita della \u00abpittura viscerale ed emotiva\u00bb del Vignali degli anni Venti.\n\u00c8 stato altres\u00ec segnalato il ritrovamento del dipinto \" \"della testa di Ges\u00f9 adulto coronata di spine\"\" appartenente ad una collezione privata. Opera giovanile di eccellente fattura anche se recante i segni del tempo. Il tratto del pennello evidenzia la semplicit\u00e0 del novello artista ma lo sfondo scuro gi\u00e0 denota il carattere introverso che lo accompagner\u00e0 fino alla maturit\u00e0.\nEgualmente frutto della precocit\u00e0 del Dolci quindicenne \u00e8 il \"Ritratto di Stefano della Bella\" in giubbone trinciato e collare a lattughe: Stefano della Bella era pittore e, in particolare incisore, protetto da don Lorenzo de' Medici, committente dell'opera. Se in generale questo dipinto ricorda la maniera del Vignali, nell'ambito della ritrattistica pu\u00f2 essere accostato ai ritratti di Cristofano Allori che gli erano certamente noti, ma il Dolci \u00abaggiunse un fascino assente nei ritratti dell'Allori, accoppiando un'acutezza psicologica inimmaginabile in un ragazzo di quindici anni con una originalit\u00e0 che vuole essere una variante nei confronti della ritrattistica \"ufficiale\" del Sustermans\u00bb.\nIl suo gusto per la precisa riproduzione dei dettagli si conferma nel \"Ritratto di Ainolfo de' Bardi\", del 1632, fatto \u00abquanto il naturale fino al ginocchio, in abito da caccia, in campo d'aria\u00bb, oltre a quelli del nipote di quel cavaliere fiorentino, Giovanni de' Bardi, e di Raffaello Ximenes, un nobile che si dilettava di pittura nella bottega del Vignali.\nNarra il Baldinucci, l'erudito fiorentino cui si deve la pi\u00f9 importante biografia del Dolci, che egli conobbe e di cui fu allievo di disegno e amico, che gi\u00e0 giovanissimo Carlo aveva preso a frequentare la \u00abCompagnia di San Benedetto, nella quale crescendo ogni di pi\u00f9 nella devozione, aveva fatto un molto fermo proponimento di non mai in vita sua voler altro dipignere che Sacre Immagini, o Sacre istorie, talmente rappresentate, che potessero partorir frutti di Cristiana piet\u00e0 in chi le mirava\u00bb, anche se non rifiut\u00f2 di dipingere temi profani, che per\u00f2 \u00abfigurava tanto modestamente acconci, che era cosa singolare a vedersi\u00bb.\nE infatti il Dolci fu pittore cos\u00ec castigato da non rappresentare mai nudi nelle sue tele e la sua virt\u00f9 devozionale pot\u00e9 in quel tempo esprimersi con l\"Adorazione dei Magi\" commissionatagli dal figlio di Cosimo II, poi cardinale Leopoldo de' Medici - forse la stessa di Blenheim Palace, a Woodstock (Oxfordshire), o forse quella conservata nella Burghley House di Stamford, nel Lincolnshire, mentre l\"Adorazione\" di Glasgow potrebbe essere precedente - replicata poi per un altro committente, Tommaso Genitori.\nAlla fine degli anni Trenta dovrebbero risalire i \u00abquattro ottagonali co' quattro Evangelisti, fatti da Carlo ne' primi tempi per un suo confessore, per non pi\u00f9 di cinque scudi l'uno, ma poi Carlo, messavi di nuovo la mano, gli ridusse in istato di assi maggior bellezza\u00bb.\nEssi sono stati individuati nel \"San Matteo\" del Getty Museum, nel \"San Giovanni\" di Berlino, dove pervenne nel 1818, e in due altre collezioni private. Il Dolci vi conferma il costante carattere ritrattistico dei volti, mentre \u00ablo stile cristallino di queste opere ha, in Firenze, il solo precedente del Bronzino, del quale il Dolci sposava la meticolosa definizione di ogni dettaglio con il chiaroscuro e il modellato caravaggeschi e, nel quadro Getty, con un certo correggismo\u00bb.\nLa maturit\u00e0.\nOrmai maestro affermato, apr\u00ec un proprio studio a Firenze presso Casa Zuccari e nel 1648 fu ammesso all'Accademia del Disegno per la quale, come d'usanza, don\u00f2 una propria opera, il \"Ritratto del Beato Angelico\", ricavata dal bassorilievo che copre la tomba del pittore nella chiesa romana di Santa Maria sopra Minerva.\nIl Dolci, ottimo ritrattista ma di scarse capacit\u00e0 compositive, era uso rifarsi ad opere altrui per allestire dipinti complessi: il suo \"Cristo alla mensa del Fariseo\", del 1649 - oggi nella collezione Methuen di Corsham Court - ha per modello l'opera analoga del Cigoli - anch'esso conservato nella stessa collezione inglese - e fu pagato da Antonio Lorenzi, suo medico, soltanto 160 scudi, mentre il marchese Filippo Niocolini giunse a offrirne 1.200. Gli ordinativi cominciarono ad arrivare da tutta Firenze, dalla corte granducale, dal resto d'Italia e d'Europa. I principi Poniatowski si fermarono appositamente a Firenze per commissionargli una serie di opere.\nSpos\u00f2, nel 1654, Teresa Bucherelli: racconta il Baldinucci, a ennesima conferma della particolare devozione del Dolci, che la mattina della celebrazione del matrimonio, il pittore non si faceva trovare. \u00abSi cerca e si ricerca Carlino ed alla compagnia ed alla casa, e per diverse chiese, e Carlino non si trova: e finalmente essendo vicinissima l'ora del desinare, chi con non poca speranza di pi\u00f9 trovarlo il cercava, nella Chiesa della Santissima Nunziata lo ritrov\u00f2 nella cappella del Crocifisso de' morti ben rincattucciato in atto di orazione\u00bb. Ebbero otto figli: sette figlie - alcune monache - e un solo figlio maschio, Andrea, che si fece prete.\nPer committenti veneziani fece diversi quadri, tra i quali il Ges\u00f9 bambino \u00abcon una di bellissimi fiori in mano, quasi invitando l'anima a inghirlandarsi di cristiane virt\u00f9\u00bb, che replic\u00f2 pi\u00f9 volte, e una versione fu fatta per l'imperatrice Claudia Felicita, figlia di Ferdinando Carlo e di Anna de' Medici.\nPer l'occasione delle nozze di costei con Leopoldo il Dolci, in quanto \u00abpittore d'alta riga\u00bb, fu invitato a farne il ritratto, essendo il ritrattista degli Asburgo, Giusto Sustermans, ormai troppo avanti negli anni. Dovette intervenire il nobile fiorentino fr\u00e0 Cesario Larioni, suo confessore, a comandargli il viaggio a Innsbruck al quale il Dolci, che non era fin allora mai uscito da Firenze, si sarebbe molto volentieri sottratto a causa della sua innata timidezza.\nPartito il 5 aprile 1673, fu introdotto il giorno prima di Pasqua dinnanzi alla prossima imperatrice e alla madre, le quali \u00abconoscendo bene il soggetto, non prima l'ebbero con benigne dimostranze accolto, che l'introdussero in discorso di cose devote\u00bb. Dopo le feste pasquali, fece due ritratti di Claudia Felicita, uno dei quali in veste di Galla Placidia, un \"San Filippo Neri\" per il cortigiano abate Viviani e restaur\u00f2 diverse tele della quadreria imperiale finch\u00e9, ben ricompensato con denaro e gioielli, ripart\u00ec il 25 agosto per Firenze, dove giunse l'8 settembre 1673.\nFu la prima e ultima volta che Dolci usc\u00ec dalle mura di Firenze. Il viaggio comunque, sebbene un successo da un punto di vista artistico, ebbe postumi traumatici per Dolci che entr\u00f2 in una specie di blocco del pittore, aggravato da una serie di problemi familiari: ciononostante, egli continu\u00f2 ugualmente a produrre, anche se a ritmi tutt'altro che sostenuti.\n\u00abQuesto a cagione di un pertinacissimo umore malinconico, che attesa la sua natura pusillanime, reflessiva e timorosa, se lo era in tutto e per tutto guadagnato in modo, ch'ei non era pi\u00f9 possibile l'aver da lui, non che un discorso, una sola parola ma tutto se ne andava in sospiri: effetto, per quanto si vedeva, di una mortale angustia nel cuore. Si affaticavano i suoi pi\u00f9 teneri amici di ritirarlo da quei pensieri, che persuadevano a credere di aver ormai perduta ogni abilit\u00e0, n\u00e9 esser pi\u00f9 buono da nulla; e questo gli era di tanto maggiore affanno, quanto che egli si vedeva gi\u00e0 carico di sette figliuole fanciulle; n\u00e9 poca gravezza apportava alla sua tormentata fantasia, il vedere la sua moglie per la fatica, a cui l'obbligava la cura di sua persona di d\u00ec e di notte in quel frangente, ridotta a pessimo stato di sanit\u00e0, fino a partorirgli un figliuolo maschio fuori di tempo. Colui, che queste cose scrive, e che essendo stato suo amico fino dalla fanciullezza, forse pi\u00f9 di ogni altro si persuadeva di possedere sua volont\u00e0, per trarlo alquanto da quella fissazione, lo cavava talvolta quasi a viva forza di casa e lo conduceva fuori della citt\u00e0, e lo stesso presero a fare altri a vicenda; ma assai pi\u00f9 oper\u00f2 Domenico Baldinotti nostro gentiluomo, al quale egli pure aveva insegnato a disegnare. Questi essendosela intesa col Padre Ilarione suo Confessore, si port\u00f2 un giorno insieme con esso alla sua casa: il Baldinotti diede di mano a una tavolozza, vi accomodo' sopra i colori, messe all'ordine bacchetta e pennelli, e poi fece dar fuoco al pezzo grosso, e questo fu, che il Religioso si messe io posto, gli comand\u00f2 per obbedienza il mettersi a finire un velo ad una delle due Immagini di Maria Vergine gloriosissima, che egli aveva gi\u00e0 condotte, una per la Serenissima Granduchessa Vittoria e l'altra per Filippo Franceschi, ricco cavaliere Fiorentino. Obbed\u00ec il pittore; ed il lavoro riusc\u00ec s\u00ec bene, che in un subito si dilegu\u00f2 in lui la forte apprensione di aver perduta ogni abilit\u00e0 nell'arte, e svanirono quegli oscuri fantasmi, e cos\u00ec dopo un anno di vita, menata in una mestizia, stetti per dire d'inferno, grave agli astanti ed a se stesso odioso, si ridusse a poco a poco alla primiera salute, correndo l'anno 1675\u00bb.\nRiprese dunque la sua attivit\u00e0 artistica e le commissioni tornarono a piovere sulla sua bottega finch\u00e9, nel 1682, avvenne il fatale incontro con Luca Giordano.\n\u00abVolle poi Giordano visitare le stanze de' pi\u00f9 rinomati pittori e fra queste, per debito di gratitudine, quella del nostro Carlo. Lo accolse egli con segni di sincerissimo amore, e gli fece vedere ogni sua opera. Osserv\u00f2 Giordano con gran gusto quel suo maraviglioso modo di finire senza saccheria o apparente stento, lo lod\u00f2 molto, ed anche il regal\u00f2 di alcuni colori di lacche, forse da Carlo non mai provate n\u00e9 vedute: poi con quella sua maniera disinvolta e sollazzevole, in suo grazioso modo di parlare Napolitano, cos\u00ec cominci\u00f2 a dire: tutto mi piace, o Carlo; ma se tu seguiti a far cos\u00ec, dico, se tu impieghi tanto tempo a condurre tue opere, tanto \u00e8 lontano, che io pensi, che tu sia per metter insieme i cento cinquanta mila scudi, che ha procacciati a me il mio pennello, che io credo al certo che tu ti morrai di fame. Queste parole dette per ischerzo, furon tante vere ferite al cuore del misero Carlo: e fin d'allora assalito da gran turba di mesti pensieri, incominci\u00f2 a dar segni di quello, che dipoi gli successe\u00bb..\nCadde di nuovo in depressione acuita dall'et\u00e0 avanzata e dagli acciacchi fisici. A nulla valsero gli espedienti gi\u00e0 usati in precedenza per farlo uscire dalla crisi che si aggrav\u00f2 ulteriormente l'anno successivo con la morte della moglie. Dolci si pose a letto e non si riprese pi\u00f9.\n\u00c8 sepolto nella Basilica della Santissima Annunziata a Firenze. Sua figlia Agnese Dolci fu pittrice e sua allieva.\nNel 2015 la Galleria Palatina di Palazzo Pitti a Firenze gli dedica una mostra monografica curata da Sandro Bellesi e Anna Bisceglia, la prima in tempi moderni. La Galleria Palatina \u00e8 infatti il museo con pi\u00f9 opere sue al mondo senza contare la grande quantit\u00e0 di dipinti del Dolci negli inventari medicei. Nel catalogo della mostra viene trascritta ed annotata la biografia baldinucciana del Dolci."}
{"id": "1600744", "revid": "110157", "url": "https://it.wikipedia.org/wiki?curid=1600744", "title": "Microregione di Bodoquena", "text": "Bodoquena \u00e8 una microregione dello Stato del Mato Grosso do Sul in Brasile, appartenente alla mesoregione di Sudoeste de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 7 comuni:"}
{"id": "1600746", "revid": "110157", "url": "https://it.wikipedia.org/wiki?curid=1600746", "title": "Microregione di Dourados", "text": "Dourados \u00e8 una microregione dello Stato del Mato Grosso do Sul in Brasile, appartenente alla mesoregione di Sudoeste de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 15 comuni:"}
{"id": "1600748", "revid": "287204", "url": "https://it.wikipedia.org/wiki?curid=1600748", "title": "Fatima do Sul", "text": ""}
{"id": "1600750", "revid": "944090", "url": "https://it.wikipedia.org/wiki?curid=1600750", "title": "Prix Apul\u00e9e", "text": "Il Prix Apul\u00e9e (\"Premio Apuleio\") \u00e8 un premio letterario istituito ad Algeri nel 2004 dalla Biblioteca nazionale d'Algeria, allo scopo di premiare, ogni anno, il miglior romanzo opera prima in ciascuna delle tre lingue presenti in Algeria: l'arabo, il francese e il berbero. Bench\u00e9 in principio destinato a tenersi tutti gli anni a dicembre, dopo la prima edizione del 2004, la seconda edizione ha avuto luogo solo nel 2008.\nI edizione (2004).\nPremiazione: 16 febbraio 2005\nII edizione (2007).\nPremiazione: 10 febbraio 2008"}
{"id": "1600752", "revid": "110157", "url": "https://it.wikipedia.org/wiki?curid=1600752", "title": "Microregione di Iguatemi", "text": "Iguatemi \u00e8 una microregione dello Stato del Mato Grosso do Sul in Brasile, appartenente alla mesoregione di Sudoeste de Mato Grosso do Sul.\n\u00c8 una suddivisione creata puramente per fini statistici, pertanto non \u00e8 un'entit\u00e0 politica o amministrativa.\nComuni.\nComprende 16 comuni:"}
{"id": "1600754", "revid": "287204", "url": "https://it.wikipedia.org/wiki?curid=1600754", "title": "Idreno", "text": "Origine e diffusione.\nNome di origine ignota, attestato storicamente in un testamento raccolto nell'antico cartulario della cattedrale di San Vincenzo di M\u00e2con, composto in epoca medievale.\n\u00c8 presente in diverse opere liriche e letterarie: nella \"Nerina\" di Pollarolo (1728, dove \u00e8 un pastore), nel \"Sismano nel Mogol\" di Paisiello (1773, un principe persiano), nell\"Armida\" di Haydn (1783, il re dei Saraceni) e nella \"Semiramide\" di Rossini (1823, il mitico re dell'Indo). Si ritrova anche al femminile, ad esempio ne \"Il Costantino\", un'opera del napoletano Domenico Andrea De Milo (1725) e nel \"Tigrane\" di Paganelli (1733).\nAttorno al 1980 il nome contava una sporadica diffusione nelle zone di campagna dell'Umbria.\nOnomastico.\n\u00c8 un nome adespota, ossia privo di santo patrono; l'onomastico si pu\u00f2 festeggiare il 1\u00ba novembre, in occasione di Ognissanti."}
{"id": "1600761", "revid": "57342", "url": "https://it.wikipedia.org/wiki?curid=1600761", "title": "Giovanni Battista Carpi", "text": ""}
{"id": "1600762", "revid": "123200628", "url": "https://it.wikipedia.org/wiki?curid=1600762", "title": "Nonna Abelarda", "text": "Nonna Abelarda \u00e8 un personaggio dei fumetti ideato da Giovan Battista Carpi nel 1955 protagonista di varie serie a fumetti pubblicate sia in Italia dalle edizioni Bianconi per oltre quarant'anni, che in Francia. Protagonista di numerose storie umoristiche per bambini caratterizzate da un divertente uso di assurdit\u00e0 e paradossi - una sorta di Braccio di Ferro al femminile - il personaggio riscuote grande popolarit\u00e0 intorno agli anni sessanta.\nGenesi del personaggio.\nIl personaggio venne creato da Carpi nel 1955 per il mensile per ragazzi \"Volpetto\" ideato da Giulio Chierchini nel 1952 e pubblicato da Renato Bianconi al quale si voleva dare maggiore spessore affiancando una nuova spalla.\nPubblicato sul settimanale \"Lo Scolaro\" per poi passare fin dal primo numero sul mensile \"Trottolino\" dello stesso editore, dal 1957 venne pubblicato sul nuovo periodico \"Soldino\" dove diviene la tutrice del protagonista; l'idea di Carpi era quella di affiancare al piccolo animale antropomorfo una umana ultracentenaria ma tutt'altro che inerme per movimentargli la vita.\nTra gli autori che dopo Carpi proseguono la saga di Abelarda, Alberico Motta crea la coppia di criminali in calzamaglia Malvagik e Crudelia, mentre sono di Tiberio Colantuoni i gangster sempliciotti Nic e Noc e il gorilla Bongo, che si esprime attraverso dei cartelli. Il pi\u00f9 assiduo prosecutore di Abelarda \u00e8 Nicola Del Principe che realizza centinaia di storie in cui introduce anche i tre fuorilegge della Banda Neroni e sviluppa il gatto Attila.\nStoria editoriale.\nIl personaggio esordisce nel 1955 con la storia intitolata \"La banda \u00abla Bott\u00bb\" facendo d'ora in poi coppia fissa con Volpetto. Nel 1957 il personaggio viene inserito anche in una nuova saga concepita da Carpi e ambientata nel reame di Bancarotta, pubblicata sul nuovo mensile Soldino. Nel frattempo l'editore Bianconi riprende anche la saga del personaggio come spalla di Volpetto, affidandola soprattutto a Tiberio Colantuoni. Da questo momento il personaggio vive due esistenze parallele, alle quali nel 1984 se ne affianca una terza per un breve ciclo nel quale viene accoppiata a un altro nipotino di nome Pipo , il quale \u00e8 in realt\u00e0 lo stesso Soldino, in quanto la testata dedicata al personaggio di Pipo, edita per sei numeri fino al 1985, riproponeva vecchie storie del personaggio insieme a Nonna Abelarda, nelle cui tavole solo il protagonista Soldino, qui ribattezzato Pipo, venne ridisegnato per dargli l'aspetto di un bambino moderno al posto del piccolo principe dai toni fiabeschi.\nFra le varie testate dedicate al personaggio la Bianconi pubblica \"Abelarda - le avventure di una nonna terribile\" (46 numeri dal 1971 al 1974) che ripropone le storie gi\u00e0 presentate sul mensile Volpetto, \"Fantastica Abelarda\" (4 numeri dal 1990 al 1991) che ripropone storie di Giovan Battista Carpi gi\u00e0 pubblicate sulla testata Soldino e \"Le avventure di Abelarda Serie Oro\" (2 numeri del 1991) che ristampa storie di Giovan Battista Carpi.\nIl personaggio venne pubblicato anche in Francia col nome Tartine Mariol dove esord\u00ec nel 1956 per conto della Soci\u00e9t\u00e9 Fran\u00e7aise de Presse Illustr\u00e9e (S.F.P.I.) riscuotendo un notevole successo. Il suo direttore Jean Chapelle la fece ribattezzare Tartine Mariol, riferendosi alla popolare attrice Martine Carol, una bionda sensuale che non ha nessun punto in comune con Abelarda. Forte di questo aggancio Tartine diventa subito una presenza importante ed esce in contemporanea su pi\u00f9 testate come ad esempio il settimanale \u201c\"Tartinet\"\u201d dove viene pubblicata per cinque anni.\nTrama.\nFortissima, quasi invincibile, Abelarda \u00e8 l'amorevole nonna di Soldino, giovanissimo sovrano di Bancarotta, un piccolo stato in perenne deficit finanziario (anche per colpa dell'incompetente ministro Scartoffia). Nonostante i problemi, i pericoli insormontabili e i nemici pi\u00f9 pericolosi (Nerone e la sua banda), l'eroina di Carpi riesce con arguzia e ceffoni a rimettere ogni volta le cose al proprio posto, senza dimenticare il suo ruolo di educatrice e cuoca (proverbiali le sue torte). Fra i tanti antagonisti, Malvagik, un ladro in calzamaglia ispirato a Diabolik."}
{"id": "1600766", "revid": "1005847", "url": "https://it.wikipedia.org/wiki?curid=1600766", "title": "Gu\u014d M\u00f2ru\u00f2", "text": "Biografia.\nGu\u014d M\u00f2ru\u00f2 nacque in una famiglia di commercianti e segu\u00ec gli studi classici a Chengdu. Nel 1912 acconsent\u00ec ad un matrimonio combinato dalla famiglia, che ruppe pochi giorni dopo. Terminati gli studi secondari, nel 1914 lasci\u00f2 la Cina e si rec\u00f2 in Giappone dove studi\u00f2 prima la lingua locale a Okayama, e poi medicina nell'Universit\u00e0 imperiale del Kyushu. Oltre alla medicina, i suoi studi si indirizzarono alle lingue e letterature straniere, in particolare il latino, l'inglese e il tedesco. Fondatore e animatore dell'associazione letteraria \"Creazione\" (\u521b\u9020\u793e Chu\u00e0ng z\u00e0o sh\u00e8), portatrice delle istanze di rinnovamento del Movimento del 4 maggio 1919, pubblic\u00f2 nel 1921 la sua prima e fondamentale raccolta di poesie, \"Dee\" (\u5973\u795e, \"N\u01dash\u00e9n\"). In questo periodo spos\u00f2 una giapponese, Sato Komiko, dalla quale ebbe cinque figli.\nNel 1926 partecip\u00f2 alla Spedizione del Nord agli ordini di Chiang Kai-shek. Nel 1927 ader\u00ec al Partito Comunista Cinese e partecip\u00f2 alla Rivolta di Nanchang; nel febbraio 1928 fu costretto a fuggire in Giappone per sottrarsi all'arresto.\nIl suo esilio in Giappone dur\u00f2 dieci anni, durante i quali scrisse gli \"Studi sulla societ\u00e0 della Cina antica\" (\u4e2d\u570b\u53e4\u4ee3\u793e\u6703\u7814\u7a76, \"Zh\u014dnggu\u00f3 g\u01d4d\u00e0i sh\u00e8hu\u00ec y\u00e1nji\u016b\", 1930), che esaminavano la storia della societ\u00e0 feudale cinese in un'ottica marxista.\nLo scoppio del conflitto col Giappone lo costrinse a rientrare in patria, dove la moglie giapponese non lo segu\u00ec. Unitosi ad altri artisti diede vita ad un movimento di resistenza e propaganda, scrivendo sceneggiature di film e opere teatrali: \"Q\u016b Yu\u00e1n\" (\u5c48\u539f), sulla vita del celebre poeta (340-278 a.C.); \"H\u01d4 F\u00fa\" (\u864e\u7b26); \"T\u00e1ng d\u00ec zh\u012bhu\u0101\" (\u68e0\u68e3\u4e4b\u82b1); \"N\u00e1n Gu\u0101n C\u01ceo\" (\u5357\u51a0\u8349); \"K\u01d2ngqu\u00e8 D\u01cen\" (\u5b54\u96c0\u81bd); \"G\u0101o Ji\u00e0nl\u00ed\" (\u9ad8\u6f38\u96e2).\nCon l'avvento della Repubblica Popolare Cinese, Gu\u014d M\u00f2ru\u00f2 ricopr\u00ec importanti cariche: vice premier del Consiglio di Stato, direttore dell'Accademia delle Scienze, presidente della Federazione Nazionale della Letteratura e dell'Arte, vice presidente del Comitato permanente del Congresso nazionale del popolo e della Conferenza consultiva politica, presidente della Nuova Universit\u00e0 scientifica e tecnica (\u4e2d\u56fd\u79d1\u5b66\u6280\u672f\u5927\u5b66) di Pechino. Nel 1951 fu insignito del Premio Stalin per la pace.\nAl contrario della maggioranza degli scrittori e intellettuali cinesi, Gu\u014d M\u00f2ru\u00f2 non ebbe problemi durante il periodo della Rivoluzione Culturale, grazie anche ai buoni rapporti che ebbe con Mao Zedong e Jiang Qing."}
{"id": "1600767", "revid": "125964892", "url": "https://it.wikipedia.org/wiki?curid=1600767", "title": "O di uno o di nessuno", "text": "O di uno o di nessuno \u00e8 una commedia in tre atti scritta da Luigi Pirandello nella primavera del 1929 e rappresentata per la prima volta al Teatro di Torino il 4 novembre dello stesso anno dalla Compagnia Almirante-Rissone-Tofano. \u00c8 tratta dall' omonima novella dello stesso autore.\nTrama.\nDue veneti colleghi di lavoro, Carlino e Tito, entrambi segretari in un ministero romano, sono grandi amici: condividono tutto: il lavoro, la camera ammobiliata in cui vivono: vorrebbero formarsi una famiglia, ma con gli stipendi dello Stato sarebbe difficile mantenerla. Si domandano quindi perch\u00e9 non condividere, in buona amicizia, anche una donna che faccia da moglie per entrambi.\nUna donna l'avevano gi\u00e0 avuta in comune al loro paese, quando se la spassavano tutti e due con Melina, una giovane prostituta che allietava la loro spensierata giovinezza. Baster\u00e0 chiamarla a vivere con loro a Roma dove potr\u00e0 godere di un tenore di vita migliore di quello che ha. La docile Melina accetta con soddisfazione reciproca di tutti e tre. Questo dimostra come si possa costruire razionalmente la propria esistenza in modo gradevole per tutti senza badare a insensate regole sociali.\nA turbare per\u00f2 la pace dell'irregolare \"m\u00e9nage \u00e0 trois\" accade che Melina sia incinta e, a complicare terribilmente la faccenda, non si sa di chi dei due amiconi. La loro sistemazione razionale si sfalda dinanzi all'intervento della casualit\u00e0 della vita. Una donna si pu\u00f2 dividere, ma un figlio no.\nL'equilibrio e l'armonia della ragione si rompe e gli egoismi e i sentimenti di propriet\u00e0 e d'onore, che secondo Pirandello caratterizzano la paternit\u00e0 e che provengono non dalla natura ma dalla societ\u00e0, irrompono a trasformare l'amicizia in odio reciproco.\nLa conclusione alla quale giungono \u00e8 che se il figlio che nascer\u00e0 non potr\u00e0 essere di uno, allora non sar\u00e0 di nessuno: i due, per\u00f2, non hanno fatto i conti con Melina, che ora vive intensamente quel sentimento disinteressato e senza condizioni che \u00e8 la maternit\u00e0. La remissiva Melina si ribella e, sebbene abbandonata dai due, decide di far nascere il figlio ma, poco dopo aver partorito, muore.\nI due continueranno a contendersi il figlio sino a quando la soluzione verr\u00e0 ancora una volta dal caso. Vicino alla casa di Melina abita il signor Franzoni, sposato ma senza il figlio che ha dovuto sacrificare per salvare la moglie in pericolo di vita per il parto. Sar\u00e0 lui ad adottare il figlio di Melina che crescer\u00e0 come se fosse suo. L'evento riconcilier\u00e0 Carlino e Tito."}
{"id": "1600770", "revid": "110157", "url": "https://it.wikipedia.org/wiki?curid=1600770", "title": "Provincia di Safi", "text": "La provincia di Safi \u00e8 una delle province del Marocco, parte della Regione di Marrakech-Safi.\nNel 2009 una parte del territorio \u00e8 stato scisso per andare a formare la nuova provincia di Youssoufia.\nGeografia antropica.\nSuddivisioni amministrative.\nLa provincia di Safi, prima della scissione, contava 5 municipalit\u00e0 e 29 comuni:"}
{"id": "1600771", "revid": "767487", "url": "https://it.wikipedia.org/wiki?curid=1600771", "title": "Gruppo Nervia", "text": "Il Gruppo Nervia era un circolo di artisti belgi fondato nel 1928 dal pittore Anto Carte. Il circolo si proponeva di sostenere giovani artisti locali e in particolare valorizzare l'arte dei Valloni, offuscata dall'espressionismo dei Fiamminghi di Laethem-Saint-Martin. Del circolo fecero parte, oltre ad Anto Carte, Louis Buisseret, Frans Depooter, L\u00e9on Devos, L\u00e9on Navez, Pierre Paulus, Rodolphe Strebelle, Taf Wallet e Jean Winance.\nLa loro arte \u00e8 d'ispirazione latina, ed \u00e8 pi\u00f9 realistica, pi\u00f9 lirica e pi\u00f9 intimista di quella dei loro vicini nordici. Essi hanno qualit\u00e0 tecniche evidenti, rifiutano l'avanguardia ad oltranza, hanno studiato parecchi altri artisti ed esprimono una forma di neo-umanesimo attraverso temi tratti dalla vita quotidiana e familiare, trattati con armonia ed idealismo.\nTra il 1928 ed il 1938 vengono organizzate venti mostre a cui parteciperanno anche altri artisti (Andr\u00e9e Bosquet, Gustave Camus, Alphonse Darville, Elisabeth Ivanovsky, Geo Verbanck, Fernand W\u00e9ry et Ernest Wynants). Nervia si distingue al Salone di Gand nel 1933 e nel 1938 e partecipa con successo al primo Congresso Culturale Vallone a Charleroi. Tra il 1946 ed il 1978, verranno organizzate altre sette mostre, di cui una itinerante, in occasione del cinquantesimo anniversario della sua creazione.\nNel 2002, il Museo delle Belle Arti di Mons ha reso omaggio al Gruppo Nervia attraverso una retrospettiva."}
{"id": "1600772", "revid": "965226", "url": "https://it.wikipedia.org/wiki?curid=1600772", "title": "Severino Lavagnini", "text": "Biografia.\nDirigente provinciale e regionale, \u00e8 stato sindaco di Monte Compatri.\n\u00c8 stato eletto al Senato della Repubblica prima con il Partito Popolare Italiano e poi con La Margherita nella XII, XIII e XIV Legislatura.\n\u00c8 stato sottosegretario di Stato al Ministero dell'Interno nel II governo D'Alema (22 dicembre 1999-25 aprile 2000) e nel II governo Amato (27 aprile 2000-10 giugno 2001).\nCon la sua attivit\u00e0 ha contribuito alla salvaguardia del territorio dei Castelli Romani e delle sue tradizioni. Si deve inoltre anche al suo contributo politico la creazione del Parco regionale dei Castelli Romani, all'interno del quale \u00e8 inserito il sito archeologico del \"Tusculum\".\n\u00c8 morto improvvisamente nella notte tra il 10 e l'11 marzo 2003, a soli 58 anni.\nDopo la sua morte, il 23 maggio 2003 si sono tenute le elezioni suppletive per il seggio da senatore, che hanno visto succedergli Luigi Zanda."}
{"id": "1600776", "revid": "1305772", "url": "https://it.wikipedia.org/wiki?curid=1600776", "title": "Safi (disambigua)", "text": ""}
{"id": "1600777", "revid": "767487", "url": "https://it.wikipedia.org/wiki?curid=1600777", "title": "Buy American Act", "text": "Il Buy American Act \u00e8 una legge, emanata nel 1933 dal Congresso statunitense durante la presidenza Roosevelt ed ancora in vigore, allo scopo di proteggere le imprese manifatturiere nazionali, limitando l'acquisto di prodotti finiti stranieri per commesse pubbliche all'interno del territorio nazionale.\nDefinizioni.\nAi sensi della legge, si definisce come \"prodotto interno finito\" un prodotto per il quale il costo delle parti che lo costituiscono estratte, prodotte o realizzate negli Stati Uniti d'America \u00e8 superiore al 50 % del costo totale del prodotto finito.\nEsclusione dell'applicazione.\nIl \"Buy American Act\" non viene applicato nei casi in cui:"}
{"id": "1600779", "revid": "76963", "url": "https://it.wikipedia.org/wiki?curid=1600779", "title": "Frans Depooter", "text": "Dall'et\u00e0 di 13 anni, lavora nell'impresa familiare (suo padre era decoratore ed imprenditore a Mons). \u00c8 l\u00ec che incontra Anto Carte, L\u00e9on Navez e L\u00e9on Devos ed insieme a loro fonder\u00e0, nel 1928, il Gruppo Nervia. Nel 1923, si sposa con la pittrice Andr\u00e9e Bosquet. Segue le lezioni all'Accademia di Mons (E. Motte), poi di Bruxelles (Delville, Constant Montald) e riceve diverse onorificenze (fra le altre: Medaglia d'Oro all'Esposizione delle Arti Decorative (Art D\u00e9co) di Parigi nel 1925, Premio dell'Accademia Regia del Belgio nel 1969, Medaglia d'Oro al Merito Artistico Europeo). Esercita la funzione di direttore presso l'Accademia di Molenbeek-Saint-Jean (Bruxelles) a partire dal 1944.\nD'inclinazione poetica, Frans Depooter approfondisce il suo stile prettamente figurativo. Le sue nature morte stilizzate, i suoi paesaggi, i suoi visi espressionisti fanno presto posto ad opere raffinate di una apparente semplicit\u00e0. I suoi ritratti su sfondo unito si isolano nel sogno o nella vita interiore del modello. I suoi fiori formano mazzi fragili e teneri. I suoi paesaggi, spesso trattati in semitinta e trasposti da una luce sfumata, sono la testimonianza di una sensibilit\u00e0 discreta (\u00e8 stato soprannominato \u00ab il cantore del Brabante Vallone \u00bb). Il talento di Frans Depooter si caratterizza in una ricerca della misura, della raffinatezza e della poesia.\nOpere.\nConsultare:"}
{"id": "1600782", "revid": "729019", "url": "https://it.wikipedia.org/wiki?curid=1600782", "title": "Safi", "text": "Safi (; in berbero: \u2d30\u2d59\u2d3c\u2d49, \"Asfi\") \u00e8 una citt\u00e0 di abitanti del Marocco centroccidentale, capoluogo della provincia di Safi, e, insieme a Marrakech, della regione di Marrakech-Safi. \u00c8 affacciata sull'Oceano Atlantico e situata all'incirca a a nord di Essaouira. \u00c8 il centro di un agglomerato urbano che conta abitanti.\nLa citt\u00e0 \u00e8 anche conosciuta come A\u015ff\u012b o Asfi. Fu possedimento portoghese dal 1488 al 1541: le mura erette dai portoghesi a difesa della citt\u00e0 sono tuttora esistenti.\n\u00c8 famosa per l'artigianato di utensili in terra cotta di varie dimensioni, tutti decorati a mano.\nA Safi sono presenti diverse industrie di raffineria di fosfati.\nSociet\u00e0.\nComunit\u00e0 ebraica.\nLa citt\u00e0 \u00e8 stata storicamente sede di una cospicua comunit\u00e0 ebraica, che contava 4.500 unit\u00e0 nel 1951. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960."}
{"id": "1600784", "revid": "1165513", "url": "https://it.wikipedia.org/wiki?curid=1600784", "title": "Santa Corona", "text": ""}
{"id": "1600786", "revid": "1543377", "url": "https://it.wikipedia.org/wiki?curid=1600786", "title": "Andr\u00e9e Bosquet", "text": "Nata in un ambiente colto, frequenta a Mons le lezioni di M. Putsage (pastello), Anto Carte e E. Motte, ma \u00e8 soprattutto autodidatta. Espone regolarmente a partire dal 1922, invitata, fra gli altri, dal gruppo Nervia e dal Bon Vouloir Mons. Riceve il premio Charles Caty nel 1963. Andr\u00e9e Bosquet ha essenzialmente dipinto e disegnato (ad olio, in sanguigna, al carboncino), con semplicit\u00e0 ed eleganza, autoritratti e ritratti di fanciulli, delicati ma non leziosi, nature morte riposanti e chiare, mazzi di fiori d'una squisita fragilit\u00e0. Le sue scelte vanno verso colori tenui e sfumati o verso forme rotonde e sculturali. Il suo stile non si ricollega a nessuna scuola definita tale, anche se \u00e8 stato paragonato allo stile dei primitivi fiorentini con qualche aspetto comune ai na\u00eff o ai simbolisti. Le sue opere si trovano presso diversi musei del Belgio (Gand, Bruxelles, Mons, La Louvi\u00e8re).\nOpere.\nConsultare:"}
{"id": "1600792", "revid": "1684799", "url": "https://it.wikipedia.org/wiki?curid=1600792", "title": "Youssoufia", "text": "Youssoufia (; in berbero: \u2d4d\u2d62\u2d53\u2d59\u2d53\u2d3c\u2d62\u2d62\u2d30) \u00e8 una citt\u00e0 del Marocco, nell'omonima provincia, nella regione di Marrakech-Safi. Fino al 2009 Youssoufia faceva parte della provincia di Safi.\nLa citt\u00e0 \u00e8 anche conosciuta come al-Y\u016bssuf\u012byah o Yussufiyah."}
{"id": "1600794", "revid": "810736", "url": "https://it.wikipedia.org/wiki?curid=1600794", "title": "Ennio Missaglia", "text": "Biografia.\nLa sua carriera come autore inizia alla fine degli anni cinquanta come sceneggiatore delle serie a fumetti \"Falco Nero\" e \"Yumak\" edite dal 1958 dalle Edizioni Il Ponte di Renato Bianconi e disegnate dal fratello Vladimiro Missaglia e altre edite dalle Edizioni Alpe di Giuseppe Caregaro; dal 1959 al 1963 per l'editrice Fratelli Fabbri scrive vari soggetti che vengono pubblicati su \"Selezione dei Ragazzi\", una rivista con racconti, articoli e alcuni fumetti d'avventura e, per l'edizione argentina della stessa, scrive la serie \"Santos Leyva\". Contemporaneamente pubblica anche per le Edizioni Audace scrivendo nel 1959 una breve storia pubblicata in appendice alla serie del Piccolo Ranger.\nNegli anni sessanta lavora per la Mondadori scrivendo numerose storie con i personaggi della Disney per il settimanale \"Topolino\" dal 1960 al 1968. Lavora contemporaneamente anche per editori francesi come Sag\u00e9dition, per il quale realizza storie a fumetti che verranno poi tradotte anche per il mercato italiano ed edite dalla Editrice Cenisio e, poi, per l'editore Lug, per il quale scrive la serie di \"Capitan James\" e di \"Chico Suarez\", mentre per le Editions Aventures et Voyages realizza la serie Arianna; continua anche a lavorare per la Bonelli riprendendo nel 1962 la serie \"I tre marines\", scritta da Sergio Bonelli e pubblicata in appendice a \"Tex\"; nel 1963 scrive le storie di \"Pecos Bill\" per l'editore Franco Fasani.\nRiprende la collaborazione con Bianconi nel 1963 curando la serie bellica della collana \"RAF\", che verr\u00e0 pubblicata per quasi quindici anni, occupandosi anche di molte altre collane di genere avventuroso dello stesso editore; qui scrive nel 1966 la serie \"Desperado\", incentrate sul personaggio di Ringo, e disegnata dal fratello Vladimiro. Sempre con il fratello aveva realizzato nel 1964 la serie avventurosa \"Kriss\" edita dalle Edizioni Bucintoro. Con la Bianconi pubblica anche la serie di genere spionistico ispirata a James Bond, \"Il Boia\"; con altri autori, nello stesso periodo, scrive i testi della serie nera Sadik, ideato da Nino Cannata, edito dalle Edizioni Alhambra di propriet\u00e0 della famiglia Bianconi. Il successo delle serie per adulti degli anni sessanta lo porta nel 1968 a collaborare con gli editori Renzo Barbieri e Giorgio Cavedon per i quali scrive le serie Goldrake, Walalla, i primi episodi di Bonnie, e poi le serie per adulti \"Terror\", \"Oltretomba\" e \"Thrilling\", fino al 1976 e, per l'editore Gino Sansoni, scrive i primi episodi della serie \"Zakimort\". Sempre per la Edifumetto di Barbieri scrive dal 1973 al 1976 la serie \"UFO\", la trasposizione a fumetti dell'omonimo telefim britannico e, nel 1976, crea il personaggio western Jesus, disegnato dal fratello Vladimiro, da Marcello Caprioglio e dalla coppia Rancho &amp; Santilli. \nDurante la met\u00e0 degli anni settanta lavora anche per il Giornalino, scrivendo la serie \"Marco e Rossana\", continuando nello stesso periodo a lavorare per l'estero pubblicando in Germania alcuni episodi di \"Reno Kid\" sulla testata \"Asso\" e, poi, proseguendo la serie inglese \"Archie il Robot\". Nel 1979 riprende a collaborare con la Bonelli, scrivendo numerose sceneggiature per la serie \"Mister No\" e ideando proprie serie: \"Judas\" nel 1979 e \"Gil\" nel 1982. Dal 1981 riprende a scrivere per Topolino, scrivendo fino al 1993, anno della sua morte, oltre un centinaio di storie comprensive di quelle realizzate negli anni sessanta."}
{"id": "1600795", "revid": "1573940", "url": "https://it.wikipedia.org/wiki?curid=1600795", "title": "Echemmaia", "text": "Echemmaia \u00e8 una citt\u00e0 del Marocco, nella provincia di Youssoufia, nella regione di Marrakech-Safi.\nLa citt\u00e0 \u00e8 anche conosciuta come a\u0161-\u0160amm\u0101\u02bfiyah'."}
{"id": "1600796", "revid": "300067", "url": "https://it.wikipedia.org/wiki?curid=1600796", "title": "Alfonso Reyes", "text": "Reyes \u00e8 soprannominato nel suo paese \"El regiomontano universal\" (Il regiomontano universale) cio\u00e8 l'abitante di Monterrey per antonomasia. Suo padre fu il generale Bernardo Reyes che occup\u00f2 importanti incarichi statali durante il governo di Porfirio D\u00edaz, arrivando a essere governatore dello stato del Nuovo Le\u00f3n.\nFormazione e opere giovanili.\nReyes cominci\u00f2 la sua educazione a Monterrey dove frequent\u00f2 il Liceo Francese della citt\u00e0. Successivamente si iscrisse alla facolt\u00e0 di giurisprudenza a Citt\u00e0 del Messico e il 16 luglio 1913 si laure\u00f2 in tale disciplina.\nNel 1909, insieme con altri scrittori come Pedro Henr\u00edquez, Antonio Caso e Jos\u00e9 Vasconcelos, fond\u00f2 un'associazione nota come \"Ateneo de la Juventud\" (Ateneo della giovent\u00f9), dove si davano letture dei classici greci. Nel 1910, a ventun anni, pubblic\u00f2 il suo primo libro, \"Cuestiones Est\u00e9ticas\" (Questioni estetiche), che gli valse il plauso di alcuni critici europei. La rivoluzione messicana del 1910 ebbe conseguenze funeste per la famiglia di Reyes che era schierata dalla parte di Porfirio D\u00edaz. Reyes ricorda che scriveva a casa sua, a Citt\u00e0 del Messico, con una carabina Winchester carica appoggiata alla scrivania, chiedendosi quando sarebbe arrivato il momento di usarla. Nell'agosto del 1912 fu nominato segretario della Scuola Nazionale di Alti Studi dove tenne la cattedra di Storia della Lingua e della Letteratura Spagnola fino al giugno del 1913. Nello stesso anno fu nominato membro della legazione messicana in Francia, incarico che lo impegn\u00f2 fino al 1914. Nel 1913 suo padre partecip\u00f2 al tentativo di colpo di Stato contro il presidente Francisco Madero, dal quale derivarono una lunga serie di scontri conosciuti come \"la decena tr\u00e1gica\" (Il decennio tragico). Il generale Bernardo Reyes mor\u00ec il primo giorno di combattimenti, in pieno centro di Citt\u00e0 del Messico. In memoria di questo triste giorno Alfonso Reyes scriver\u00e0 una delle sue pi\u00f9 belle poesie. Il coinvolgimento del padre nel colpo di Stato del 1913 e la successiva partecipazione del fratello al governo di Victoriano Huerta tolsero a Reyes, che si trovava in Francia, ogni possibilit\u00e0 di rientrare nel suo paese.\nEsilio in Spagna.\nDopo un breve viaggio a Cuba, Reyes decise di andare in esilio in Spagna dove rimase fra il 1914 e il 1924. Durante il suo esilio spagnolo si consacr\u00f2 alla letteratura che combin\u00f2 spesso con il giornalismo. In questi anni fu influenzato criticamente dalla scuola di Men\u00e9ndez Pidal e successivamente dall'estetica di Benedetto Croce. Pubblic\u00f2 un certo numero di saggi sulla poesia del Siglo de oro in Spagna, fra i quali \"Barocco\" e \"Gongora\", oltre a essere uno dei primi studiosi ad occuparsi di Juana In\u00e9s de la Cruz. Di questi anni sono alcuni importanti lavori come la breve e magistrale opera \"Cartones de Madrid\" (Cartoni di Madrid) del 1917, \"Visi\u00f3n de An\u00e1huac\" (La visione di An\u00e1huac) e \"El cazador\" (Il cacciatore) del 1921. Come critico collabor\u00f2 con la \"Revista de Filologia Espa\u00f1ola\", la \"Revista de Occidente\" e la \"Revue Hispanique\". Pur essendo in ristrettezze economiche, Reyes si rifiut\u00f2 per principio di chiedere la cittadinanza spagnola che gli avrebbe potuto fruttare un posto statale. Quando negli anni venti lo sconquasso della rivoluzione volse al termine la sua fama di intellettuale arriv\u00f2 fino in Messico e il governo decise di inserirlo nel corpo diplomatico.\nMaturit\u00e0 letteraria e carriera diplomatica.\nNel giugno del 1920, Reyes fu nominato secondo segretario della legazione diplomatica messicana in Spagna. Fu incaricato di trattative con il governo spagnolo fra il 1922 e il 1924, poi ministro plenipotenziario in Francia dal 1924 al 1927 e ambasciatore del Messico in Argentina dal 1927 al 1930. In questi anni sono notevoli i suoi interventi sulla letteratura spagnola e classica e sull'estetica, fra i quali \"Cuestiones gongorinas\" (Questioni gongorine, 1927), \"Discurso por Virgilio\" (Discorso su Virgilio, 1931) e \"Cuestiones est\u00e9ticas\" (Questioni estetiche, 1932). Nel suo corpus poetico che rivela una profonda conoscenza degli strumenti formali si segnalano \"Ifigenia cruel\" (Ifigenia crudele, 1924) \"Pausa\" (id., 1926), \"Cinco casi sonetos\" (Cinque quasi-sonetti, 1931), \"Otra voz\" (Altra voce, 1936) e \"Cantata en la tumba de Federico Garc\u00eda Lorca\" (Cantata sulla tomba di Federico Garc\u00eda Lorca, 1937). Reyes lasci\u00f2 inoltre un ampio numero di traduzioni da Sterne, Chesterton, \u010cechov e cur\u00f2 edizioni del Cid, di Lope de Vega, di Graci\u00e1n e di Quevedo.\nA Buenos Aires, Reyes, tramite Victoria Ocampo, ha occasione di conoscere brillanti intellettuali come Xul Solar, Leopoldo Lugones, i giovani Jorge Luis Borges e Adolfo Bioy Casares oltre al celebre Paul Groussac. Dal 1936 al 1937 Reyes fu all'ambasciata messicana in Brasile. Nell'aprile del 1939 divent\u00f2 direttore della Casa de Espa\u00f1a in Messico, un'istituzione fondata da esuli della guerra civile spagnola. Tra il suo ritorno dall'esilio e la fine degli anni trenta Reyes si trasform\u00f2 in una figura fondamentale per la letteratura latinoamericana come attesta l'ammirazione di Borges che lo considerava \"Il miglior prosatore di lingua spagnola di tutti i tempi\". Alla fine degli anni '30 un gruppo di scrittori sudamericani lanci\u00f2 la sua candidatura al Premio Nobel per la letteratura, ma il movimento nazionalista messicano, in quel momento molto forte, si oppose alla candidatura, perch\u00e9 l'opera di Reyes non era specificamente dedicata a temi nazionalistici. Nel 1958 ricevette lauree honoris causa dall'universit\u00e0 della Sorbona e dall'universit\u00e0 di Berkeley. Nel 1959 mor\u00ec, vittima di un disturbo cardiaco. Le sue opere complete sono pubblicate a cura del Fondo di cultura economica del Messico in 27 volumi."}
{"id": "1600798", "revid": "135224", "url": "https://it.wikipedia.org/wiki?curid=1600798", "title": "Vinacce", "text": ""}
{"id": "1600803", "revid": "1543377", "url": "https://it.wikipedia.org/wiki?curid=1600803", "title": "Classe Vydra", "text": "I mezzi da sbarco classe Vydra (progetto 106 secondo la classificazione russa) sono entrati in servizio negli anni sessanta.\nAmpiamente esportati a Paesi amici, risultano ancora in servizio. La classificazione dovrebbe essere Desantny Kater (DK: nave da sbarco).\nRussia.\nIn Russia ne sopravvivono dodici esemplari, tutti convertiti in chiatte. Sono tutti in servizio nella Flotta del Pacifico (con l'eccezione di uno, operativo nel mar Caspio).\nInoltre, altri due esemplari disarmati (progetto 106K) sono in servizio presso la Guardia di Frontiera Federale. Questi sono utilizzati per il rifornimento delle guarnigioni sul fiume Amur. Sono in grado di trasportare 176 tonnellate di merci ad una velocit\u00e0 di 10,5 nodi.\nEgitto.\nIn Egitto risultano in servizio nove unit\u00e0 di questo tipo, utilizzate per operazioni anfibie. Sono state acquistate dall'Unione Sovietica tra il 1968 ed il 1969.\nSull'armamento non ci sono informazioni precise, ma dovrebbe essere quello \u201cdi serie\u201d (anche se non si escludono modifiche). Tuttavia, nell'ottobre 1973, in occasione della Guerra del Kippur, alcune unit\u00e0 vennero modificate con dei lanciamissili, poi rimossi.\nPer la navigazione, utilizzano il radar \"Decca\". L'autonomia risulta essere di 2.500 miglia nautiche.\nBulgaria.\nLa Bulgaria pare abbia in servizio una ventina di queste unit\u00e0, anche se alcune potrebbero essere in riserva o radiate. La costruzione \u00e8 avvenuta sia in Unione Sovietica, sia in Bulgaria.\nIn questo Paese, inoltre, \u00e8 in servizio la variante 106K. Si tratta di tre esemplari di serie convertiti in posamine costieri tra il 1992 ed il 1993. Il numero di mine che sono in grado di trasportare \u00e8 sconosciuto."}
{"id": "1600806", "revid": "1573940", "url": "https://it.wikipedia.org/wiki?curid=1600806", "title": "Jamaat Shaim", "text": "Jamaat Shaim \u00e8 una citt\u00e0 del Marocco, nella provincia di Safi, nella regione di Marrakech-Safi.\nLa citt\u00e0 \u00e8 anche conosciuta come Jama\u02bfat Sah\u0328\u012bm."}
{"id": "1600807", "revid": "767487", "url": "https://it.wikipedia.org/wiki?curid=1600807", "title": "Sebt Gzoula", "text": "Sebt Gzoula \u00e8 una citt\u00e0 del Marocco, nella provincia di Safi, nella regione di Marrakech-Safi.\nLa citt\u00e0 \u00e8 anche conosciuta come Sabt Kaz\u016blah, Es Sebt, Gzoula, Es Sebt Gzoula."}
{"id": "1600812", "revid": "767487", "url": "https://it.wikipedia.org/wiki?curid=1600812", "title": "Classe Roslavl", "text": "Le unit\u00e0 classe Roslavl (progetto A-202 secondo la classificazione russa) sono rimorchiatori d'altura costruiti nei primi anni cinquanta.\nOggi ne risultano operativi una decina, in via di radiazione.\nTecnica.\nI Roslavl sono rimorchiatori di piccole dimensioni e di concezione ormai antiquata.\nLa costruzione \u00e8 avvenuta a Riga tra il 1953 ed il 1960.\nNe sopravvivono in tutto una decina, di due versioni diverse. Tutte le unit\u00e0 sono in fase di radiazione e non dovrebbero rimanere ancora a lungo in servizio.\nNello specifico, non si hanno notizie sulle flotte di appartenenza delle varie unit\u00e0, oppure sulle date di costruzione e di ingresso in servizio.\nMorskoy Buksir.\nSi tratta della versione \"base\", ovvero dei mezzi in servizio come rimorchiatori. La classificazione russa \u00e8 \"Morskoy Buksir\" (MB), ovvero rimorchiatore d'altura.\nSpastel'niy Buksir.\nAlcune unit\u00e0 vennero in seguito modificate e riclassificate \u00e8 \"Spastel'niy Buksir\" (\"SB\"), ovvero rimorchiatore da salvataggio. Le due versioni sono praticamente identiche.\nIl servizio in Cina.\nAlcune unit\u00e0 entrarono in servizio anche in Cina. Nello specifico, una venne importata direttamente dall'Unione Sovietica, mentre le altre vennero realizzate sul posto tra il 1964 ed il 1965.\nDal punto di vista tecnico, presentano alcune differenze. In particolare, variano le dimensioni (la versione cinese ha lo scafo leggermente pi\u00f9 alto), il dislocamento (750 tonnellate) e la velocit\u00e0 (11 nodi, uno in meno rispetto a quelli in servizio in Russia).\nAnche l'equipaggio \u00e8 leggermente meno numeroso (28 elementi)\nLa loro capacit\u00e0 cargo \u00e8 di 600 tonnellate. Inoltre, al contrario degli esemplari in Russia, i Roslavl cinesi risultano armati con un paio di mitragliatrici da 14,5mm\nOggi ne risultano in servizio tre, con i numeri di scafo 120, 302 e 403."}
{"id": "1600817", "revid": "729019", "url": "https://it.wikipedia.org/wiki?curid=1600817", "title": "Focke-Wulf Fw 58", "text": "Il Focke-Wulf Fw 58 \"Weihe\" (\"albanella\" in lingua tedesca) fu un bimotore ad ala bassa a semisbalzo multiruolo prodotto essenzialmente dall'azienda tedesca Focke-Wulf Flugzeugbau AG negli anni trenta.\nSebbene progettato a scopi militari, essenzialmente come aereo da addestramento avanzato utilizzato nelle scuole di volo della Luftwaffe ma anche come aereo da trasporto leggero ed aeroambulanza, ne venne prodotta una versione civile di linea.\nStoria del progetto.\nL\"'Fw 58\" fu realizzato dalla Focke-Wulf Flugzeugwerke AG nel 1935 su progetto dell'ing. Kurt Tank, per soddisfare una specifica richiesta del Reichsluftfahrtministerium di dotare le scuole di volo della Luftwaffe di un aereo da addestramento avanzato. Lo scopo era di creare un velivolo dotato di doppi comandi capace di istruire i piloti all'uso di un bimotore e di postazioni per la preparazione dei mitraglieri. Successivamente, con la versione C, venne impiegato anche istruire gli operatori nell'uso dei radar di navigazione e per il volo cieco e notturno.\nTecnica.\nIl velivolo era a costruzione mista, con la fusoliera realizzata in tubi d'acciaio saldati e ricoperta da pannelli in duralluminio e legno. Questa presentava una cabina di pilotaggio chiusa a due posti affiancati e, nelle versioni militari di due abitacoli aperti, entrambi dotati di mitragliatrici MG 15 da 7,92\u00a0mm, uno in posizione dorsale ed uno posizionato sul muso. Successivamente quest'ultimo venne integrato nella fusoliera grazie ad un muso vetrato che aument\u00f2 la penetrazione aerodinamica del velivolo. Nelle versioni civili la fusoliera era completamente chiusa ed muso vetrato era sostituito da un muso convenzionale.\nL'ala era bassa, con una configurazione moderatamente ad ali di gabbiano rovesciate, collegate nella parte centrale alla fusoliera grazie ad una centina (ala a semisbalzo). La parte posteriore terminava in un piano di coda caratterizzata dall'impennaggio ad un'unica deriva e stabilizzatori in posizione alta ed avanzata. Il carrello era triciclo, anteriormente completamente retrattile nelle gondole motore e con un ruotino fisso posteriore.\nLa motorizzazione era affidata ad una coppia di Argus As 10C, un otto cilindri a V rovesciata di 90\u00b0, della potenza di 240 CV (180 kW) ciascuno, i quali erano dotati di due eliche bipale in legno. L'accensione era affidata ad un impianto di aria compressa o tramite azionamento manuale. In alternativa all'Argus era previsto l'utilizzo del similare Hirth HM 508D.\nImpiego operativo.\nCivile.\nLa versione civile, la Fw 58 D-1, era in grado di trasportare 6 passeggeri. Realizzata in 4 esemplari venne acquisita nel 1938/1929 dalla compagnia aerea Deutsche LuftHansa ed impiegata su rotte a medio raggio.\nLa Svezia acquist\u00f2 quattro esemplari versione Fw 58 C, redesignati localmente P 6, per essere utilizzati dal Rikets allm\u00e4nna kartverk (ora Lantm\u00e4teriet), l'allora dipartimento cartografico nazionale, per la fotografia aerea del territorio. Bench\u00e9 fossero stati registrati con marche civili, SE-KAA, -KAB, -KAC e \u2013KAD, erano condotti da piloti militari e portavano i contrassegni della Svenska Flygvapnet. L'ultimo esemplare rimase in servizio fino al 1959.\nEsemplari attualmente esistenti.\nL'unico esemplare integro arrivato ai nostri giorni \u00e8 quello esposto al Museu Aeroespacial di Rio de Janeiro; si tratta di uno degli esemplari costruiti su licenza in Brasile ed utilizzati nell'allora Servi\u00e7o de Avia\u00e7\u00e3o Militar.\nEsiste almeno un relitto semicompleto di un esemplare tedesco, marche TD+QE, ritrovato nel fondo del Lago del Bourget, Francia. Un altro, \u00e8 attualmente immagazzinato in attesa di restauro al Norsk Luftfartsmuseum di Bod\u00f8, in Norvegia."}
{"id": "1600818", "revid": "827882", "url": "https://it.wikipedia.org/wiki?curid=1600818", "title": "Blitz (disambigua)", "text": ""}
{"id": "1600820", "revid": "767487", "url": "https://it.wikipedia.org/wiki?curid=1600820", "title": "Classe Finik", "text": "Le unit\u00e0 appartenenti alla classe Finik (progetto 872 secondo la classificazione russa) sono navi progettate per svolgere compiti di sorveglianza idrografica.\nLa classificazione russa \u00e8 GS, ovvero Gidrogaficheskoye Sudno (nave da sorveglianza idrografica).\nSviluppo e tecnica.\nLa costruzione di queste navi \u00e8 avvenuta nel cantiere navale di Danzica, in Polonia, tra il 1979 ed il 1981. Si tratta di battelli di piccole dimensioni, progettati per un impiego costiero.\nUna \u00e8 utilizzata in compiti sperimentali. Molte di queste sono state radiate o demolite.\nImpiego in Russia.\nAttualmente, nella Marina Russa risultano attive una ventina di unit\u00e0.\nFlotta del Mar Nero:\nFlotta del Baltico:\nFlotta del Nord:\nFlotta del Pacifico:\nFlottiglia del Caspio\nUna unit\u00e0, attiva nel Mar Nero, \u00e8 stata convertita nel 2000 per essere utilizzata come trasporto di munizioni. Il suo nome attuale \u00e8 \"VTR 75\".\nPolonia.\nLe esportazioni hanno riguardato cinque unit\u00e0.\nQuattro risultano in servizio in Polonia. Le dimensioni sono praticamente le stesse, anche se l'equipaggio \u00e8 di 55 elementi.\nDue di queste navi, \"Heweliusz\" ed \"Arctowski\", entrate entrambe in servizio nel 1982, hanno un utilizzo militare. Le altre sono usate per scopi civili."}
{"id": "1600823", "revid": "767487", "url": "https://it.wikipedia.org/wiki?curid=1600823", "title": "Classe Klazma", "text": "Le unit\u00e0 progetto 1112 (nome in codice NATO: classe Klazma) sono navi posacavi sovietiche.\nLa classificazione russa per questo tipo di unit\u00e0 \u00e8 Kabel'noye Sudno (nave cavo).\nSviluppo e tecnica.\nLe classe Klazma sono navi posacavi di grandi dimensioni, di costruzione finlandese. La costruzione \u00e8 avvenuta presso il cantiere navale W\u00e4rtsil\u00e4, a Turku.\nSi tratta di unit\u00e0 ormai anziane (hanno tutte minimo 40 anni), ma tutti i programmi relativi ad una loro sostituzione sono stati cancellati, probabilmente a causa della cronica mancanza di fondi che ha caratterizzato la Marina Russa in seguito alla dissoluzione dell'URSS.\nIl servizio.\nLe unit\u00e0 ancora in servizio in Russia sono cinque.\nInoltre, una nave di questa classe (la \"Tsna\") \u00e8 stata trasferita all'Ucraina e rinominata \"Novy Bug\". Probabilmente \u00e8 stata sottoposta a modifiche, con l'utilizzo di materiali posacavi di fabbricazione inglese. Risulta sia stata radiata nel 2001.\nDiverse unit\u00e0 risultano demolite.\nCollegamenti esterni.\nLa classe Klazma"}
{"id": "1600824", "revid": "767487", "url": "https://it.wikipedia.org/wiki?curid=1600824", "title": "Lorenzo Ferrante", "text": "Carriera.\nHa disputato due campionati di Serie A dal 1979 al 1981 con l', per complessive 31 presenze in massima serie, e tre campionati in Serie B dal 1981 al 1984 con e per complessive 48 presenze e 3 reti fra i cadetti.\nHa vestito anche le maglie di Bisceglie, Livorno e ."}
{"id": "1600826", "revid": "486946", "url": "https://it.wikipedia.org/wiki?curid=1600826", "title": "Calcio Livorno", "text": ""}
{"id": "1600827", "revid": "838137", "url": "https://it.wikipedia.org/wiki?curid=1600827", "title": "NSW Conference League North", "text": "La NSW Conference League North \u00e8 il 4\u00ba livello della lega statale Football NSW. Divide questo livello con la NSW Conference League South. Nacque nel 2007 quando le vecchie NSW State Division 3 e Division 2 furono fuse per creare una divisione nel NSW Soccer League System. Originariamente aveva otto squadre, ma poi il Western Rage pulled si \u00e8 tirato fuori dalla competizione.\nStagione 2007.\nLe squadre in gara sono state:\nCampione della Conference North\nCampione assoluto di Conference"}
{"id": "1600829", "revid": "762298", "url": "https://it.wikipedia.org/wiki?curid=1600829", "title": "Statistiche dei piloti di Formula 1", "text": "Questa pagina descrive le statistiche dei piloti di Formula 1. In grassetto i piloti titolari nella categoria, su sfondo dorato i piloti campioni del mondo.\n\"Statistiche aggiornate al Gran Premio di Abu Dhabi 2021\"\nGran Premi.\nGran Premi disputati.\nPer Gran Premi disputati si intendono i Gran Premi in cui il pilota si \u00e8 schierato in griglia."}
{"id": "1600830", "revid": "1381093", "url": "https://it.wikipedia.org/wiki?curid=1600830", "title": "Statistiche delle squadre di Formula 1", "text": "Questa pagina riporta statistiche delle scuderie di Formula 1. In grassetto le scuderie in attivit\u00e0.\n\"Statistiche aggiornate al Gran Premio di Abu Dhabi 2021\"."}
{"id": "1600831", "revid": "762298", "url": "https://it.wikipedia.org/wiki?curid=1600831", "title": "Statistiche di Formula 1 per nazione", "text": "Questa pagina descrive le statistiche di Formula 1, in relazione alla nazionalit\u00e0 dei piloti che ne prendono parte. In grassetto sono evidenziate le nazioni con piloti in attivit\u00e0 in Formula 1.\n\"Statistiche aggiornate al Gran Premio di Abu Dhabi 2021\"."}
{"id": "1600832", "revid": "125114206", "url": "https://it.wikipedia.org/wiki?curid=1600832", "title": "Paperino Don Chisciotte", "text": "Paperino Don Chisciotte \u00e8 una storia appartenente alla serie delle Grandi Parodie Disney, scritta da Guido Martina e disegnata da Pier Lorenzo De Vita e pubblicata sui numeri 137, 138 e 139 di \"Topolino\", in un periodo compreso tra il 25 aprile e il 10 maggio 1956.\nTrama.\nCome avviene nelle parodie di Martina degli anni cinquanta, la vicenda non si svolge nel periodo storico dell'opera originale (in questo caso il XVI secolo), bens\u00ec in epoca contemporanea. La storia \u00e8 una parodia del \"Don Chisciotte\", romanzo del XVI secolo di Miguel de Cervantes. Partecipano entrambi gli universi disneyani, quelli dei paperi e dei Topi (ad esempio Pippo \u00e8 nel ruolo di Sancho Panza). In Paradiso, Don Chisciotte \u00e8 depresso perch\u00e9 pensa che sulla terra nessuno si ricorda pi\u00f9 di lui o della cavalleria. Su consiglio del fedele Sancho Panza, decide di gettare il suo scudo sulla terra, in modo che colui che lo raccoglier\u00e0 diventer\u00e0 il suo erede: il prescelto \u00e8 Paperino, che, colpito dallo scudo, perde la memoria e si ritrova a vivere tutte le sventure del \"Cavaliere dalla Triste Figura\".\nAltre parodie Disney del Chisciotte.\nNel 1982, in Brasile esce sulle strisce giornaliere pubblicate sui quotidiani \"Dom Gansote e Sancho Pena\". La storia viene tradotta in italiano con il titolo \"Paperoga in Don Cicciotte Sancho Paper\" e pubblicata su Topolino n. 1787 (1990). Qui troviamo Ciccio nei panni del protagonista e Paperoga suo scudiero.\nNel febbraio 2000, su \"Le Grandi Parodie Disney\" n. 72, viene pubblicato \"Don Pippo Chisciotte\", dove \u00e8 Pippo stavolta a impersonare l'eroe de La Mancia, traduzione italiana di una pubblicazione tedesca del 1987.\nSu Topolino n. 3156 e 3157 del maggio 2016, \u00e8 di nuovo Pippo a rivestire i panni di Don Chisciotte, ribattezzato \"Don Pipotte\" da Fausto Vitaliano, e Topolino \u00e8 di nuovo il fedele scudiero, col nome di \"Miguel Topancho\"."}
{"id": "1600836", "revid": "403231", "url": "https://it.wikipedia.org/wiki?curid=1600836", "title": "Classe Emba", "text": "Le unit\u00e0 appartenenti alla classe Emba (progetto 1172 secondo la classificazione russa) sono navi posacavi di piccole dimensioni di fabbricazione finlandese ed entrati in servizio con la Marina Russa.\nLa classificazione \u00e8 probabilmente \"Kabel'noye Sudno\" (KS: nave cavo).\nTecnica e servizio.\nLe classe Emba sono unit\u00e0 di piccolo dimensioni, progettate per svolgere la loro attivit\u00e0 in acque basse (in particolare fiumi e porti).\nIn tutto, ne sono state costruite tre, tutte presso il cantiere navale di Helsinki, in Finlandia.\nOggi ne sopravvive solo una, la \"Setun\u2019\", entrata in servizio nel 1981 ed operativa nella Flotta del Mar Nero."}
{"id": "1600839", "revid": "767487", "url": "https://it.wikipedia.org/wiki?curid=1600839", "title": "Classe Biriusa", "text": "Le unit\u00e0 appartenenti alla classe Biriusa (progetto 1175 secondo la classificazione russa) sono navi posacavi di piccolo dimensioni, di costruzione finlandese.\nLa classificazione russa \u00e8 \"Kabel'noye Sudno\" (KS: nave posacavi).\nTecnica e servizio.\nLe Biriusa sono conosciute anche come Emba II, visto che si tratta di una versione ingrandita di tale nave. Sono in grado di trasportare ben 600 tonnellate di cavi, il doppio delle Emba.\nAnche queste sono progettate per svolgere la loro attivit\u00e0 in acque basse.\nLa costruzione \u00e8 avvenuta presso il cantiere finlandese di Turku.\nIn tutto, ne sono state costruite due, entrambe varate il 29 novembre 1985. L'unica rimasta in servizio \u00e8 la \"Kem\u2019\", attiva dal 1986 nella Flotta del Pacifico.\nLa capoclasse \"Biriusa\" \u00e8 in riserva."}
{"id": "1600840", "revid": "287204", "url": "https://it.wikipedia.org/wiki?curid=1600840", "title": "John e Solfami", "text": ""}
{"id": "1600841", "revid": "6923", "url": "https://it.wikipedia.org/wiki?curid=1600841", "title": "Stockalperweg", "text": "La Stockalperweg (detta anche \"Sentiero Stockalper\") \u00e8 una mulattiera voluta nel 1600 dal barone Stockalper per facilitare gli scambi commerciali europei secondo l'asse sud-nord. Collega Briga a Domodossola attraverso il Passo del Sempione.\nStoria.\nCommerciante e nobile intraprendente, intorno al 1630, il barone Stockalper diede luogo al miglioramento e alla messa in sicurezza della vecchia mulattiera medievale che valicava il Passo del Sempione.\nLa mulattiera risaliva in effetti all'imperatore romano Settimio Severo, che nel 196 d.C. aveva tracciato lungo questa direttrice un ripido itinerario (in alcuni punti arrivava al 40% di pendenza) che valicava le Alpi, di cui restavano per\u00f2 solo alcune tracce. Si trattava comunque di una strada all'epoca poco importante, di cui mancano documenti o ritrovamenti che possano dimostrare l'esistenza di traffico mercantile, a testimonianza della quale sono state rinvenute monete romane in prossimit\u00e0 del valico.\nGrazie al barone il Passo del Sempione ritorn\u00f2 a essere il principale passaggio commerciale fra Nord e Sud Europa (dal 1648 il barone - in qualit\u00e0 di \"ma\u00eetre du sel\" - deteneva il monopolio per il commercio del sale nel Vallese), mettendo in comunicazione la Val Padana con la Valle del Rodano.\nIn onore del barone Stockalper tale strada venne pertanto chiamata \"Stockalperweg\" e lo stesso barone conquist\u00f2 il soprannome di \"Roi du Simplon\" (\"Re del Sempione\").\n\u00c8 lungo questo percorso che nel 1666 lo stesso barone fa costruire l\"'Ospizio del Sempione\" (conosciuto originariamente col nome di \"Alte Spittel\") sulle rovine di una struttura preesistente che risaliva al 1235. A Gondo (dove tra l'altro aveva in gestione le miniere d'oro), per favorire i propri commerci e traffici, fece inoltre costruire un edificio su pi\u00f9 piani protetto da torri, con funzione di magazzino e alloggio, soprannominato Torre Stockalper (venne gravemente danneggiata da una frana il 14 ottobre 2000 e i lavori di restauro si protrassero per quattro anni).\nLe opere promosse dal barone Stockalper lungo la \"Stockalperweg\" consentirono inoltre lo sviluppo di un servizio postale efficiente, affidato fino ad allora a monaci erranti, suonatori, musicisti ambulanti e messaggeri vescovili. Infatti Stockalper intu\u00ec che l'introduzione di un sistema postale fisso avrebbe giovato al commercio. Nel 1640 fu cos\u00ec istituito un corriere a cavallo che portava attraverso il Passo del Sempione le lettere da Ginevra a Milano in otto giorni d'estate e dieci d'inverno. Lungo la nuova strada \"Stockalperweg\" del Sempione, vennero pertanto costruite nuove stazioni di posta con stalle per i cavalli.\nIl declino.\nAlla morte di Stockalper il valico del Sempione fu per\u00f2 abbandonato a s\u00e9 stesso e la mulattiera divenne nuovamente insicura per mancanza di manutenzione; le organizzazioni di trasporto vennero sciolte, i punti di sosta e i magazzini venduti o abbandonati e i commerci si interruppero quasi del tutto. Infatti, a partire dall'esilio di Stockalper del 1679, la monarchia piemontese era riuscita a dirottare i transiti commerciali dal Passo del Sempione a quello del Moncenisio.\nLa considerevole diminuzione del traffico lungo la Stockalperweg, la cui manutenzione era in parte finanziata dalle tasse doganali e dal pedaggio, unita alla manutenzione negligente delle societ\u00e0 incaricate dal Vallese della gestione e del rifornimento della via del Sempione, determinarono il rapido declino della Stockalperweg.\nSolo negli ultimi decenni del XVIII secolo la mulattiera Stockalperweg fu ripristinata da uno Stockalpern, discendente del barone, per conto del consiglio vallesano.\nLa ripresa dell'idea.\nMa fu proprio grazie al passaggio delle armate spagnole, seguite da quelle francesi e austriache, dal Passo del Sempione durante la seconda met\u00e0 del XVIII secolo che conferirono al passo una rinnovata dimensione strategica che non sfugg\u00ec a Napoleone Bonaparte, che prende rapidamente coscienza dell'importanza degli accessi transalpini per le sue mire espansionistiche. Giunto con la sua armata in Italia attraverso il Colle del Gran San Bernardo nel maggio 1800 (per la seconda campagna d'Italia contro gli austriaci, vinti a Marengo), mentre il suo generale B\u00e9thencourt passa dal Sempione alla testa di mille uomini per un'operazione secondaria, gi\u00e0 il 17 settembre 1800 promulga un decreto relativo alla costruzione di una nuova strada con lo scopo di rendere praticabile per i cannoni il percorso da Briga a Domodossola. Il percorso partiva da Glis anzich\u00e9 da Briga, pi\u00f9 a est della mulattiera, nel punto in cui la Saltina, affluente del fiume Rodano, poteva essere superata con maggior facilit\u00e0). L'apertura ufficiale della strada avvenne il 9 ottobre 1805: era nata la Strada del Sempione cos\u00ec come la conosciamo ai giorni nostri.\nCaratteristiche.\nLa mulattiera \"Stockalperweg\" esiste ancora e pu\u00f2 tuttora essere percorsa a piedi dagli escursionisti. Da Briga al Passo del Sempione corre parallela all'attuale strada asfaltata (sulla sua sinistra orografica). Poi, giunta a Sempione, punta decisamente a meridione, abbandonando la Val Divedro e raggiungendo Domodossola passando da Bognanco, attraverso un paesaggio naturale ancora intatto."}
{"id": "1600842", "revid": "200568", "url": "https://it.wikipedia.org/wiki?curid=1600842", "title": "Letteratura Spagnola", "text": ""}
{"id": "1600845", "revid": "22995", "url": "https://it.wikipedia.org/wiki?curid=1600845", "title": "Classe Roslavl (rimorchiatore)", "text": ""}
{"id": "1600846", "revid": "62748", "url": "https://it.wikipedia.org/wiki?curid=1600846", "title": "Aree verdi di Padova", "text": "Le aree verdi di Padova costituiscono un importante aspetto monumentale, sociale, turistico e culturale della \"Citt\u00e0 del Santo\".\nPoich\u00e9 spesso sono state recuperate ad area verde porzioni delle mura di Padova (in particolare quelle cinquecentesche), queste superfici sono di fatto intimamente intessute con la storia e l' di Padova medesima.\nIl celebre \"Orto Botanico\" (vedi box a fianco) merita ovviamente un discorso a parte; per le finalit\u00e0 di questa voce, ci limitiamo a farvi telegraficamente cenno.\nTabella.\nEcco un elenco dei principali \"polmoni\" di Padova."}
{"id": "1600847", "revid": "225373", "url": "https://it.wikipedia.org/wiki?curid=1600847", "title": "Melanotaenia sentaniensis", "text": ""}
{"id": "1600848", "revid": "212348", "url": "https://it.wikipedia.org/wiki?curid=1600848", "title": "Classe Lebed (nave da sbarco)", "text": ""}
{"id": "1600849", "revid": "22995", "url": "https://it.wikipedia.org/wiki?curid=1600849", "title": "Classe Biriusa (nave posacavi)", "text": ""}
{"id": "1600850", "revid": "225373", "url": "https://it.wikipedia.org/wiki?curid=1600850", "title": "Rhombatractus sentaniensis", "text": ""}
{"id": "1600852", "revid": "106872", "url": "https://it.wikipedia.org/wiki?curid=1600852", "title": "Classe Tsaplya (nave da sbarco)", "text": ""}
{"id": "1600853", "revid": "767487", "url": "https://it.wikipedia.org/wiki?curid=1600853", "title": "Classe Mira\u017e", "text": "Le unit\u00e0 appartenenti alla classe Mirazh (progetto 1431.0 secondo la classificazione russa) sono pattugliatori di nuova concezione, in servizio presso la Marina Russa. Ne sono entrate in servizio due.\nSviluppo.\nL'esigenza di una nuova unit\u00e0 ad elevate prestazioni per il pattugliamento costiero inizi\u00f2 a farsi sentire intorno alla met\u00e0 degli anni ottanta. In questo periodo, infatti, le imbarcazioni del servizio costiero del KGB si rivelarono inadatte a contrastare i nuovi mezzi in dotazione dei contrabbandieri (che riuscivano molto spesso a sfuggire).\nPer questa ragione, il centro tecnico di progettistica navale \"Almaz\" inizi\u00f2 a portare avanti lo sviluppo di una corvetta da pattugliamento lanciamissili di concezione estremamente innovativa.\nLa capoclasse \"PK-500\" venne testata presso il 31\u00b0 centro d'addestramento del Ministero della Difesa Russo, probabilmente intorno al 1998. L'ingresso in servizio risale forse allo stesso periodo.\nTuttavia, il programma \u00e8 stato enormemente rallentato dalla cronica mancanza di fondi.\nTecnica.\nLe Mirazh sono mezzi sotto molti aspetti unici. Infatti, riescono a conciliare la necessit\u00e0 di elevate prestazioni (fondamentali per contrastare con successo le potenti imbarcazioni utilizzate dai contrabbandieri) con il bisogno dell'equipaggio di una vita di bordo confortevole (cosa molto utile durante le lunghe crociere).\nLa caratteristica pi\u00f9 importante di questi mezzi \u00e8 la velocit\u00e0 di 50 nodi. Inoltre, hanno un'elevata capacit\u00e0 di tenere il mare, una buona autonomia ed armamenti estremamente potenti.\nL'equipaggio di 12 elementi \u00e8 alloggiato in cabine piuttosto spaziose. A bordo ci sono angolo cottura, bagno con doccia e sistemi condizionatori per mantenere una temperatura ideale (cosa fondamentale in aree calde ed umide).\nTutto questo \u00e8 possibile nonostante il limitato dislocamento (126 tonnellate) e le piccole dimensioni.\nAll'inizio, il progetto venne criticato da alcuni specialisti navali, perch\u00e9 si sosteneva che si doveva costruire una nave da guerra, non per viaggi di piacere. Tuttavia, il fatto di avere un'imbarcazione \u201ccomoda\u201d ha il lato positivo di mantenere elevata l'efficienza dell'equipaggio.\nArmamento.\nIl punto di forza delle Mirazh \u00e8 costituito dal cannone automatico AK-306, con sei canne rotanti da 30mm. Questo ha una cadenza di tiro che va da 600 a 1.000 colpi al minuto. Il cannone \u00e8 posizionato a prua.\nA poppa, sono montate due mitragliatrici da 14,5mm (una per ogni fiancata).\nLa difesa antiaerea prevede un impianto portatile per SA-N-14, con postazione per il tiratore.\nPer affrontare bersagli di superficie, l'imbarcazione \u00e8 dotata di un sistema missilistico Shuturn, che comprende due contenitori per i tubi, ognuno con tre missili. I missili imbarcati sono gli \"Ataka\" (nome in codice NATO: AT-9), di derivazione anticarro ma idonei anche all'utilizzo contro piccole imbarcazioni o fortificazioni leggere. La gittata \u00e8 di 6.000 metri.\nIl servizio.\nIl programma Mirazh \u00e8 stato decisamente ostacolato dalla mancanza di fondi. La produzione \u00e8 stata quindi fortemente limitata, e solo due unit\u00e0 risultano in servizio: la \"PK-500\" nella Flotta del Baltico ed un'altra nella Flottiglia del Caspio, entrambe inquadrate nella Guardia di Frontiera Federale.\nL'ingresso in servizio si \u00e8 avuto, probabilmente, intorno al 1998.\nL'esistenza di una terza unit\u00e0 in costruzione non \u00e8 confermata."}
{"id": "1600854", "revid": "33921", "url": "https://it.wikipedia.org/wiki?curid=1600854", "title": "Rugby a 15 nel 1996", "text": "Cronologia degli eventi principali.\nTutte le nazionali dell'emisfero boreale e della Polinesia subiscono pesanti sconfitte nelle sfide con le potenze del Tri nations: la in Sudafrica, il e in Australia. in Nuova Zelanda.\nLa , invece si impone nei due test contro i \"Pumas\" argentini.\nRiepilogo tornei.\nQualificazioni Mondiali e Torneo Fira.\nDa Segnalare che nel mese di ottobre prendono il via le qualificazioni alla coppa del Mondo 1999 con la prima fase preliminare della zona Europea.\nPartecipano a questa fase 15 squadre divise in 3 gironi. le vincenti si qualificheranno per la seconda a fase a cui si aggregheranno altre 10 squadre impegnate invece nel Torneo FIRA 1996-1997, oltre ad Italia e Romania.\nI Barbarians.\nIl 1996 per i Barbarians \u00e8 stato molto intenso con un tour in Giappone e ben 4 match contro nazionali (Irlanda, Scozia, Galles e Australia).\nDi altro valore morale e simbolico la sfida con l'Irlanda. \u00c8 la prima della storia. Il Match denominato \"Match della Pace\", \u00e8 stato organizzato grazie alla proposta di Hugo MacNeill (cattolico della Repubblica d'Irlanda) e Trevor Ringland (protestante dell'Irlanda del Nord), entrambi membri della squadra che nel 1980 conquist\u00f2 la \"Triple Crown\". Il ricavato andr\u00e0 per una sottoscrizione a favore delle famiglie dei morti in un attentato terroristico\nA giugno segue un breve tour in Giappone:\nAd agosto segue un breve tour dove si affrontano Scozia e Galles\nLa Nazionale Italiana: Un anno di grandi sfide.\nLa Nazionale Italiana, ormai sta entrando nel \"salotto buono\" del rugby. Il 1996 \u00e8 un anno ricchissimo di grandi sfide."}
{"id": "1600857", "revid": "858648", "url": "https://it.wikipedia.org/wiki?curid=1600857", "title": "Popolo della Libert\u00e0", "text": ""}
{"id": "1600860", "revid": "89648768", "url": "https://it.wikipedia.org/wiki?curid=1600860", "title": "Moussaieff Rosso", "text": "Il Moussaieff Rosso o Scudo Rosso \u00e8 un diamante tra i pi\u00f9 famosi al mondo, per il colore rosso intenso che lo contraddistingue (i diamanti di questo colore sono estremamente rari). \nLa pietra con il suo peso di 5,11 carati (pari a 1,02 grammi) \u00e8 relativamente piccola rispetto ad altre gemme famose che misurano oltre 100 carati, ma si stima essere il pi\u00f9 grande diamante rosso esistente, con questo grado di purezza. Il suo taglio \u00e8 a brillante triangolare, detto anche a \"trillion\". \nSi presume che questo diamante sia stato ritrovato da un contadino brasiliano verso la met\u00e0 degli anni novanta e, da grezzo, pesava 13,90 carati (2,2 grammi). \nInizialmente venne acquistato e tagliato dalla societ\u00e0 \"William Goldberg Diamond\", che gli diede il nome di \"Scudo Rosso\". Successivamente venne acquistato dalla \"Moussaieff Jewelers\", che gli diede l'attuale nome.\nTrattandosi di una pietra unica ed estremamente preziosa, \u00e8 difficile attribuirle un valore definito."}
{"id": "1600861", "revid": "729019", "url": "https://it.wikipedia.org/wiki?curid=1600861", "title": "SV Viktoria 96 Magdeburg", "text": "L'SV Viktoria 96 Magdeburg fu una societ\u00e0 calcistica tedesca di Magdeburgo, Sassonia-Anhalt.\nStoria.\nIl club fu fondato il 15 giugno 1896 con il nome di \"Magdeburger FC Victoria 1896\" e fu prima squadra ad essere fondata nella citt\u00e0 di Magdeburgo.\nLa squadra inizialmente, a causa della scomparsa del \"Ring Magdeburger Ballspielvereine\", dovette giocare per i primi quattro anni amichevoli in giro per la Germania, in quanto non era presente nella sua zona un campionato di calcio. Il \"Viktoria\" divenne perci\u00f2 famoso per essere stato uno dei club pionieri del calcio tedesco, a tal punto che veniva pagato per giocare partite contro altre squadre.\nSuccessivamente la squadra si iscrisse alla \"Verband Magdeburger Ballspielvereine\" (VMBV) e insieme ai rivali del FuCC Cricket-Viktoria 1897 Magdeburg fu a Lipsia, nel 1900, tra le societ\u00e0 fondatrici\ndella DFB. Come campione della \"VMBV\", il \"Viktoria\" partecip\u00f2 al primo campionato tedesco di calcio, dove per\u00f2 venne travolto al primo turno dall'Altonaer FC per 1-8.\nLa squadra rivinse il \"VMBV\" l'anno successivo ma venne sconfitta di nuovo al primo turno dal Lipsia per 0-1. Nel 1905 la VBMV si un\u00ec alla \"Verband Mitteldeutscher Ballspielvereine\" e malgrado le vittorie del campionato, sette tra il 1905 e il 1917, la compagine non fu pi\u00f9 in grado di partecipare alle finali nazionali. Nel 1912 la compagine cambi\u00f2 nome in \"Sportverein Viktoria 96 Magdeburg\".\nLa societ\u00e0 comunque continuava a crescere e grazie soprattutto all'introduzione dell'atletica leggera e degli sport acquatici, nel 1920 contava 728 membri iscritti. Negli anni a seguire il \"Viktoria\" fece scoprire al paese sempre nuovi talenti sportivi, ma la sezione calcistica rest\u00f2 solo una squadra competitiva a livello regionale.\nNel 1933 il calcio tedesco fu riorganizzato dal regime nazista in sedici massime divisioni, le Gauliga. Il \"Viktoria\" riusc\u00ec a qualificarsi in \"Gauliga Mitte\" e vi rest\u00f2 fino al 1937, quando termin\u00f2 il campionato all'ultimo posto e fall\u00ec. Subito dopo il fallimento, la squadra si fuse con il \"M\u00e4nner-Turnverein 1860 Neustadt\" per dare inizio al \"VfL 1860 Viktoria Neustadt\" che per\u00f2 fu sciolto dalle autorit\u00e0 alleate subito dopo la fine della Seconda guerra mondiale.\nLa squadra \u00e8 stata ricreata solo recentemente e milita nelle basse divisioni regionali."}
{"id": "1600862", "revid": "69275", "url": "https://it.wikipedia.org/wiki?curid=1600862", "title": "Magdeburger FC Viktoria 1896", "text": ""}
{"id": "1600863", "revid": "14691", "url": "https://it.wikipedia.org/wiki?curid=1600863", "title": "Romanzo cavalleresco", "text": ""}
{"id": "1600866", "revid": "226458", "url": "https://it.wikipedia.org/wiki?curid=1600866", "title": "Campionato panamericano di rugby", "text": "Il campionato panamericano di rugby (ingl. \"PARA Pan American Championship\", sp. \"Torneo Panamericano de Rugby\" ) fu un torneo internazionale di rugby a 15 organizzato dalla PARA (Pan-American Rugby Association), il ramo continentale delle Americhe dell'International Rugby Board.\nEsso si tenne dal 1995 al 2003 a cadenza irregolare e vide inizialmente schierate le Nazionali di , e cui dalla seconda edizione si aggiunsero gli .\nDal 2003 il torneo non si \u00e8 pi\u00f9 tenuto.\nTutte le edizioni del torneo furono vinte dall'"}
{"id": "1600869", "revid": "984922", "url": "https://it.wikipedia.org/wiki?curid=1600869", "title": "Oswald T\u00f6tsch", "text": "Biografia.\nStagioni 1982-1986.\nAtleta specialista delle prove tecniche, Oswald T\u00f6tsch della nazionale italiana negli anni ottanta. Il suo primo risultato di rilievo in carriera fu la medaglia d'argento vinta in slalom speciale ai Mondiali juniores di Auron 1982; in Coppa del Mondo ottenne il primo piazzamento a punti il 12 febbraio 1983 a Markstein, nella medesima specialit\u00e0 (14\u00ba).\nL'anno dopo partecip\u00f2 ai XIV Giochi olimpici invernali di , ottenendo il 15\u00ba posto nello slalom gigante e il 5\u00ba nello slalom speciale. Nel 1985 ottenne, il 13 gennaio a Kitzb\u00fchel, il primo podio in Coppa del Mondo (2\u00ba nello slalom speciale della Ganslern) e in febbraio partecip\u00f2 ai Mondiali di Bormio, classificandosi 9\u00ba nello slalom gigante.\nStagioni 1987-1990.\nNella stagione 1986-1987 colse i suoi ultimi due podi in Coppa del Mondo, due terzi posti (il 14 dicembre nello slalom gigante della Gran Risa in Alta Badia e il 21 dicembre nello slalom speciale di Hinterstoder) e partecip\u00f2 ai Mondiali di Crans-Montana, dove fu 9\u00ba nello slalom gigante e 11\u00ba nello slalom speciale.\nAi XV Giochi olimpici invernali di si classific\u00f2 8\u00b0 nello slalom speciale e 18\u00b0 nella combinata; si ritir\u00f2 dall'attivit\u00e0 agonistica nel 1990 e il suo ultimo piazzamento in Coppa del Mondo fu il 14\u00ba posto nello slalom speciale di Schladming del 12 gennaio di quell'anno."}
{"id": "1600870", "revid": "121837", "url": "https://it.wikipedia.org/wiki?curid=1600870", "title": "Compagnia Teatrale Lapola", "text": ""}
{"id": "1600872", "revid": "287204", "url": "https://it.wikipedia.org/wiki?curid=1600872", "title": "Ulrich Peltzer", "text": "Vita.\nUlrich Peltzer studia filosofia e psicologia sociale a Berlino fino al 1975. Si specializza come psicologo nel 1982 e intraprende anche la carriera di scrittore. Fino ad ora ha scritto 5 novelle delle quali, quattro sono ambientate a Berlino e una a New York. Oggigiorno Ulrich Peltzer vive a Berlino."}
{"id": "1600876", "revid": "6923", "url": "https://it.wikipedia.org/wiki?curid=1600876", "title": "Ipi (azienda)", "text": "IPI \u00e8 un gruppo di societ\u00e0 specializzato nella consulenza e nei servizi immobiliari a investitori e operatori istituzionali, aziende e privati. Attraverso le diverse linee di business delle societ\u00e0 controllate, IPI copre a 360 gradi i servizi al real-estate: gestione, valorizzazione, promozione e sviluppo immobiliare, intermediazione, valutazioni, due diligence e analisi di mercato. IPI \u00e8 anche una investment company con un proprio patrimonio immobiliare composto da importanti immobili a reddito, da aree e complessi in valorizzazione e sviluppo e da immobili oggetto di trading.\nFanno parte del gruppo IPI i seguenti brand: AGIRE \u00e8 la principale societ\u00e0 italiana indipendente di servizi immobiliari. IPI Intermediazione, con filiali a Torino, Milano, Genova, Bologna, Padova, Roma e Napoli \u00e8 la societ\u00e0 dedicata all\u2019attivit\u00e0 di agency e brokerage. ImutuiPI \u00e8 il ramo d\u2019azienda che segue la mediazione creditizia. IPI vanta oltre 300 milioni di asset immobiliari di propriet\u00e0 tra cui il Lingotto. NEXTTO Polo Uffici Lingotto e Lingotto Parking gestiscono rispettivamente gli spazi ad uso direzionale e i parcheggi dello storico edificio torinese. Mentre Lingotto Hotels gestisce in partnership con catene alberghiere internazionali due esclusive strutture ricettive.\nStoria.\nViene fondata a Torino nel 1970 e fino al 1984 svolge attivit\u00e0 di intermediazione immobiliare, in prevalenza su incarico di Toro Assicurazioni, suo azionista di controllo. Nel 1984 IPI diventa il braccio operativo del Gruppo Fiat nel settore immobiliare, occupandosi di valorizzazione e sviluppo di aree e fabbricati, intermediazione, gestione e consulenza immobiliare a favore di tutto il Gruppo Fiat. Nel 2004 Fiat cede IPI, e nell'estate 2009 la famiglia Segre di Torino ne acquisisce il controllo, fino a possederne oltre il 94% del capitale sociale.\nI processi e le procedure IPI sono certificati ISO 9001:2015 da Bureau Veritas."}
{"id": "1600890", "revid": "14691", "url": "https://it.wikipedia.org/wiki?curid=1600890", "title": "Antilope roana", "text": ""}
{"id": "1600894", "revid": "14691", "url": "https://it.wikipedia.org/wiki?curid=1600894", "title": "Antilope di Roan", "text": ""}
{"id": "1600897", "revid": "4175", "url": "https://it.wikipedia.org/wiki?curid=1600897", "title": "Pacific Rim 1996 (rugby a 15)", "text": "Il Pacific Rim 1996 fu la 1\u00aa edizione del Pacific Rim Championship, un torneo istituito dall'allora International Rugby Board (oggi World Rugby, organo di governo del rugby a 15 a livello mondiale) tra le squadre nazionali di Paesi appartenenti all'area geografica dell'Anello del Pacifico (in inglese: \"Pacific Rim\").\nLa prima edizione del 1996 venne vinta dal , davanti a, in ordine, , e .\nFormula.\nLa formula che fu adottata per tale competizione, fu quella del girone all'italiana: 12 partite totali, dove ogni squadra avrebbe giocato due volte contro le avversarie. La competizione prevedeva una sede per Paese, nella quale la nazionale di casa potesse disputare i propri \"match\" casalinghi. Le citt\u00e0 scelte furono: Vancouver (Canada), Tokyo (Giappone), Hong Kong (Hong Kong), San Francisco (Stati Uniti d'America)."}
{"id": "1600902", "revid": "122862684", "url": "https://it.wikipedia.org/wiki?curid=1600902", "title": "Valle del Ceno", "text": "La valle del Ceno \u00e8 una valle italiana dell'Appennino ligure, situata in provincia di Parma (ma precedentemente appartenente alla Provincia di Piacenza). \u00c8 formata dal fiume omonimo, che nasce dal monte Penna e confluisce, dopo 63\u00a0km, nel Taro come affluente sinistro.\nConfina a meridione e a oriente con la val di Taro, a occidente con la val d'Aveto, a settentrione con la val d'Arda e la val Nure, in provincia di Piacenza.\nLa valle \u00e8 chiusa dai monti Penna (1735), Tomarlo (1602), Bue (1775), Maggiorasca (1804), Ragola (1710), Orocco (1372), Carameto (1328).\nPassi.\nViene messa in comunicazione con la Liguria attraverso il passo della Tabella (1399) e quello del Tomarlo (1494); con la provincia di Piacenza attraverso il passo dello Zovallo (1405), il passo delle Pianazze (987), il passo Linguad\u00e0 e il passo del Pellizzone (1029).\nStoria.\nLa valle del Ceno fu abitata gi\u00e0 in epoca preistorica, come testimoniano i ritrovamenti di Citt\u00e0 d'Umbr\u00eca. Fu abitata dai Liguri e poi dai Romani. Vi risiedettero anche i Longobardi, da cui il toponimo \"Bardi\".\nFin dall'epoca longobarda il territorio fu una pertinenza monastica dell'Abbazia di San Colombano di Bobbio, il territorio con vari possedimenti era inserito nel grande feudo reale ed imperiale monastico.\nA testimonianza dell'importanza che la valle ebbe nei secoli passati rimangono imponenti costruzioni come il castello di Bardi, il battistero di Serravalle (frazione di Varano de' Melegari) del VII secolo e il castello di Varano de' Melegari.\nNella valle transitava la via degli Abati, il cammino percorso tra il VII secolo e l'anno mille dagli abati dell'abbazia di San Colombano di Bobbio per recarsi a Roma e che consentiva al monastero di mantenere i contatti e il controllo su i suoi possedimenti che si estendevano, oltre che nel nord Italia, fino in Toscana. Proveniente dalla val Nure scendeva dal passo di Boccolo de' Tassi, attraversava Bardi, risaliva la valle del torrente Noveglia per scendere in val di Taro a Borgo Val di Taro.\nDurante la seconda guerra mondiale, nell'estate del 1944 la Valle del Ceno fu una delle repubbliche partigiane nella Resistenza all'invasore nazista. Conseguentemente la zona fu teatro dell'operazione Wallenstein, una serie di rastrellamenti di partigiani effettuati da forze nazi-fasciste:.\nComuni.\nLa valle comprende i comuni di: "}
{"id": "1600911", "revid": "287204", "url": "https://it.wikipedia.org/wiki?curid=1600911", "title": "Universit\u00e0 della Basilicata", "text": ""}
{"id": "1600936", "revid": "6923", "url": "https://it.wikipedia.org/wiki?curid=1600936", "title": "Don't Cha", "text": "Don't Cha \u00e8 una canzone del 2004 scritta da Cee-Lo e Sir Mix A Lot. Venne inizialmente registrata da Tori Alamaze nel 2004, ma divenne una hit mondiale solo nella cover delle Pussycat Dolls e Busta Rhymes nel 2005. \u00c8 stato il secondo singolo delle Dolls, dopo \"Sway\" dal loro album di esordio \"PCD\", nonch\u00e8 primo estratto dall'edizione standard del disco.\nIl coro del brano (\"Don't you wish your girlfriend was hot/a freak/raw/fun like me\") \u00e8 basato sulla canzone del 1988 di Sir Mix A Lot \"Swass\" (\"Don't you wish your boyfriend was swass like me?'\"). Nel singolo delle Dolls, venne aggiunta una parte rap eseguita da Busta Rhymes e raggiunse la vetta delle classifiche in Regno Unito, Australia, Canada, Germania e Nuova Zelanda mentre la posizione numero 2 negli Stati Uniti.\nTesto.\nNei versi del brano \"Don't Cha\", il personaggio principale femminile (interpretato dalle Dolls) confronta un uomo, rimproverandolo del fatto che lui avrebbe voluto lei e non la sua attuale fidanzata, e concludendo che forse in un'altra vita ci sar\u00e0 una possibilit\u00e0 per i due. L'uomo, interpretato da Busta Rhymes, ammette l'attrazione che prova nei confronti della sua interlocutrice e propone una relazione clandestina, ma lei rifiuta.\nIl video.\nIl video di \"Don't Cha\" \u00e8 diretto da Paul Hunter, che appare nel corso del videoclip. Compaiono anche sia Busta Rhymes, sia il creatore del progetto \"Pussycat Dolls\" Robin Antin e Carmen Electra. Ruota essenzialmente alle Pussycat Dolls vestite in abiti provocanti che cantano il brano e ballano sensualmente. Inoltre, la principale cantante del gruppo, Nicole Scherzinger, viene mostrata spesso insieme con Busta Rhymes.\nIl video incomincia con la veduta d'una strada percorsa da una grande jeep, dentro cui sono sedute le Dolls. La Scherzinger viene ripresa prima mentre canta con Rhymes, vestita d'un giubbino bianco, e poi in macchina, poi lui le propone d'avere una relazione e si vede la cantante ripetere i versi, e trovarsi ella stessa in un tubo blu con vesti di colore azzurrino. A intermittenza, vediamo la cantante da sola o in gruppo, o spesso con le Pussycat, mentre lei o le ragazze ballano con atteggiamenti ammiccanti e audaci.\nPoi danzano di nuovo, e Rhymes le adocchia; Nicole per\u00f2 sembra dirgli di starle lontano, mentre il rapper le dice espressamente di no. Intanto, la Scherzinger si ritrova nel primo ritornello con le Pussycat Dolls a ballare all'interno d'un corridoio grigio in un magazzino, guardando lo schermo e agitandosi. Lo spasimante per\u00f2 le canta appresso anche all'interno del tubo e poi ancora nella scena iniziale. La ragazza non demorde e decide d'andare a divertirsi in discoteca. Mentre contemporaneamente lei va all'ingresso d'un locale (che poi si riveler\u00e0 una discoteca), la Scherzinger apostrofa l'uomo di nuovo col giubbino per poi, con vari stacchi di pausa neri, avviarsi nella disco.\nQui entra mentre incomincia il suo ultimo stacchetto, con la cantante Scherzinger che danza con il ventre e i glutei, seguita dalle altre, o voltando la testa e alzando pi\u00f9 volte il busto. La ragazza lo rizza pi\u00f9 volte verso Rhymes e poi si ritrova di nuovo nella disco per ballare, e i suoi versi sono accompagnati dalle voci delle altre Dolls. Intanto balla con il bacino e Rhymes le adocchia di nuovo, ma loro se ne vanno e le ultime scene riprendono alcuni invitati della festa. Nel frattempo, le Pussycat sono di nuovo nel magazzino, dove fanno gli ultimi movimenti sexy e prorompenti, per poi a poco a poco allontanarsi. La telecamera s'oscura mentre le ragazze s'allontanano.\nCuriosit\u00e0.\nDurante le riprese di \"Don\u2019t Cha\" la formazione delle Pussycat Dolls era ancora provvisoria. Nel videoclip figura anche una settima componente, Claude Racine, che, insieme a Kimberly Wyatt, era un membro di prova. Una volta terminate le riprese del videoclip viene scelta Kimberly come ultimo membro ufficiale delle Pussycat Dolls. Kimberly, inoltre, non ha contribuito alla registrazione in studio del primo album \"PCD\" in quanto diviene un membro effettivo solo in seguito al termine della sua registrazione; ma compare comunque nelle varie copertine dell\u2019album e dei singoli."}
{"id": "1600937", "revid": "125609554", "url": "https://it.wikipedia.org/wiki?curid=1600937", "title": "Kano (personaggio)", "text": "Kano \u00e8 un personaggio della serie di videogiochi \"Mortal Kombat\".\nStoria.\nKano \u00e8 il capo dell'organizzazione del Dragone Nero, ragion per cui \u00e8 ricercato dalle Forze Speciali di Sonya Blade. Qualche tempo prima del \"Mortal Kombat\" iniziale, Kano tenta di rubare l'Occhio di Shitan, ma viene sconfitto da Jax Briggs: per vendetta, Kano tende una trappola alla squadra di Sonya, uccidendone un commilitone, e fugge sull'isola di Shang Tsung. Kano partecipa al torneo, al quale si iscrive anche Sonya, ma i due non si affrontano e Kano riesce a fuggire.\nIn \"Mortal Kombat II\" lo si vede incatenato nell'arena di Shao Kahn insieme con Sonya.\nIn \"Mortal Kombat 3\" Kano divenne il generale delle armate di Shao Kahn dopo aver ucciso Sheeva, che stava per attaccare l'imperatore; durante uno scontro con Sonya, cade da un grattacielo rischiando la morte, ma riesce a sopravvivere.\nKano torna in ', dove si mette al servizio dell'Alleanza Mortale di Shang Tsung e Quan Chi. Tuttavia, Kano non sa che con l'Alleanza Mortale si sono schierati anche Mavado e Hsu Hao, dell'organizzazione del Dragone Rosso, nemico del Dragone Nero; a Mavado \u00e8 stato promesso dall'Alleanza che, se sconfigger\u00e0 lo spadaccino Kenshi, potr\u00e0 finalmente affrontare Kano; Mavado sconfigge Kenshi e ottiene la sua ricompensa, portando allora Kano nel proprio nascondiglio per alcuni esperimenti. Questo giustifica l'assenza del capo del Dragone Nero nel successivo '.\nAll'inizio di \"\" Kano viene liberato da Taven; Kano spiega poi a Taven che gli esperimenti erano condotti su umani per trasformarli in veri e propri draghi rossi. Detto questo, Kano fugge. Nel proprio finale Kano uccide Blaze e diventa un vero Drago Nero; in realt\u00e0, per\u00f2, muore nel corso della battaglia presso la Piramide di Argus.\nRiapparir\u00e0 anche in \"Mortal Kombat vs DC Universe\", capitolo in cui Kano si unisce a tutti gli altri guerrieri di \"Mortal Kombat\" per contrastare quelli della DC Universe, ma la guerra terminer\u00e0 con un pareggio; Raiden e Superman uniranno alfine le loro forze e sconfiggeranno Dark Kahn, fusione tra Shao Kahn e Darkseid. Nel finale dell\"'arcade\", nonostante la rabbia sia scomparsa, Kano impazzisce e desidera uccidere alleati e nemici, compreso Shang Tsung.\nNella linea temporale alterata di \"Mortal Kombat\" (2011), Kano \u00e8 sempre a capo del Dragone Nero. Ricercato da Sonya, prende parte al primo torneo, ma riesce a scappare; nel corso del secondo torneo, parteggia per le forze del Mondo Esterno (Outworld), verso cui contrabbanda diverse armi da fuoco; continua poi a lavorare per Shao Kahn durante l'invasione della Terra.\nRicompare 25 anni dopo gli eventi del torneo in \"Mortal Kombat X\", dove ruba l'amuleto di Shinnok per conto di Mileena. Sempre quest'ultima, in seguito, gli ordina di uccidere Kotal Khan, nuovo imperatore del Regno Esterno. Dopo aver fallito, cerca di fuggire, nascondendosi fra alcuni profughi, tuttavia Sonya e le Forze Speciali riescono a scoprirlo e dopo aver lottato con la sua nemica di sempre, Kano viene catturato e costretto a rivelare la posizione di Mileena e delle sue armate nel Regno Esterno.\nDue anni pi\u00f9 tardi, in \"Mortal Kombat 11\" \u00e8 di nuovo in libert\u00e0 e si allea con Kronika, con la promessa che nella nuova linea temporale il Dragone Nero sar\u00e0 pi\u00f9 potente che mai e controller\u00e0 ogni tipo di attivit\u00e0, legale o illegale. Assieme al Kano del presente lavora anche un Kano proveniente dal passato, dai tempi del secondo torneo. Insieme riparano Sektor e aiutano Kronika e i suoi alleati a replicarlo e costruire un'intera armata di ninja cibernetici. In seguito i due Kano, guidano un attacco al Quartier Generale delle Forze Speciali e malgrado incontrino una forte resistenza, riescono a rapire le versioni provenienti dal passato di Sonya e Johnny Cage. In seguito, questi ultimi verranno liberati dalle Forze Speciali, guidate da Cassie Cage. I due Kano si scontrano con Sonya che uccide il Kano del passato cancellando cos\u00ec dall'esistenza quello del presente."}
{"id": "1600948", "revid": "767487", "url": "https://it.wikipedia.org/wiki?curid=1600948", "title": "A noi piace freddo...!", "text": "A noi piace freddo...! \u00e8 un film del 1960 diretto da Steno.\nTrama.\nDurante la seconda guerra mondiale un borsanerista \u00e8 scambiato per una spia inglese."}
{"id": "1600961", "revid": "114265446", "url": "https://it.wikipedia.org/wiki?curid=1600961", "title": "Breitscheidplatz", "text": "Breitscheidtplatz \u00e8 una piazza di Berlino, nel quartiere di Charlottenburg.\n\u00c8 dedicata a Rudolf Breitscheid, esponente socialdemocratico martire del nazionalsocialismo. Fino al 1947 era chiamata \"Auguste-Viktoria-Platz\".\nLa piazza \u00e8 considerata il centro del \"Neuer Westen\" (\"nuovo ovest\"), la zona commerciale borghese sorta alla fine del XIX secolo. Ai tempi della divisione della citt\u00e0, la piazza costituiva il centro commerciale, e simbolico, di Berlino Ovest.\nTutti gli edifici della piazza risalgono agli anni cinquanta e sessanta del XX secolo. Al centro sorge la rovina della \"Ged\u00e4chtniskirche\", affiancata dalla chiesa moderna. Il lato orientale della piazza \u00e8 dominato dal centro commerciale \"Europa-Center\".\nSi dipartono dalla piazza alcune importanti strade, fra cui il Kurf\u00fcrstendamm e la Tauentzienstra\u00dfe. Sono nei pressi il giardino zoologico e la stazione ferroviaria \"Zoologischer Garten\"."}
{"id": "1600964", "revid": "109763298", "url": "https://it.wikipedia.org/wiki?curid=1600964", "title": "Risano (fiume)", "text": "Il Risano (in sloveno \"Ri\u017eana\") \u00e8 un fiume sloveno lungo 19\u00a0km del comune di Capodistria. \nLa sorgente del Risano (\"Izvir Ri\u017eane\") si trova sul margine carsico presso la chiesa di Santa Maria (\"Sv. Marija\") nei pressi dell'insediamento di Besovizza (\"Bezovica\"). Il fiume, scorrendo verso il Vallone di Capodistria (\"Koprski zaliv\"), passa a ovest del colle Sermino (\"Srmin\") scaricandosi quindi in mare. Parte delle sue acque defluiscono ancora nella Val Stagnon (\"\u0160kocjanski zatok\") attraverso un canale di scolo (\"razbremenilnik\"), retaggio del \"Risano vecio\".\nPresso la sorgente vi sono le opere di presa dell'acquedotto del Risano (\"Ri\u017eanski vodovod\").\nIl flusso medio annuo del fiume \u00e8 di 4,6\u00a0m\u00b3, oscillando, a seconda delle precipitazioni e stagioni, dai 0,2\u00a0m\u00b3 ai 30\u00a0m\u00b3, con un picco massimo di 112\u00a0m\u00b3. Il bacino del fiume misura 202\u00a0km\u00b2 (dei quali 120\u00a0km\u00b2 sulla superficie carsica).\nIl fiume ha 12 affluenti di destra e 6 di sinistra, tra cui il torrente Cristoglie (\"Hrastovski potok\"), il torrente Racorazzo (\"Rakovec potok\") e il torrente Martes\u00ecn (\"Marte\u017ein potok\").\nLa foce del Risano nei secoli.\nNell'antichit\u00e0 il vallone di Capodistria presentava due baie minori: la Val Stagn\u00f2n (\"\u0160kocjanski zatok\") a est dell'isola capodistriana, dove ancora recentemente sfociava il fiume Cornalunga (\"Bada\u0161evica\") e la pi\u00f9 profonda Val Campi (\"zaliv Polje\") a nord della foce del Risano. I due corsi d'acqua hanno scaricato sui fondali notevoli quantit\u00e0 di ciottoli, sabbia e argilla, che si sono distribuiti intorno al colle Sermino e allo sbocco in mare, creando un ampio delta pianeggiante, e restringendo il canale di collegamento della Val Stagnon con il mare.\nLe origini del golfo di San Canziano (\"\u0160kocjanski zaliv\") e in seguito della Val Stagn\u00f2n, sono intimamente legate allo sviluppo urbano di Capodistria e del suo circondario. I primi embrioni di crescita sono infatti ravvisabili nei primi bacini di evaporazione dell'acqua, che vi entrava con l'alta marea. La produzione del sale, dopo il 1279, al tempo della Repubblica di Venezia si \u00e8 andata sviluppando in modo notevole. Le saline vennero dotate di argini, per proteggerle dalle maree e dalle alluvioni provocate dalle piene dei fiumi, e attrezzate con una rete di canali di disimpegno. A sud dell'isola di Capodistria furono apprestate le saline di Semedella, che circondavano a mezzaluna l'abitato. Alla foce del Risano e nella Val Campi, sono state introdotte le saline maggiori, quelle di Sermino. Altre sono seguite pure sul lato est del golfo.\nIn epoca del dominio della Serenissima il Risano scorreva a sud del colle Sermino, poi venne corretto artificialmente il suo decorso a nord dello stesso per limitare i danni dell'interramento del mare attorno all'allora isola di Capodistria che ne metteva in pericolo la difendibilit\u00e0. \nLe ex saline di Capodistria all'indomani della Grande Guerra divennero una zona malarica, dato che il Risano allagava i terreni circostanti ogni qualvolta si verificavano delle piogge pi\u00f9 consistenti. \nLe autorit\u00e0 italiane del tempo decisero per la loro bonifica e per la regolazione dei corsi d'acqua, incominciando dalle saline di Semedella, dotandole di argini, collettori, canali di drenaggio, idrovore, regolando pure la parte terminale del Cornalunga, procedendo poi all'imbonimento della bonifica di Semedella, trasformandola in terreno agricolo. \nCapodistria \u00e8 stata cos\u00ec definitivamente unita alla terraferma. Sotto il colle di San Canziano si \u00e8 formata una baia di acque basse, stabilizzatasi col tempo e divenuta un significativo habitat di piante marine e di avifauna.\nAll'inizio degli anni sessanta del secolo scorso \u00e8 iniziata a Capodistria la costruzione del porto, che si \u00e8 andato estendendo verso Ancarano. La citt\u00e0 perdeva cos\u00ec la sua primordiale caratteristica. La Val Stagnon, divenuta una laguna, fa tuttora parte del vallone di Capodistria, ma stretta tra la citt\u00e0, il porto e l'autostrada costiera, resta l'ultimo testimone dell'antica insularit\u00e0 capodistriana, \u00e8 ora una riserva naturale gestita dall'Associazione per l'osservazione e lo studio degli uccelli della Slovenia (\"Dru\u0161tvo za opazovanje in prou\u010devanje ptic Slovenije\")."}
{"id": "1600994", "revid": "919135", "url": "https://it.wikipedia.org/wiki?curid=1600994", "title": "Teorema della funzione inversa", "text": "In matematica, il teorema della funzione inversa d\u00e0 condizioni sufficienti affinch\u00e9 una funzione possegga una inversa locale, cio\u00e8 affinch\u00e9 essa sia invertibile in un appropriato intorno di un punto del suo dominio.\nIl teorema pu\u00f2 essere enunciato per funzioni reali o vettoriali e generalizzato per spazi di Banach e variet\u00e0 differenziabili.\nIl teorema.\nSia formula_1 un aperto e formula_2 un punto di formula_3. Se formula_4 \u00e8 una funzione di classe C1 tale che il determinante jacobiano di formula_5 in formula_2 \u00e8 non nullo:\no equivalentemente se il differenziale di formula_5 in formula_2:\n\u00e8 un isomorfismo lineare, allora esiste un intorno formula_11 di formula_2 tale che la restrizione di formula_5 su formula_11:\n\u00e8 invertibile con formula_16 di classe formula_17 su formula_18 Inoltre per ogni formula_19 vale la relazione:\nUna funzione differenziabile che possiede inversa locale differenziabile si dice un diffeomorfismo locale.\nEsempio.\nLa funzione definita sullo spazio euclideo bidimensionale:\npossiede matrice jacobiana:\nche ha determinante formula_23, non nullo se il punto formula_24 non \u00e8 l'origine. Pertanto formula_25 \u00e8 un diffeomorfismo locale in ogni punto di formula_26 diverso dall'origine. Ma formula_25 non \u00e8 un diffeomorfismo poich\u00e9 non \u00e8 iniettiva: ad esempio formula_28.\nGeneralizzazioni.\nVariet\u00e0 differenziabili.\nIl teorema si estende al caso di funzioni tra due variet\u00e0 differenziabili formula_29 ed formula_30, richiedendo la condizione che il differenziale di formula_5:\nsia un isomorfismo lineare tra gli spazi tangenti.\nSpazi di Banach.\nNel contesto degli spazi di Banach, il teorema assume la seguente forma: se formula_33 \u00e8 una mappa tra spazi di Banach differenziabile con continuit\u00e0 in un intorno dello 0 e il differenziale formula_34 \u00e8 un isomorfismo lineare limitato di formula_35 in formula_36, allora formula_5 \u00e8 localmente invertibile in 0 mediante una funzione differenziabile."}
{"id": "1600997", "revid": "125629442", "url": "https://it.wikipedia.org/wiki?curid=1600997", "title": "Videonews", "text": "Videonews \u00e8 una testata giornalistica italiana che si occupa, trasversalmente, di diversi programmi d'informazione e approfondimento giornalistico in onda sulle tre pi\u00f9 importanti reti generaliste di Mediaset. Agisce in autonomia all'interno del Gruppo, come il TG5 (Canale 5), e collabora saltuariamente con la redazione di TGcom24.\nStoria.\nL'era pre-notiziari e i contenitori sportivi (1987-2004).\nLa struttura nacque nel 1987, come testata giornalistica principale dell'azienda televisiva Fininvest, a capo di Canale 5, Italia 1 e Rete 4, che ancora non annoveravano nel loro palinsesto le testate giornalistiche di rete. Diretta da Bruno Bogarelli, si occupava di numerosi programmi gi\u00e0 presenti nei palinsesti delle tre reti, tra cui \"Record\", condotto da Giacomo Crosa, \"Jonathan - Dimensione avventura\", condotto da Ambrogio Fogar, \"Big Bang\", con Jas Gawronski, \"Monitor\", con Guglielmo Zucconi, Alessandro Cecchi Paone e Paolo Garimberti, \"Controcorrente\", \"Parlamento in\" e \"Tiv\u00f9 Tiv\u00f9\". Una delle prime trasmissioni nate sotto questa testata \u00e8 stata \"Buongiorno Italia\", contenitore mattutino in onda dal marzo 1987 condotto da Fiorella Pierobon. Dopo due anni, la direzione della testata pass\u00f2 per un breve periodo a Francesco Damato e, sempre nel 1989, a Emilio Fede (che nel 1991 avrebbe diretto anche il nascente telegiornale di Italia 1 Studio Aperto). Sotto la direzione di Fede, la testata produsse le prime forme di notiziario delle emittenti Mediaset, in onda senza conduttore, poi sfociate nei notiziari ufficiali delle tre reti, TG4 (Rete 4), TG5 (Canale 5) e Studio Aperto (Italia 1), totalmente indipendenti da Videonews. Proprio per dirigere il TG4 (Rete 4) Fede lasci\u00f2 la direzione della testata, passata nel 1992 a Clemente Mimun, nel 1994 ad Alessandro Banfi e successivamente a Ettore Rognoni. Nel corso degli anni novanta, in seguito alla nascita dei principali telegiornali delle emittenti, la testata decise di ridurre la sua attivit\u00e0 producendo principalmente programmi di approfondimento sportivo e curando una quantit\u00e0 nettamente inferiore di trasmissioni di approfondimento, tra cui \"Superpartes\". Nel 2000, la direzione pass\u00f2 a Paolo Liguori e Videonews si espanse.\nI contenitori televisivi (dal 2002).\nIl 5 aprile 2004 nacque \"Secondo voi\", una rubrica giornaliera condotta da Paolo Del Debbio. Nuovo direttore di Videonews divenne Mauro Crippa e con la sua guida i programmi della testata si moltiplicarono gradualmente con la nascita di \"La zona rossa\", condotto da Marco Taradash, e \"L'antipatico\", programma settimanale di seconda serata in onda su Canale 5 con la conduzione di Maurizio Belpietro. Il 2005 vide invece la partenza di altri titoli sotto la testata diretta da Crippa: \"Liberitutti\", seconda serata di Rete 4 condotta da Irene Pivetti poi promossa in prima serata, \"L'incudine\" di Claudio Martelli e in particolar modo, dal settembre 2005, \"Matrix\", condotto da Enrico Mentana in seconda serata su Canale 5.\nDall'aprile 2006 (un mese prima della nomina di Giorgio Mul\u00e9 come nuovo direttore), Videonews ampli\u00f2 il raggio di azione ereditando dal TG5 \"Verissimo\" (a quel tempo condotto da Paola Perego), programma a cui la redazione della struttura avrebbe dato una nuova identit\u00e0 come rotocalco televisivo autonomo e settimanale in onda il sabato pomeriggio, con la conduzione di Silvia Toffanin, e rivolto prettamente alla cronaca rosa e al gossip, e creando anche il nuovo talk pomeridiano di Canale 5 \"Buon pomeriggio\", presentato da Maurizio Costanzo, che per\u00f2 sarebbe durato solamente una stagione (2006-2007) a causa dei bassi risultati di ascolto. Nella stagione televisiva 2006/2007 sono andati in onda anche \"Tempi moderni\", seconda serata presentata da Irene Pivetti su Retequattro, e \"Kosmos - un mondo di notizie\", curato da Giorgio Mul\u00e9, direttore della testata in quella stagione prima di cedere il posto, nell'ottobre 2007, a Claudio Brachino, gi\u00e0 conduttore di \"Top Secret\", a sua volta curato da Videonews.\nNel gennaio 2008, la testata ampli\u00f2 ancora il suo raggio d'azione nella programmazione delle tre reti Mediaset grazie all'azione di Brachino: il 10 giugno 2013 la direzione di Videonews pass\u00f2 a Mario Giordano, ma il 24 gennaio 2014 torn\u00f2 di nuovo a Brachino poich\u00e9 Giordano venne nominato direttore del TG4 (Rete 4) al posto di Giovanni Toti.\nI programmi del day-time di Canale 5 (dal 2008).\nProprio sotto la direzione di Claudio Brachino, la testata torn\u00f2 a curare la fascia oraria del primo mattino di Canale 5, producendo il nuovo rotocalco quotidiano \"Mattino Cinque\", in onda dal luned\u00ec al venerd\u00ec nella fascia mattutina e condotto dal direttore insieme a Barbara D'Urso; sempre nel 2008, oltre a lanciare la trasmissione \"Storie di confine\" curato da Mimmo Lombezzi, eredita da Studio Aperto (Italia 1) il programma \"Lucignolo\", curandone l'ultima edizione in onda nell'estate dello stesso anno. In seguito al successo del contenitore del mattino, dalla stagione televisiva 2008/2009 venne avviato anche il nuovo rotocalco pomeridiano \"Pomeriggio Cinque\", condotto anch'esso dalla D'Urso, che riprese la formula della trasmissione mattutina. Segu\u00ec nella stagione 2009/2010 il nuovo contenitore domenicale \"Domenica Cinque\", condotto prima da Barbara d'Urso e poi da Federica Panicucci con Claudio Brachino: il programma termin\u00f2 il 29 aprile 2012, per bassi ascolti. Da queste trasmissioni vennero tratti altri programmi, anche sperimentali, di Canale 5 come \"A gentile richiesta\", talk preserale estivo di Canale 5 in onda dal 7 giugno al 9 luglio 2010, \"Capodanno Cinque\", in onda dal 2010 al 2013, e \"Stasera che sera!\", show di prima serata della domenica (durato solo due puntate), tutti condotti da Barbara d'Urso. Nel giugno 2012 and\u00f2 in onda \"Pomeriggio Cinque Cronaca\", condotto dalla giornalista Alessandra Viero. In luglio sempre su Canale 5 and\u00f2 in onda il nuovo rotocalco di prima serata \"Quinta colonna\", condotto da Salvo Sottile: la formula del programma fu un flop in termini di ascolti. Dal 7 ottobre 2012 \"Domenica Cinque\" si trasform\u00f2 in \"Domenica Live\", condotto da Alessio Vinci (reduce da \"Matrix\") e Sabrina Scampini, completamente rinnovato, rivisitato e ristrutturato: dopo sole quattro puntate, causa bassi ascolti, a partire dal 4 novembre la conduzione pass\u00f2 a Barbara d'Urso, portando a termine la prima edizione (conclusasi il 28 aprile 2013) con ascolti appena sufficienti (media 12%). Il 10 giugno 2013 la direzione della testata pass\u00f2 da Brachino a Mario Giordano; durante la sua direzione dal 10 settembre 2013 torn\u00f2 in onda, dopo una stagione di pausa, \"Matrix\" con la conduzione di Luca Telese nella seconda serata di Canale 5; Federico Novella sostitu\u00ec Paolo Del Debbio nella conduzione di \"Mattino Cinque\", la seconda edizione di \"Domenica Live\" part\u00ec il 29 settembre 2013 e a causa di una controversia accaduta in questo programma. Giordano venne sollevato dal suo incarico il 24 gennaio 2014, succeduto nuovamente da Brachino.\nI programmi in prima serata su Rete 4 (dal 2010).\nDal 7 marzo 2010 Videonews ha prodotto per Rete 4 \"Quarto grado\", un rotocalco di prima serata condotto da Salvo Sottile e Sabrina Scampini ottenendo un buon successo di ascolti e di critica. Da un'idea di Giuseppe Feyles, nel luglio 2011, per tre puntate settimanali al gioved\u00ec sera, va in onda, con la conduzione di Alessandro Banfi, il nuovo talk politico \"La versione di Banfi\", ma fu un mezzo flop di ascolti nonostante l'ottimo giudizio ottenuto dalla critica: nonostante questo, il programma torna in autunno con il titolo \"Blog - La versione di Banfi\", ma anche questa formula ottenne bassi ascolti e quindi il programma venne cancellato (anche a causa di una controversia) e sostituito da film in replica. Il 27 agosto 2012 \"Quinta colonna\" sbarc\u00f2 su Rete 4 dove divent\u00f2 un talk politico con la conduzione di Paolo Del Debbio il luned\u00ec in prima serata. La nuova formula registr\u00f2 buoni risultati rispetto alla precedente edizione estiva su Canale 5: il 22 aprile 2013 sempre Del Debbio inaugur\u00f2 nella fascia oraria dell'access prime time (cio\u00e8 dalle 20.30 alle 21.15 circa) una piccola versione quotidiana del programma, \"Quinta Colonna - Il Quotidiano\", in onda dal luned\u00ec al venerd\u00ec, ottenendo buone recensioni dalla critica e alcune volte riusc\u00ec anche a battere la storica trasmissione di LA7 \"Otto e mezzo\" condotta da Lilli Gruber. Dal 7 ottobre 2012 Videonews eredit\u00f2 dal TG5 il rotocalco settimanale \"Terra!\" condotto da Toni Capuozzo. Il 2 luglio 2013 Salvo Sottile lasci\u00f2 Mediaset a causa di alcuni contrasti con la dirigenza e quindi l'allora neo-direttore di Videonews Mario Giordano nomin\u00f2 Gianluigi Nuzzi come nuovo conduttore, insieme a Sabrina Scampini gi\u00e0 presente nel programma e confermata (anche se poi avrebbe lasciato il posto ad Alessandra Viero a causa della maternit\u00e0), del talk di cronaca nera \"Quarto grado\". Il 6 dicembre 2013 \"Quinta Colonna - Il Quotidiano\" venne cancellato a causa del costo eccessivo.\nLe trasmissioni prodotte per Italia 1 (dal 2011).\nNell'estate 2011 and\u00f2 in onda il rotocalco di prima serata \"Tabloid\" su Italia 1, condotto da Monica Gasparini, Silvia Carrera e Monica Coggi, con un buon riscontro Auditel. Il principale programma di Videonews prodotto per Italia 1 fu il rotocalco di seconda serata \"Confessione reporter\", condotto da Stella Pende, con ottime recensioni da parte della critica e con buoni ascolti: dal 27 maggio 2012 per 8 puntate settimanali and\u00f2 in diretta la seconda edizione, dal 9 maggio 2013 and\u00f2 in onda la terza edizione per 5 puntate settimanali, dal 16 aprile 2014 and\u00f2 in onda la quarta edizione per 8 puntate settimanali. Dal 9 marzo 2015 and\u00f2 in onda \"Fattore umano\".\nTrasmissioni.\nPassate.\nIn ordine storico esse sono:"}
{"id": "1600998", "revid": "729019", "url": "https://it.wikipedia.org/wiki?curid=1600998", "title": "Euno\u00e8", "text": "L'Euno\u00e8 \u00e8 un fiume d'invenzione dantesca. Esso \u00e8 nominato per la prima volta nel canto XXVIII del Purgatorio, da parte della misteriosa Matelda.\nCorso.\nL'Euno\u00e8 ha, inizialmente, corso comune con quello del Let\u00e8, dal quale poi si divide. La fonte dei due fiumi, quindi, \u00e8 comune e, come Dante ci descrive nel canto XXVIII del Purgatorio, \u00e8 inesauribile, poich\u00e9 frutto della volont\u00e0 divina.\nEtimologia del nome e significato nel poema.\nNonostante il poeta non conoscesse la lingua greca, grazie all'ausilio dei lessici medievali (i quali conservavano qualche vocabolo di quella lingua), il nome \"Euno\u00e8\" \u00e8 stato composto da Dante a partire proprio da due termini greci: l'avverbio \"eu\", che significa \"bene\", e il sostantivo \"nous\", che significa invece \"mente\", vocabolo che Dante utilizza come sinonimo di \"memoria\". Il significato del nome Euno\u00e8 \u00e8 quindi \"memoria del bene\", in analogia alla sua funzione, che \u00e8 quella di riportare alla memoria delle anime pronte al Paradiso ogni bene da esse compiuto. Dante aggiunge che il potere di questo fiume non agisce se, assieme alle sue acque, non si bevono anche quelle del Let\u00e8, che cancella la memoria del peccato."}
{"id": "1600999", "revid": "767487", "url": "https://it.wikipedia.org/wiki?curid=1600999", "title": "La figlia del Corsaro Verde", "text": "La figlia del Corsaro Verde \u00e8 un film del 1940 diretto da Enrico Guazzoni. La pellicola \u00e8 ispirata al ciclo de \"I corsari delle Antille\" di Emilio Salgari, ma l'omonimo romanzo - uscito nell'aprile del 1941 presso Sonzogno, era in realt\u00e0 un apocrifo scritto da Renzo Chiarelli.\nTrama.\nManuela, la figlia del Corsaro Verde da poco ucciso, salva dalla morte il figlio del governatore che, infiltratosi tra i pirati, era stato da questi scoperto. I due, insieme, sbaraglieranno i banditi.\nProduzione.\nIl film venne girato negli stabilimenti Pisorno di Tirrenia.\nDistribuzione.\nIl film venne distribuito nel circuito cinematografico italiano il 23 dicembre 1940.\nCritica.\nOsvaldo Scaccia in \"Film\" del 19 aprile 1941 scrisse: "}
{"id": "1601000", "revid": "238140", "url": "https://it.wikipedia.org/wiki?curid=1601000", "title": "Castello di Carraia", "text": ""}
{"id": "1601003", "revid": "1318658", "url": "https://it.wikipedia.org/wiki?curid=1601003", "title": "Amministrazione postale delle Nazioni Unite", "text": "L'Amministrazione postale delle Nazioni Unite (APNU) si occupa, all'interno dell'ONU (Organizzazione delle Nazioni Unite), dell'emissione filatelica e del servizio postale.\nFu l'Argentina a proporre per la prima volta nel 1947 che le Nazioni Unite pubblicassero un proprio valore postale. Nel 1951 l'ONU raggiunse un accordo con gli Stati Uniti per l'emissione di un valore postale, nella valuta degli Stati Uniti e da usare unicamente all'interno della sede dell'ONU di New York. Il 24 ottobre 1951, in occasione della Giornata delle Nazioni Unite, fu emesso il primo francobollo.\nSono tre gli uffici incaricati dell'emissione filatelica dell'ONU: uno a New York che ha iniziato a emettere francobolli nel 1951, seguito dall'ufficio di Ginevra nel 1969 e da quello di Vienna nel 1979.\nI francobolli delle Nazioni Unite con valuta in US$ possono essere usati unicamente per la posta in partenza dalla Sede ONU di New York, quelli in Franchi svizzeri per la posta in partenza dal Ufficio delle Nazioni Unite a Ginevra, quelli in euro dal Centro internazionale di Vienna.\nI francobolli emessi dall'ONU hanno carattere legato al valore politico e sovranazionale dell'organizzazione, e cos\u00ec vi \u00e8 una forte predilezione per i temi legati alla pace e allo sviluppo. Un altro filone molto seguito \u00e8 quello dedicato alla flora, alla fauna e alle bellezze naturali. Non mancano emissioni sul tema dello spazio (e dell'avventura umana nell'esplorazione spaziale), sul patrimonio mondiale dell'UNESCO, la famiglia, l'integrazione delle razze fino alla sicurezza stradale, ecc."}
{"id": "1601004", "revid": "6923", "url": "https://it.wikipedia.org/wiki?curid=1601004", "title": "Italia continentale e peninsulare", "text": "Per Italia continentale e peninsulare s'intendono i territori dell'Italia con esclusione delle aree insulari: Sardegna, Sicilia e altre isole minori e arcipelaghi italiani.\nSi tratta di un'area di circa 250.000 km\u00b2.\nGeograficamente l'area \u00e8 suddivisa in due parti:"}
{"id": "1601011", "revid": "244687", "url": "https://it.wikipedia.org/wiki?curid=1601011", "title": "Italia peninsulare", "text": ""}
{"id": "1601014", "revid": "244687", "url": "https://it.wikipedia.org/wiki?curid=1601014", "title": "Italia continentale", "text": ""}
{"id": "1601018", "revid": "75775", "url": "https://it.wikipedia.org/wiki?curid=1601018", "title": "Piano Materiale", "text": ""}
{"id": "1601021", "revid": "741067", "url": "https://it.wikipedia.org/wiki?curid=1601021", "title": "Lidia Simoneschi", "text": ""}
{"id": "1601025", "revid": "287204", "url": "https://it.wikipedia.org/wiki?curid=1601025", "title": "Letteratura latinoamericana", "text": "La letteratura latinoamericana \u00e8 la letteratura scritta in lingua spagnola e portoghese, ma anche francese, da autori di paesi considerati parte dell'America Latina. Nella letteratura latinoamericana non sono comprese le opere caraibiche scritte in inglese, olandese, creola o altre lingue.\nLetteratura precolombiana.\nLe culture precolombiane erano basate primariamente sull'oralit\u00e0 anche se gli Aztechi e i Maya avevano sviluppato codici di scrittura elaborati. I racconti orali dei miti e delle religioni furono spesso trascritti dopo l'arrivo dei colonizzatori europei, come nel caso pi\u00f9 noto del Popol Vuh. Una tradizione di narrativa orale \u00e8 sopravvissuta fino a oggi, per esempio tra la popolazione Quechua del Per\u00f9 e tra i Quich\u00e9 del Guatemala.\nLetteratura iberoamericana e ispanoamericana.\nLa letteratura latinoamericana ricomprendebe la letteratura iberoamericana e la letteratura ispanoamericana, con la prima che comprenderebbe tutte le opere scritte nelle lingue della penisola iberica: spagnolo e portoghese, anche se oggi sempre pi\u00f9 il termine iberoamericano \u00e8 sinonimo di latinoamericano. La letteratura ispanoamericana \u00e8 la categoria che comprende solo le opere scritte in lingua spagnola. Pertanto la letteratura ispanoamericana \u00e8 una parte della letteratura iberoamericana o latinoamericana.\nLa letteratura ispano-americana raggiunse una particolare notoriet\u00e0 a partire dalla seconda met\u00e0 del XX secolo, grazie al successo internazionale di uno stile battezzato \u00abrealismo magico\u00bb, il cui pi\u00f9 famoso esponente era Gabriel Garc\u00eda M\u00e1rquez, ma essa ha comunque una storia lunga e complessa.\nLetteratura coloniale.\nDal momento della \u00abscoperta\u00bb del continente da parte degli europei, i primi esploratori e i conquistadores produssero cronache e racconti scritti delle loro esperienze. Un esempio sono le lettere di Cristoforo Colombo o la descrizione della conquista del Messico di Bernal D\u00edaz del Castillo. A volte queste opere erano in relazione con gli aspri dibattiti sulla condizione degli indigeni e sui problemi etici della colonizzazione, come nell'opera di Bartolom\u00e9 de las Casas, \"Brev\u00edsima relaci\u00f3n de la destrucci\u00f3n de las Indias.\"\nDurante il periodo coloniale, la cultura era spesso nelle mani della Chiesa. All'interno di questo contesto si sviluppa l'opera poetica e filosofica di Suor Juana In\u00e9s de la Cruz. Fra la fine del XVIII secolo e l'inizio del XIX, emerse un'autonoma tradizione di scrittura \"criolla\" legata al movimento di lotta per l'indipendenza. Per esempio il primo romanzo di Jos\u00e9 Joaqu\u00edn Fern\u00e1ndez de Lizardi, \"El Periquillo Sarniento\" del 1816. Gli stessi \"libertadores\" spesso si cimentarono nella scrittura, come fecero Sim\u00f3n Bolivar e Andr\u00e9s Bello.\nLetteratura del XIX secolo.\nLa letteratura del XIX secolo fu, per l'America Latina, un periodo di costruzione di fondamenta letterarie. Furono scritti romanzi che cercavano di seguire la linea della tradizione Romantica o Naturalista europea, ma che al tempo stesso volevano rafforzare e stabilire una precisa identit\u00e0 nazionale. Spesso il dibattito letterario si concentrava sul problema dei rapporti fra civilt\u00e0 e natura (o barbarie), come negli esempi di \"Facundo\" (1845) dell'argentino Domingo Sarmiento o di \"Mar\u00eda,\" del colombiano Jorge Isaac. Altre opere consimili sono \"Cumand\u00e1\" (1879), dell'ecuadoriano Juan Le\u00f3n Mera. Queste opere costituiscono le fondamenta dei canoni nazionali dei diversi paesi latinoamericani e di solito sono oggetto obbligatorio di studio nei vari programmi scolastici. Nella letteratura del XIX secolo spicca il poema epico Mart\u00edn Fierro (1872) dell'argentino Jos\u00e9 Hernandez. \u00c8 la storia di un povero gaucho che viene arruolato per combattere una guerra di frontiera contro gli indios.\nModernismo.\nNella letteratura in lingua spagnola, il termine modernismo si riferisce ad un movimento letterario che si \u00e8 sviluppato tra gli anni 1880-1920, soprattutto nel campo della poesia, che \u00e8 stato caratterizzato da una ambigua ribellione creativa, una raffinatezza narcisistica e aristocratica, culturalismo cosmopolita e un profondo rinnovamento estetico della lingua e della metrica. \u00c8 noto come modernismo la forma ispanica della crisi universale delle lettere e dello spirito, che si manifesta in arte, scienza, religione e politica. In un certo senso il suo eco si percepisce nei movimenti e correnti successive. Alla base del modernismo c'\u00e8 un profondo disaccordo con la civilt\u00e0 borghese. In un certo senso, si tratta di una corrente ereditiera del post romanticismo del secolo XIX, che d\u00e0 una sorta di uscita, e in altre arti questa estetica si riflette nelle forme di art nouveau (in Belgio e Francia), Modern Style (in Inghilterra) , Sezession (in Austria), Jugendstil (in Germania e paesi nordici), Liberty (Stati Uniti), Floreale (in Italia), e il modernismo artistico (in Spagna e America Latina). Tradizionalmente, si \u00e8 associato il suo inizio alla pubblicazione, nel 1888, di \"Azul\" di Ruben Dario, a causa dell'impatto innegabile del libro nella letteratura dell'America Latina. Il termine modernismo designava una certa corrente eterodossa di rinnovamento religioso, e fu applicata nel campo delle arti a tendenze sorte negli ultimi venti anni del diciannovesimo secolo. Le sue caratteristiche pi\u00f9 comuni sono stati un marcato anticonformismo e un notevole sforzo di rinnovamento. Originariamente il soprannome \"modernista\" \u00e8 stato utilizzato con un tono sprezzante. Nel 1890, Ruben Dario e gli altri assumono tale designazione con orgoglio insolente; da allora in poi il termine modernismo perse il suo valore peggiorativo.\nLa tematica modernista rivela, da un lato, un desiderio per la ricreazione dell'armonia di fronte a un mondo disarmonico, e quindi un desiderio di pienezza e perfezione; e, dall'altro, una ricerca di radici nella crisi che ha prodotto un senso di sradicamento nel scrittore, che si presenta come una guida in grado di mostrare all'uomo comune i valori veri. I temi sono vari, ma questi sono alcuni dei pi\u00f9 ricorrenti: Il dispiacere tipico del Romanticismo: la noia della vita e una profonda tristezza, di malinconia e di angoscia. Ricerca di solitudine e di rifiuto di una societ\u00e0. Evasione dalla realt\u00e0, l'evasione della realt\u00e0 del tempo e dello spazio. Amore ed erotismo, con una certa idealizzazione dell'amore e delle donne. Il tema del amore impossibile \u00e8 presentato con differenze rispetto al ideale romantico. C'\u00e8 un contrasto tra l'amore profondo e delicato e l'erotismo intenso. Il cosmopolitismo mostra il desiderio di distinto e aristocratico. I modernisti hanno mostrato grande devozione per Parigi.I temi americani, in particolare questioni indigene, spesso con una difesa dell'indigeno. Il prezioso contesto storico ispanico che d\u00e0 armonia contro il mondo disarmonico. Utilizza un linguaggio colto.\nIl boom delle letterature latinoamericane.\nDopo la seconda guerra mondiale l'America Latina si avvantaggi\u00f2 di un periodo di prosperit\u00e0 economica. Il boom economico coincise anche con un boom letterario. Dal 1960 al 1967 furono pubblicate opere fondamentali che caratterizzarono questo periodo. Molti di questi romanzi si ponevano in antagonismo con la tradizione culturale dell'America Latina. Gli autori oltrepassarono i normali confini fra i generi, compirono esperimenti con la lingua, spesso mescolarono diversi stili di scrittura. Anche la struttura formale delle opere letterarie venne trasformata sotto l'influenza di scrittori nord americani e europei come William Faulkner, James Joyce e Virginia Woolf. I romanzi del boom erano spesso narrativamente non-lineari, trascuravano le regole convenzionali di scrittura, usavano tecniche come il monologo interiore. Gli autori di questo periodo traevano anche ispirazione reciproca dalle loro opere. Il boom lanci\u00f2 definitivamente la letteratura latinoamericana sul piano mondiale. Il romanzo sperimentale dell'argentino Julio Cort\u00e1zar, \"Rayuela\" (Il gioco del mondo, 1963) fu immediatamente pubblicato in Spagna e poi tradotto in inglese. Fra il 1966 e il 1968 Emir Rodr\u00edguez Monegal pubblic\u00f2 la rivista letteraria Mundo Nuevo, un mensile che ebbe un ruolo chiave nel lanciare la narrativa di giovani scrittori come Guillermo Cabrera Infante o Severo Sarduy. Due capitoli di \"Cien a\u00f1os de soledad\" (\"Cent'anni di solitudine\"), capolavoro di Garc\u00eda M\u00e1rquez, vennero anticipati proprio su \"Mundo Nuevo\". Nel 1967, \"Cent'anni di solitudine\" fu pubblicato integralmente e col suo successo segn\u00f2 l'affermazione a livello mondiale dello stile noto come \u00abrealismo magico\u00bb. L'apice del boom letterario in America Latina \u00e8 di solito identificato col monumentale romanzo \"Yo, el supremo\" (1974) di Augusto Roa Bastos. Altri importanti narratori del periodo sono il gi\u00e0 citato scrittore cubano Cabrera Infante e il cileno Jos\u00e9 Donoso. \nAnche se il boom della letteratura latinoamericana coincide con un periodo di forte espansione economica e con un generale miglioramento delle condizioni sociali, gli autori di questo periodo tendevano ad essere pessimisti riguardo alle possibilit\u00e0 di modernizzazione della societ\u00e0 latinoamericana. Le loro opere si concentravano spesso sui problemi e le ingiustizie che le diverse popolazioni dovevano sopportare nei loro paesi. \nI disordini politici diffusi in tutta l'America Latina avevano una profonda influenza sugli autori del boom. Alcune opere avevano profeticamente previsto la conclusione di quel periodo di prosperit\u00e0 e il risorgere di tutti i vecchi problemi caratteristici, l'autoritarismo, la dittatura, il disprezzo dei diritti umani, la povert\u00e0.\nDopo il Boom.\nLa letteratura post-Boom \u00e8 caratterizzata spesso dalla tendenza all'uso dell'ironia e dal ricorso ai generi della letteratura popolare, come nel caso dello scrittore argentino Manuel Puig o dell'ispano-messicano Paco Ignacio Taibo II. Alcuni scrittori avevano avvertito il boom letterario come un peso e denunciato aspramente la limitatezza del concetto di \u00abrealismo magico\u00bb per descrivere una letteratura cos\u00ec complessa. Il cileno Alberto Fuguet ha messo in caricatura il \u00abmacondismo\u00bb che richiede agli scrittori latinoamericani di ambientare le loro storie in qualche torrida giungla tropicale nella quale realt\u00e0 e fantasia coesistono. Giannina Braschi \u00e8 una scrittrice e poetessa portoricana. \u00c8 autrice di cinque raccolte di poesie, del poema in prosa \"Empire of Dreams\" (1994), Yo-Yo Boing! (1998) e di \"United States of Banana\" (2011), un romanzo sperimentale scritto in spanglish. Nonostante ci\u00f2 molti scrittori hanno ancora successo sull'onda dello sfruttamento del \u00abrealismo magico\u00bb, per esempio Laura Esquivel che ha scritto il \"pastiche\" \"Como agua para chocolate\", ma anche i best seller di Paulo Coelho e Isabel Allende possono essere visti nella stessa prospettiva.\nLista delle letterature latinoamericane.\nIn portoghese\nIn francese \nIn spagnolo"}
{"id": "1601027", "revid": "729019", "url": "https://it.wikipedia.org/wiki?curid=1601027", "title": "Tour della Nazionale di rugby a 15 delle Figi 1996", "text": "Nel 1996 la nazionale di rugby delle Figi ha proseguito l'opera di ricostruzione dopo la mondiali 1995, a cui non ha partecipato in quanto eliminata a sorpresa nelle qualificazioni da .\nDue furono i tour: uno in Nuova Zelanda e Sud Africa e uno pi\u00f9 tardi ad Hong Kong."}
{"id": "1601029", "revid": "1309758", "url": "https://it.wikipedia.org/wiki?curid=1601029", "title": "J\u016bd\u014dgi", "text": "Il J\u016bd\u014dgi (\u67d4\u9053\u7740 o \u67d4\u9053\u8863) \u00e8 l'abbigliamento dei judoka, consiste in pantaloni di cotone molto ampi e robusti e una giacca di cotone, priva di bottoni o parti metalliche, a maniche lunghe con baveri da incrociare e legare con la cintura. La giacca \u00e8 stretta in vita da una cintura, denominata obi, legata in modo particolare. Questa cintura pu\u00f2 essere di colore diverso a seconda del grado dell'atleta. I colori della cintura sono tradizionalmente bianca, marrone, nera, rossa alternata bianca, ed infine completamente rossa.\nIl pantalone pu\u00f2 avere una chiusura con elastico, oppure di miglior qualit\u00e0, avere il tradizionale laccio in vita.\nIl colore del judogi \u00e8 in genere il bianco, ma \u00e8 stato introdotto il colore blu per le competizioni olimpiche e per differenziare maggiormente gli atleti a livello visivo. Nelle normali lezioni si utilizza il colore bianco. \nDa qualche anno la IJF (International Judo Federation) permette l'utilizzo dei soli judogi omologati IJF, utilizzabili nella principali competizioni internazionali, tra le quali Olimpiadi e Campionati dei Mondo, cercando di ridurre le differenze tra i Keikogi e standardizzando le misure, i materiali e la durezza del bavero. I judogi molte volte vengono usati anche per discipline come brazilian jiu jitsu e aikido."}
{"id": "1601031", "revid": "2184720", "url": "https://it.wikipedia.org/wiki?curid=1601031", "title": "Stickwitu", "text": "Stickwitu \u00e8 il secondo singolo, registrato e pubblicato nel 2005, delle Pussycat Dolls, ad essere estratto dal loro album di debutto \"PCD\". Il titolo \u00e8 una contrazione colloquiale di \"Stick With You\". La ballad \u00e8 stato un successo in tutto il mondo, tuttavia negli Stati Uniti il singolo non \u00e8 mai stato commercializzato.\nIl singolo ha dato alle Dolls una nomination alla quarantanovesima edizione dei Grammy Awards come \"Miglior esecuzione Pop d'un gruppo\" ed \u00e8 stato prodotto da Jimmy Iovine, Robin Antin (regista del precedente video \"Don't Cha\"), Ron Fair e Tal Herzberg.\nIl video.\nIl video di \"Stickwitu\" \u00e8 diretto da Nigel Dick, \u00e8 sviluppato sia di giorno sia di sera e dura 3:32 min.. Il video inizia con la veduta della facciata d'un hotel e poi Ashley (una delle bionde del gruppo) a letto con un walk-man, mentre la Scherzinger avanza in una stanza con cinque microfoni. Preso quello centrale, inizia a cantare e si ritrova seduta su delle scale. Intanto Ashley s'alza, disturbata da uomo che suona alla porta, e sveglia Jessica (la mora) mentre, intanto, Nicole continua a cantare.\nPoi la troviamo seduta o insieme al gruppo, mentre le scene mostrano le ragazze che se ne stanno andando dall'albergo. Poi si vede la Scherzinger che si trova al microfono, e dopo che le ragazze raggiungono il pullman, le vediamo anche dirigersi verso lo studio dov'\u00e8 la cantante. Prendono anche loro i microfoni e iniziano ad emettere suoni e tutte poi, si dirigono verso il pulmino dell'edificio. Il pullman le raggiunge mentre la Scherzinger firma alcuni autografi insieme alle altre.\nQuindi finalmente salgono e si siedono, mentre Nicole canta da seduta e Jessica (la mora) si trova sdraiata rispetto alle sue amiche. E mentre vengono intercalate le scene dell'inizio (la cantante del gruppo \u00e8 al microfono o \u00e8 seduta, la vediamo anche sulle scale e tutto il gruppo se n'\u00e8 andato), le Pussycat Dolls, vestite con abiti succinti e corti alla vita, sono insieme sul palco oscurato d'un teatro, lumeggiato da dietro da numerosi fanali luminosi da dietro, dando un effetto di bellezza misteriosa.\nPoi a queste scene vengono frapposte altre che vedono la Scherzinger raggiungere un edificio e qui mettersi in posa con le altre, e manda pure un bacio. Alla fine, il gruppo se ne va e Nicole canta gli ultimi versi, mentre le varie sue \"copie\" emettono dolci versi o altri suoni. Le Dolls avanzano sul palco ombreggiato e il buio si dissipa, mentre le ragazze del gruppo si presentano in atteggiamenti ammiccanti. La Scherzinger risponde ad una telefonata (si vede il cellulare Nokia molto popolare in quegli anni prima degli smartphone), poi termina la comunicazione e si volta andandosene per la strada. La camera s'oscura lentamente."}
{"id": "1601032", "revid": "57342", "url": "https://it.wikipedia.org/wiki?curid=1601032", "title": "Giuseppe Petrilli", "text": "Laureato in Matematica ed in Statistica, inizi\u00f2 la sua carriera in ambito universitario, per poi passare alla presidenza dell'Inam. Politicamente vicino ad Amintore Fanfani, nel 1958 fu il primo italiano a ricoprire la carica di Commissario europeo, nella Commissione Hallstein I. Nel 1960 fu richiamato in Italia prima della fine del suo mandato per ricoprire l'incarico di presidente dell'IRI.\nBiografia.\nLa presidenza dell'IRI.\nPetrilli fu presidente dell'IRI per quasi vent'anni, dal 1960 al 1979, attraversando sia il periodo del \u201cmiracolo economico\u201d che quello della crisi. Negli anni '60 l'IRI era indicato come modello positivo di intervento dello stato in economia; nel 1967 Petrilli pubblic\u00f2 un libro intitolato \"Lo Stato imprenditore: validit\u00e0 ed attualit\u00e0 di una formula\", in cui veniva esaltato il ruolo dell'IRI nell'economia italiana, e che fu tradotto in diverse lingue. Negli anni '70, con la recessione, la funzione dell'IRI cominci\u00f2 ad essere messa in discussione, ma Petrilli rimase presidente. La sua gestione fu criticata per la tendenza ad accentrare i poteri di gestione su di s\u00e9 e su pochi dirigenti a lui fedeli (che vennero soprannominati \u201cgli alani di Petrilli\u201d).\nNotevole fu il suo scontro con il presidente dell'Alfa Romeo Giuseppe Luraghi, che fin\u00ec per dimettersi dalla carica per sottrarsi alle pressioni ricevute per realizzare un terzo stabilimento Alfa in Irpinia, collegio elettorale dell'allora ministro dell'Industria Ciriaco De Mita. La sua immagine fu offuscata dall'emergere di alcuni scandali finanziari che coinvolgevano le societ\u00e0 del gruppo e dai cattivi risultati di gestione. Nonostante ci\u00f2, Petrilli rimase presidente fino al 1979, quando divenne senatore eletto nelle liste della Democrazia Cristiana. Nel 1985 la procura di Milano avrebbe chiesto al Parlamento l'autorizzazione a procedere contro il senatore Petrilli per la costituzione di \"fondi neri\", derivanti da somme sottratte alla disponibilit\u00e0 di alcune societ\u00e0 controllate dall'IRI. Petrilli fu assolto per prescrizione dall'accusa di falso in bilancio.\nPetrilli europeista.\nDopo l'esperienza come commissario europeo, Petrilli fu uno dei massimi esponenti italiani del Movimento Federalista Europeo, di cui fu presidente della sezione italiana tra il 1964 ed il 1985, per diventarne poi, tra il 1981 ed il 1985, presidente del Consiglio Internazionale.\nPetrilli scrisse diversi saggi, soprattutto sull'IRI e sulla Comunit\u00e0 Europea, ma anche una biografia di Tommaso Moro (\"San Tommaso Moro\", Aldo Martello Editore, 1972)."}
{"id": "1601034", "revid": "44627", "url": "https://it.wikipedia.org/wiki?curid=1601034", "title": "Teorema di invertibilit\u00e0 locale", "text": ""}
{"id": "1601038", "revid": "1318658", "url": "https://it.wikipedia.org/wiki?curid=1601038", "title": "Biertan", "text": "Biertan (in ungherese \"Berethalom\", in tedesco \"Birth\u00e4lm\") \u00e8 un comune della Romania di 2.898 abitanti, ubicato nel distretto di Sibiu, nella regione storica della Transilvania.\nIl comune \u00e8 formato dall'unione di tre villaggi: Biertan, Cop\u0219a Mare, Richi\u0219.\nGeografia fisica.\nBiertan si trova in una zona collinare, sulla riva sinistra della Tarnava Grande alla confluenza del torrenti Biertan e Richis attorno ai quali si estende il centro abitato con edifici di matrice sassone.\nsono bordeggiate da vigne, culture di granturco e boschi.\nDelle quasi 300 chiese fortificate erette tra i secoli XV e XVI, quella di Biertan \u00e8 fra quelle meglio conservate. Il complesso sorge su una collinetta proprio nel centro del villaggio, fra vigne, culture di granturco e boschi, e venne costruito tra il XV ed il XVI secolo in stile gotico con alcuni elementi rinascimentali. Dal 1993 \u00e8 stato dichiarato Patrimonio dell'umanit\u00e0 dall' UNESCO.\nStoria.\nNon lontano di Biertan, in un bosco a circa 5\u00a0km, \u00e8 stato scoperto nel 1775 un \"donarium\" attribuito al IV secolo, conosciuto come \"il Donario di Biertan\". Questo oggetto dimostrerebbe l'esistenza di una popolazione cristiana di lingua latina in Dacia dopo il ritiro romano del 275 d.c. e si trova nel Museo Brukenthal di Sibiu. Realizzato in bronzo a forma di labaro, ha l'iscrizione latina \"EGO ZENOVIUS VOTUM POSVI\" (Io, Zenovius, ho offerto questo dono).\nSi ritiene che il villaggio sia stato fondato fra 1224 e 1283 dai Sassoni transilvani. \u00c8 cresciuto rapidamente come centro commerciale commerciale raggiungendo i cinquemila abitanti all'inizio del sedicesimo secolo. Nel 1572 il prete Lucas Unglerus (originario di Biertan) fu nominato vescovo della Transilvania: Biertan divenne la sede dell'episcopato protestante per tre secoli ed acquist\u00f2 cos\u00ec un notevole prestigio. La diocesi di Biertan cess\u00f2 di esistere nel 1867 dopo la morte del vescovo Georg Paul Binder.\nNel 1704, bench\u00e9 dotata di forti difese, la citt\u00e0 fu colta di sorpresa e devastata dai ribelli guidati da Gy\u00f6rgy D\u00f3zsa. \nDopo la caduta del muro di Berlino, negli anni novanta del secolo scorso, gran parte della popolazione tedesca, protagonista per secoli della storia di Biertan, si \u00e8 trasferita in Germania.\nMonumenti e luoghi d'interesse.\nLa cittadella fortificata.\nIl complesso architettonico, dichiarato patrimonio dell'umanit\u00e0 dall'UNESCO \u00e8 il pi\u00f9 importante e meglio conservato della Transilvania. Vi si accede da una impressionante \"scalinata coperta\" di legno risalente al 1795 che sale con serie di sette gradini per circa 100 metri. In cima alle scale, vicino alla chiesa, c'\u00e8 un grande masso, sul quale veniva legato chi, durante la settimana aveva commesso piccoli reati, in modo da essere visti da tutta la comunit\u00e0 alla messa domenicale. \nLa chiesa, costruita fra 1492 e 1516, in stile tardo gotico \u00e8 dedicata a \"Santa Maria\" e ha tre accessi: a ovest, a sud e a nord, questi ultimi destinati ai sacerdoti e alle loro famiglie, ma anche agli anziani e alle occasioni speciali. Il portale principale ad occidente, sempre di forme tardo gotiche, \u00e8 sormontato dagli stemmi di Ladislao II e Giovanni Zapolya, conduce alle tre navate maestose e voltate a rete. Notevole il pulpito, scolpito dal maestro tagliapietre Ulrich di Bra\u0219ov 1523; vi sono rappresentate scene del Nuovo Testamento dai particolari architettonici e vegetali molto dettagliati. Il rivestimento di legno policromo \u00e8 del 1754. Tra i pi\u00f9 preziosi della Transilvania gli stalli del coro furono realizzati fra il 1514 e il 1523 da Johannes Reichmuth di Sighi\u0219oara, a cui si deve anche la porta della sacrestia 1515 in legno intarsiato e unica nel suo genere per il suo sistemi di chiusura che attiva quattro meccanismi e tredici chiavistelli. Fu esposta e premiata all'Esposizione Universale del 1900 a Parigi. La sacrestia fungeva quindi da forziere e vi sono conservati ancora calici, dipinti ed altri oggetti preziosi. Sull'altare si trova un grande polittico con 28 pannelli realizzato pi\u00f9 riprese fra il 1515 e il 1524 da maestri locali influenzati da quelli di Vienna e Norimberga. Le scene rappresentano scene della vita della Madonna e al centro una Crocefissione con la Vergine e la Maddalena che abbracciano la croce, posta dopo la riforma, al posto di una Madonna con Bambino. Da segnalare, infine, l'organo del 1869 dotato di 1290 canne. \nIl complesso, danneggiato da un terremoto nel 1977, \u00e8 stato oggetto di importanti lavori di consolidamento, in particolare alle arcate portanti. \nIl sistema difensivo si articola su tre cerchie murarie che si sviluppano sulla collina a mo di spirale, sei torri e tre bastioni, costruite in epoche diverse fra il XIV e il XVI secolo. Le torri erano utilizzate come difesa, deposito e magazzini in epoca di guerra e variamente utilizzate in epoca di pace.\nLa prima cerchia di mura, la pi\u00f9 bassa, ha due torri oltre a bastione di guardia trasformato per l'ingresso turistico. Le torri che insistono su questo mura sono: \nA sud la torre della porta inferiore che permetteva l'ingresso alla cerchia di mura. \nAd ovest si trova il bastione dei tessitori: oggi \u00e8 lo studio ed esposizione di un pittore locale. \nLa seconda cerchia, con mura alte dai 7 agli 8 metri, delimitava due cortili interni dove la comunit\u00e0 era solita portare i propri animali in caso di pericolo.\nVi si accede da sud con una rampa carraia che parte dalla la cos\u00ec detta torre del lardo dal fatto che, in tempo di assedio, qui erano mantenuti il lardo e gli alimenti. \nNel mezzo del muro ad ovest, in corrispondenza della porta carraia che collega la parte inferiore con quella di mezzo, si trova la torre del Municipio che ospitava le riunioni del consiglio della citt\u00e0. Appena sotto il tetto si vedono resti di decorazioni.\nIl terzo muro, il superiore e pi\u00f9 antico, ha quattro tori ed un bastione oltre la torre del Municipio di accesso e in comune con le altre mura. \nA nord sorge la torre dell'orologio del 1508 che, oltre la funzione suggerita dal nome con due campane, funzionava come torre di difesa, dotata di camminamenti e feritoie.\nLa torre campanile sempre a nord, interamente in legno, fu restaurata nella prima parte del XIX secolo.\nA nord est la torre del mausoleo dove, nel 1913, sono state spostate le pietre tombali dei vescovi della diocesi di Biertan ed alcuni parroci. Le lastre sono state realizzate da Nikolaus Elias di Sibiu. \nSegue ad est il bastione della prigione, dove venivano rinchiusi, a pane e acqua, i coniugi che volevano divorziare con un solo letto singolo, un solo piatto, una sola serie di posate... tutto questo fino a quando non avessero ritrovato la pace coniugale. La leggenda vuole che il sistema funzionasse e solo una coppia non riusc\u00ec a riappacificarsi.\nA sud troviamo la \"torre dei Cattolici \" simbolo della tolleranza religiosa in un paese spesso trovatosi di fronte a conflitti etnici o religiosi. Quando la maggior parte degli abitanti di Biertan \u00e8 diventata protestante, questa torre fu eretta per i fedeli cattolici. Sin da 1564 la Transilvania era l'unico paese europeo con almeno 4 confessioni (calvinisti, luterani, antitrinitari, romano-cattolici ma anche ortodossi) dimostrando un certo grado di libert\u00e0 religiosa. Vi \u00e8 una cappella affrescata con scene bizantineggianti del Giudizio universale. \nChiesa fortificata di Richi\u0219.\nLa chiesa fu costruita nel XIV secolo e dotata di fortificazioni nel corso del XVI secolo. L'edificio gotico \u00e8 a tre navate separate da massicci pilastri ottagonali con un coro poligonale. Conserva 12 statue, caso piuttosto raro in una chiesa di un piccolo villaggio. Richis sorge a sud del capoluogo sulla provinciale 142F, ai piedi del monte R\u00e4tterbarch (m 528).\nChiesa fortificata di Copsa Mare.\nIl villaggio sorge ad est di Biertan e conserva una singolare chiesa fortificata eretta fra il 1330 e il 1350. Fra la fine del XV secolo e il 1519 la chiesa fu rifatta e dotata di fortificazioni quadrilatere merlate con due torri, delle quali sussiste solo quella a nord-est. In quella occasione fu elevato e rinforzato con contrafforti uniti da archi anche il coro che, per la conformazione del terreno, si trovava nel punto pi\u00f9 elevato. La chiesa di stile gotico ha tre navate divise da colonne ed un altare neoclassico del 1854. La possente torre, che si alza verso occidente, ha un tetto a piramide con camminamenti lignei sporgenti e una campana datata 1550."}
{"id": "1601039", "revid": "599013", "url": "https://it.wikipedia.org/wiki?curid=1601039", "title": "Humberto Suazo", "text": "\u00c8 soprannominato \"Chupete\" (in lingua italiana \"ciuccio\").\nCaratteristiche tecniche.\nAttaccante brevilineo e rapido, ha nella finalizzazione la sua qualit\u00e0 migliore, essendosi affermato come realizzatore pi\u00f9 prolifico a livello mondiale dell'anno 2006, segnando 17 reti (4 in Nazionale e 13 in Coppa Sudamericana).\nCarriera.\nClub.\nUscito dalle giovanili dell'Club Deportivo Universidad Cat\u00f3lica, rivela le sue doti di realizzatore nell'Audax Italiano. Inizia la sua esperienza nel Colo-Colo appena prima della Coppa Libertadores 2006. Nel turno preliminare realizza una tripletta contro il Chivas de Guadalajara, non sufficiente per\u00f2 per consentire alla squadra l'accesso alla fase ai gironi del torneo. Nel torneo di Apertura 2006 in Cile Suazo realizza 14 gol in 33 partite, guidando la squadra alla conquista del 24\u00ba campionato nazionale. Con 10 reti in 12 gare si afferma quindi come capocannoniere della Copa Sudamericana 2006, mettendo a segno tra l'altro una tripletta contro il Gimnasia y Esgrima La Plata nei quarti di finale.\nSi trasferisce al nel 2007, ma poco tempo dopo \u00e8 l'Independiente ad assicurarsi le prestazioni del giocatore pagandolo 5 milioni di dollari; tuttavia l'accordo \u00e8 saltato e Suazo \u00e8 rimasto nel . L'11 gennaio 2010 si \u00e8 trasferito al con la formula del prestito con diritto di riscatto. A fine stagione la squadra spagnola non lo riscatta.\nViene convocato per il Mondiale per club del 2012, ma non scende mai in campo a causa di uno strappo alla coscia destra, il quale lo obbliga a star fermo un mese e rientrare in Cile per iniziare la riabilitazione. Il 15 gennaio 2016 dice addio al calcio giocato all'et\u00e0 di 34 anni.\nNazionale.\nSuazo \u00e8 Nazionale cileno dal 2005, e conta 50 presenze con 20 gol segnati, 3 dei quali nella Copa Am\u00e9rica 2007. \u00c8 stato convocato per i Mondiali 2010 e per la Copa America 2011 dove ha realizzato una rete nella sfortunata partita della Nazionale cilena persa contro il Venezuela."}
{"id": "1601042", "revid": "76963", "url": "https://it.wikipedia.org/wiki?curid=1601042", "title": "Maureen Flannigan", "text": "Maureen ha avuto il ruolo di Shana Sullivan, la ragazza di Matt Camden, nel telefilm Settimo cielo.\n\u00c8 stata anche protagonista di numerose apparizioni in altre serie televisive, come \"Autostop per il cielo\", ', \"E.R. - Medici in prima linea\", ', \"Starved\" e \"Close to Home\".\nHa interpretato il ruolo di Bonnie Parker nel film \"Due vite al massimo\" del 1993. "}
{"id": "1601044", "revid": "125302540", "url": "https://it.wikipedia.org/wiki?curid=1601044", "title": "Aldo Carpi", "text": "Biografia.\nAldo Carpi nasce a Milano il 6 ottobre 1886, quinto di sette figli, da Amilcare Carpi, un medico condotto, e da Giuseppina de' Resmini. Suo nonno paterno era ebreo, e si era convertito al cristianesimo.\nA dodici anni \u00e8 spettatore e partecipe dei moti operai del 1898, degli arresti e delle repressioni di Bava Beccaris.\nIl padre ha molti pazienti nel mondo degli artisti e per questo motivo Aldo, nel 1903, comincia a frequentare lo studio del pittore Stefano Bersani, mediatore di influenze impressioniste.\nEntra all'Accademia di belle arti di Brera nel 1906 dove \u00e8 allievo di Cesare Tallone e di Achille Cattaneo. \u00c8 compagno di corso di Funi, Gola e Carr\u00e0. Collabora con disegni alla rivista \"Vita d'Arte\".\nLa personalit\u00e0 dell'artista si forma a pari passo con il suo \u201cessere religioso\u201d. Importante, tra il 1911 e il 1913, \u00e8 l'esperienza a Crevenna, presso Erba, accanto a don Brizio Casciola, che aveva allestito una \u201ccasa per bimbi difficili e giovani problematici\u201d ovvero una colonia agricola organizzata per ospitare un gruppo di bambini e giovani orfani del terremoto calabro siciliano, insieme a situazioni giovanili bisognose d'aiuto e assistenza.\nNel 1912 esordisce alle mostre di Brera e della Societ\u00e0 per le Belle Arti ed Esposizione Permanente; nel 1914 \u00e8 alla Biennale di Venezia, manifestazione a cui parteciper\u00e0 quasi ininterrottamente (tranne le edizioni del 1940 e del 1950).\nArruolato nel 1915 nell'esercito italiano durante la prima guerra mondiale, sposa nel 1917 Maria Arpesani dalla quale ha sei figli: Fiorenzo, Giuseppe detto Pinin, Giovanna, Eugenio detto Cioni, Paolo e Piero.\nNel 1918 gli viene assegnata la Medaglia d'oro del Ministero della Pubblica Istruzione per i disegni sulla ritirata serba e, imbarcato sull'incrociatore San Marco, prende parte all'azione su Durazzo e agli sbarchi a Pola e a Fiume. Congedato, nel 1919 riprende la sua attivit\u00e0 di pittore.\nNegli anni venti fa parte, anche se in modo distaccato, del gruppo di Novecento.\nNel 1925 vince il \"Premio Principe Umberto\" e tra il 1928 e il 1930 esegue le vetrate per la basilica di San Simpliciano a Milano.\nNel 1930 vince il concorso per la cattedra di pittura all'Accademia di Brera, dove subentra all'Alciati e vi insegna fino al 1958.\nCon lui lavoreranno quattro generazioni di artisti, dagli artisti di Corrente (Ennio Morlotti, Bruno Cassinari, Arnaldo Badodi, Italo Valenti, Aligi Sassu), al gruppo del \u201crealismo esistenziale\u201d degli ultimi anni cinquanta (Bepi Romagnoni, Mino Ceretti, Tino Vaglieri, Giuseppe Guerreschi, Giuseppe Banchieri). Sono suoi allievi anche Giuseppe Bolzani, Emanuele Cavalli, Roberto Crippa, Otto Dobrazanski, Gianni Dova, Ibrahim Kodra, Trento Longaretti, Stefano Magnani, Cesare Peverelli, Liberio Reggiani, Dimitri Plescan, Alberto Salvioni, Pino Spinelli e numerosi altri. Carpi \u00e8 docente particolarmente amato dagli allievi, a ciascuno dei quali lascia piena libert\u00e0 di scelta espressiva.\nNel 1934 inizia a dedicarsi alle vetrate per il Duomo di Milano (lavoro che tuttavia porter\u00e0 a compimento solo dopo la fine della seconda guerra mondiale). Nel 1937 guadagna la medaglia d'oro all'Esposizione Universale di Parigi.\nNel gennaio 1944, un collega delatore rivela ai fascisti le origini ebraiche del pittore. Essi informano dunque le SS e Carpi viene arrestato e deportato a Mauthausen e poi a Gusen I: riesce a documentare la vita e la morte nel campo di concentramento con numerosi schizzi e con un personale diario.\nRientrato in Italia nel 1945 viene acclamato direttore dell'Accademia di Brera.\nNel 1946 realizza il complesso di affreschi nella chiesa di Santa Maria del Suffragio a Milano.\nNel 1947 fonda l'istituzione nominata \"Opus Laus Mariae Braidensis\", finalizzata al sostegno economico di studenti artisti e modelli di Brera.\nNel 1948 viene nominato accademico dell'Accademia nazionale di San Luca di Roma e membro del Consiglio Superiore per le Belle Arti.\nNel 1949 diviene accademico nazionale dell'insigne Accademia nazionale Luigi Cherubini di Firenze.\nTra il 1953 e il 1954 si colloca la realizzazione delle vetrate per la cappella di Santa Teresa di Villa Clerici a Niguarda.\nGli viene assegnato il \u201cpremio Fila\u201d nel 1955 e si tiene una sua importante personale al Circolo della Stampa di Milano.\nIl comune di Milano nel 1956 gli conferisce la medaglia d'oro di cittadino benemerito. In occasione dei 50 anni di Carpi a Brera, viene allestita una mostra del ciclo dei \"Carabinieri\". Festeggia questa ricorrenza insieme ad Achille Funi.\nNel 1958 l'Accademia per le Belle Arti di Brera gli assegna la medaglia d'oro per benemerenze di insegnamento. Carpi \u00e8 costretto a lasciare l'Accademia per limiti di et\u00e0 nonostante i tentativi di prolungare la permanenza, come dimostrano alcuni documenti nell'archivio dell'artista.\nDel 1964 \u00e8 il viaggio in Terra santa che l'artista effettua a seguito del pontefice Paolo VI. nello stesso anno \u00e8 allestita una mostra personale dell'artista presso la Galleria L'Approdo di Torino.\nTra il 1968 e il 1969 prepara e realizza sei grandi mosaici destinati alla Basilica dell'Annunciazione di Nazareth, per celebrare la visita in Terra santa di papa Paolo VI.\nNel 1971 Garzanti pubblica, a venticinque anni di distanza dai fatti narrati nel testo, il \"Diario di Gusen\", che in meno di un anno raggiunge la quarta edizione.\nNel 1972 i disegni di Gusen vengono esposti alla Galleria Gian Ferrari di Milano e poi alla San Vitale di Bologna. Il Comune di Milano gli conferisce la medaglia d'oro per meriti culturali e gli dedica una mostra antologica alla Rotonda della Besana, a cura di Mario De Micheli. Muore la moglie Maria.\nNella primavera del 1973, il 27 marzo, all'et\u00e0 di 86 anni, Aldo Carpi muore a Milano, nella sua abitazione. I suoi resti sono stati traslati nel Civico Mausoleo Garbin, ex edicola privata nel Cimitero Monumentale di Milano, dedicata agli artisti.\nDopo la morte la sua opera \u00e8 stata oggetto di mostre tra le quali occorre ricordare la mostra \"Aldo Carpi. Arte, vita, Resistenza\" del 2015\nMusei.\nUna sua opera \u00e8 conservata al Museo Cantonale d'Arte a Lugano., circa 150 disegni del periodo della prigionia fanno parte della collezione del museo civico Castello dei Pio a Carpi (MO), altre opere sono conservate nei seguenti musei: Museo del paesaggio di Verbania, Museo del Risorgimento e Museo nazionale della scienza e della tecnologia Leonardo da Vinci a Milano, MAGA Museo arte Gallarate; sue opere sono inoltre presenti nelle Collezioni d'arte della Fondazione Cariplo a Milano, nel Museo Baroffio e del Sacro Monte di Varese, presso la fondazione Museo dello Shoah a Roma, nella Collezione d'Arte Contemporanea dei Musei Vaticani, nella raccolta d'arte dell'Ospedale Maggiore di Milano, al Civico Museo d'Arte Moderna e Contemporanea del Castello di Masnago, al museo del CSAC (centro studi archivio e comunicazione) di Parma, e nella collezione della Societ\u00e0 per le Belle Arti ed Esposizione Permanente di Milano."}
{"id": "1601045", "revid": "117887158", "url": "https://it.wikipedia.org/wiki?curid=1601045", "title": "Giampaolo Barosso", "text": "Biografia.\nNato a Torino nel 1937, l'anno successivo la famiglia si trasferisce a Genova, dove il padre \u00e8 nominato responsabile della Casa della Bibbia, rappresentante della Societ\u00e0 Biblica di Ginevra in Italia. Durante la guerra la famiglia \u00e8 costretta a varie peregrinazioni (Torino, Asti, Monteroduni, Santa Maria Capua Vetere\u2026), e torna a Genova nel 1945.\nNel 1954 lascia la scuola per arruolarsi nell'Aeronautica militare. A Caserta e poi a Vicenza al Comando Nato della 5\u00aa Ataf. Si congeda nel 1957. Torna a Genova dove si dedica a varie attivit\u00e0: musica (partecipa con Gino Paoli e Luigi Tenco alla formazione di un piccolo complesso \"I Diavoli del Rock &amp; Roll\", ma il progetto abortisce presto), pittura (frequenta per un anno il corso di Rocco Borella all'Accademia Ligustica di Belle Arti), esponendo anche due quadri alla Mostra regionale d'arte figurativa allestita a Genova al Teatro del Falcone nel 1959, e lavora poi per circa un anno con Martino Oberto a lavori di recupero e restauro di affreschi e dipinti antichi. \u00c8 sulla rivista fondata da Martino con Anna Oberto e Gabriele Stocchi, \"Ana Eccetera \", che uscir\u00e0 nel 1960 la sua prima pubblicazione, il racconto \u201cUn incidente analogo\u201d e in seguito diversi altri scritti. Abbandona il lavoro in seguito a forte depressione.\nNel 1961 l\u2019amico Osvaldo Pavese gli propone di scrivere soggetti per \"Topolino\". La prima storia, \"Paperino al Gran Premio di Paperopoli\", viene pubblicata nel novembre 1961. Dall\u2019anno successivo, e per i dieci anni successivi, collabora con il fratello Abramo, che scrive i soggetti, mentre Giampaolo si occupa della sceneggiatura.\nNel 1964 si trasferisce a Milano, dove comincia a frequentare il Centro di Cibernetica e Attivit\u00e0 Linguistiche dell\u2019Universit\u00e0 di Milano, diretto da Silvio Ceccato, che nel 1969 lo incarica della redazione di \"Pensiero e linguaggio in operazioni\", incarico che svolge fino al 1972, quando la rivista termina la sua pubblicazione per mancanza di fondi. In questo periodo partecipa attivamente ai lavori del Centro, pubblicando numerosi scritti. All'attivit\u00e0 svolta al Centro di Cibernetica continua ad affiancare lavori di traduzione di testi scientifici, nonch\u00e9 testi di canzoni per Gino Paoli (le pi\u00f9 note \"Io che sarei\" del 1967 e \"Come si fa\" del 1969).\nIntanto, dopo avere sceneggiato centinaia di storie per \"Topolino\", decide di abbandonare la Disney (La sua ultima storia risale al novembre 1973 e si intitola \"Topolino e la pappa del pupo\", disegnata da Pier Lorenzo De Vita e pubblicata sul numero 939 di \"Topolino\"), e viene invitato da Giancarlo Francesconi, allora direttore del \"Corriere dei Piccoli\", a scrivere per questo giornale. A partire dal 1972 vengono creati Brambillino &amp; C. (illustrazioni di Maria Luisa Uggetti), Robi e Robo (illustrazioni di Carlo Lupatelli, nato dal corto \"Il mondo dei Pupazzi\" che Barosso aveva scritto per Maria Luisa Uggetti, pubblicato sul Corriere dei Piccoli n. 30 del 1974) e I Ballordi (illustrazioni di Gian Carlo Tonna).\nDopo un breve soggiorno a Roma, nel 1975 si trasferisce in un casolare in Umbria, dove impiega il suo tempo in parte dedicandosi alla campagna e in parte studiando e scrivendo diversi testi che mette online sul suo sito web.\nNel 2008, insieme al fratello, vince il Premio Papersera.\n\u00c8 scomparso nel 2014 all'et\u00e0 di 76 anni, circa un anno dopo la scomparsa del fratello Abramo."}
{"id": "1601049", "revid": "270833", "url": "https://it.wikipedia.org/wiki?curid=1601049", "title": "Caduti di Marino nella seconda guerra mondiale", "text": ""}
{"id": "1601051", "revid": "729019", "url": "https://it.wikipedia.org/wiki?curid=1601051", "title": "Tour della Nazionale di rugby a 15 della Nuova Zelanda 1996", "text": "Nel 1996, gli All Blacks della nazionale neozelandese di Rugby Union, si recano in tour in Sudafrica. \nBen 4 i test match, di cui 3 vinti. Solo nell'ultimo gli Springboks riusciranno a vincere.\nDa segnalare che il primo test era valido anche per il Tri Nations 1996"}
{"id": "1601054", "revid": "1305772", "url": "https://it.wikipedia.org/wiki?curid=1601054", "title": "Bl\u0103jel", "text": "Bl\u0103jel (in dialetto sassone \"Bluesenderf\", in ungherese \"Bal\u00e1zstelke\" o \"Villa Blasii\", in tedesco \"Klein-Blasendorf \") \u00e8 un comune della Romania di 2.363 abitanti, ubicato nel distretto di Sibiu, nella regione storica della Transilvania. \nIl comune \u00e8 formato dall'unione di 3 villaggi: Bl\u0103jel, P\u0103ucea (\"Puschendorf\"), Romane\u0219ti (\"Koliben\")."}
{"id": "1601055", "revid": "287204", "url": "https://it.wikipedia.org/wiki?curid=1601055", "title": "Blajel", "text": ""}
{"id": "1601057", "revid": "136053", "url": "https://it.wikipedia.org/wiki?curid=1601057", "title": "Citt\u00e0 di Saturno", "text": ""}
{"id": "1601059", "revid": "1924342", "url": "https://it.wikipedia.org/wiki?curid=1601059", "title": "Beep (Pussycat Dolls)", "text": "Beep \u00e8 il terzo singolo delle Pussycat Dolls ad essere estratto dal loro album di debutto \"PCD\". \u00c8 il primo singolo delle Pussycat Dolls che prevede altre due cantanti nella parte solista del pezzo, Melody Thornton e Carmit Bachar.\nDescrizione.\nLa base della canzone contiene un sample di \"Evil Woman\" della Electric Light Orchestra, mentre il nome si riferisce al monotono stile di censura che si usa in televisione per coprire le parole inadeguate alla trasmissione. Nel brano i \"beep\" in realt\u00e0 non censurano alcuna parte cantata, e lasciano intenzionalmente all'ascoltatore di immaginare cosa il beep avrebbe dovuto coprire.\n\"Beep\" \u00e8 stato usato anche nella colonna sonora del film del 2007 \"Epic Movie\".\nIl video.\nIl video comincia con Nicole che incontra will.i.am in un ascensore. Will.i.am dichiara la propria attrazione verso la ragazza, ma Nicole risponde che non le interessa. Nicole quindi entra nell'appartamento delle Dolls, e continuando a cantare, comincia a danzare con le altre ragazze. Will.i.am entra nella stanza, ma Carmit gli lancia contro una bottiglia e lui si defila. Nella scena seguente le Dolls vengono mostrate in un locale, mentre sono impegnate in una coreografia, su una musica che non fa parte del brano incluso nel singolo. Infine le dolls vengono mostrate in un altro ambiente mentre continuano la propria coreografia, anche con Will.i.am."}
{"id": "1601062", "revid": "729019", "url": "https://it.wikipedia.org/wiki?curid=1601062", "title": "Muscolo genioioideo", "text": "Il muscolo genioioideo \u00e8 un muscolo del collo, pari e simmetrico, del gruppo dei muscoli sopraioidei.\nLo genioioideo \u00e8 innervato dal nervo ipoglosso; innalza e protrude l'osso ioide, contribuendo alla deglutizione; se prende punto fisso sullo ioide, abbassa la mandibola. Quando a rimanere ferma \u00e8 la mandibola, invece, il genioiodeo protrude ed eleva l'osso ioide.\nL'innervazione motoria del muscolo \u00e8 garantita da un ramo della radice superiore dell'ansa dell'ipoglosso, nel plesso cervicale.\nOrigine ed inserzione.\nPosto superiormente al miloioideo, origina dalla spina mentale della mandibola e si dirige indietro e in basso per inserirsi sulla faccia anteriore del corpo dell'osso ioide."}
{"id": "1601063", "revid": "116990558", "url": "https://it.wikipedia.org/wiki?curid=1601063", "title": "Parassitosi", "text": "Le parassitosi sono malattie infettive causate o trasmesse da parassiti. I parassiti possono essere ospitati praticamente da tutti gli organismi viventi, vegetali e animali. Molti parassiti convivono con l'ospite senza danneggiarlo, pertanto non causano malattie. Alcuni parassiti invece sono cause dirette di malattia, altri danneggiano l'ospite attraverso la produzione di tossine, altri ancora sottraggono nutrienti all'organismo ospite, causando stati di astenia e depressione. \nDescrizione.\nI parassiti si suddividono di solito in \"endoparassiti\" ed \"ectoparassiti\", a seconda se l'organismo li ospita rispettivamente all'interno o all'esterno, ma nel linguaggio corrente per parassitosi si intende solo l'infezione da endoparassiti. Gli endoparassiti possono a loro volta suddividersi in organismi unicellulari (protozoi) e pluricellulari (elminti).\nNumerosi fattori possono influire sullo sviluppo di una parassitosi nell'uomo. Questi fattori sono in relazione alla storia dell'individuo, alla sua possibilit\u00e0 di esposizione ad agenti infettanti e allo stato delle sue difese immunitarie.\nL'anamnesi pu\u00f2 fornire informazioni essenziali sull'esposizione del paziente ad infezioni parassitarie: \u00e8 determinante sapere che un individuo si \u00e8 recato in una zona geografica in cui \u00e8 endemica una parassitosi, per turismo, per lavoro o perch\u00e9 originario di quella zona.\nL'esposizione pu\u00f2 essere stata anche breve, ad esempio uno scalo aereo in un paese in cui la malaria \u00e8 endemica deve far sospettare la possibilit\u00e0 di un contagio in un paziente che sviluppa una febbre immediatamente dopo il suo rientro; bisogna inoltre indagare l'eventuale esposizione a malattie trasmesse dall'acqua o da cibi contaminati (carne o pesce crudo, verdure coltivate in terreni contaminati da feci di individui o di animali affetti), l'immersione in acque dolci, i contatti sessuali, l'esposizione a punture di artropodi. \nLo stato immunitario del paziente \u00e8 altres\u00ec importante per determinare la possibilit\u00e0 o meno di infezioni parassitarie: alcune infezioni da protozoi (criptosporidiosi, toxoplasmosi, amebiasi) si verificano molto pi\u00f9 facilmente, e in maniera a volte pi\u00f9 virulenta, nei soggetti che hanno contratto il virus dell'immunodeficienza umana, altre assumono forme rapidamente progressive e fulminanti (malaria ad esempio) nei soggetti splenectomizzati, altre ancora (come la giardiasi) si possono sviluppare con maggiore probabilit\u00e0 in soggetti affetti da fibrosi cistica.\nMalattie causate da elminti.\nParassitosi da pesce crudo.\nLe parassitosi da pesce crudo coinvolgono soprattutto tre parassiti:\nLe infezioni vengono prevenute mediante cottura e congelamento del pesce a determinate temperature per un'adeguata quantit\u00e0 di tempo; la marinatura, la salatura e l'affumicatura possono ridurne il rischio, ma tuttavia non lo eliminano."}
{"id": "1601064", "revid": "228587", "url": "https://it.wikipedia.org/wiki?curid=1601064", "title": "Jos\u00e9 O'Callaghan", "text": "Sostenuto dal professor Carsten Peter Thiede (anch'egli papirologo e studioso del Nuovo Testamento), ha proposto l'ipotesi secondo la quale 7Q5, uno dei frammenti di papiro ritrovati nelle grotte di Qumran (i cosiddetti manoscritti del Mar Morto), contenga parte dei versetti 52 e 53 del sesto capitolo del \"Vangelo secondo Marco\".\nBiografia.\nNato a Tortosa, Spagna, nel 1922, \u00e8 entrato nella Compagnia di Ges\u00f9 il 29 ottobre 1940. Fu ordinato sacerdote il 31 maggio del 1952.\nDottore in filosofia presso l'Universit\u00e0 di Madrid, laureato in filologia classica presso l'universit\u00e0 di Milano, O'Callaghan ha insegnato in prestigiosi centri di studio europei. \u00c8 stato professore emerito del Pontificio Istituto Biblico di Roma, dove ha insegnato Papirologia, Paleografia Greca e Critica Testuale, decano della Facolt\u00e0 Biblica e direttore del Seminario di Papirologia dell'istituto di Teologia Fondamentale di S. Cugat del Vall\u00e8s, a Barcellona.\nO' Callaghan \u00e8 scomparso il 15 dicembre 2001.\nI manoscritti di Qumran.\nAppassionato dall'investigazione papirologica, O'Callaghan si dedic\u00f2 allo studio della grotta 7 di Qumran, una delle undici grotte, nei pressi del Mar Morto, in Israele, individuate tra il 1947 e il 1956. In esse furono rinvenuti una vasta serie di manoscritti antichi, probabilmente i testi della biblioteca della comunit\u00e0 di Qumran, una sorta di monastero in cui, secondo l'opinione degli studiosi, una parte della comunit\u00e0 degli Esseni conduceva una vita dedicata al lavoro e alla preghiera. Gli abitanti di Qumran appartenevano ad uno dei principali gruppi religiosi in cui si divideva il giudaismo prima della distruzione del tempio di Gerusalemme, nel 70 d.C. La scoperta dei Manoscritti del Mar Morto rappresenta un fatto di grande rilevanza per la comprensione della Sacra Scrittura e dell'ambiente storico nel quale si \u00e8 sviluppata la Chiesa delle origini.\nL'intuizione di O'Callaghan.\nMentre cercava di determinare di quale libro dell'Antico Testamento facesse parte il frammento 7Q5, O'Callaghan rest\u00f2 colpito dalla combinazione di lettere greche \u201c\u03bd\u03bd\u03b7\u03c3\u201d (\"NNES\"), che apparivano chiaramente leggibili nella quarta riga del papiro. Inizialmente gli studiosi avevano pensato alla parola \u201c\u1f10\u03b3\u03ad\u03bd\u03bd\u03b7\u03c3\u03b5[\u03bd]\u201d, ovvero \u201cgener\u00f2\u201d: non c'era per\u00f2 sintonia con le altre lettere del papiro, e soprattutto non c'era affinit\u00e0 con nessuno dei testi biblici. Ci\u00f2 acu\u00ec la curiosit\u00e0 di O'Callaghan, che cerc\u00f2 tutte le parole greche che contengono al suo interno la sequenza di lettere \u201c\u03bd\u03bd\u03b7\u03c3\u201d, fino ad arrivare al nome del lago di Galilea: Gennesaret. Nell'Antico Testamento esiste una sola occorrenza di questa parola: nel primo libro dei Maccabei (1 Maccabei 11,67), ma nessuna delle lettere del 7Q5 coincideva con quel passo. O'Callaghan prov\u00f2 allora, tra lo scetticismo generale, ad adattarlo con il Nuovo Testamento, e il papiro sembr\u00f2 adattarsi al Vangelo secondo Marco 6:52-53.\nIl dibattito.\nO'Callaghan pubblic\u00f2 quindi, nel 1972, un articolo, in cui spiegava i risultati del suo lavoro., dando inizio ad un intenso dibattito internazionale.\nSecondo O'Callaghan \"l'apporto dell'identificazione di 7Q5 sta nell'esserci avvicinati al Ges\u00f9 storico, che questa identificazione permette: [...] se adesso siamo in possesso di un papiro dell'anno 50 d.C., e del Vangelo di Marco, - come dice molto bene la esimia papirologa Orsolina Montevecchi, che \u00e8 datato circa vent'anni dopo la morte di Cristo -, significa che abbiamo stabilito il contatto, mediante la testimonianza di un papiro, con il Cristo storico\".\nL'ipotesi di O'Callaghan sub\u00ec parecchie contestazioni: \"Mi attaccavano fortemente\", comment\u00f2 il gesuita in una sua intervista, \"pi\u00f9 che di argomenti scientifici, si trattava di attacchi personali di grande risonanza internazionale. Io vedevo, sulla base degli argomenti che la scienza papirologica consente, che non toccavano il nocciolo della questione. Erano attacchi di scarso contenuto papirologico. Allora cominciai a rispondere attenendomi rigorosamente agli argomenti e non alle persone, finch\u00e9 non mi stancai di ribattere. Pensavo che perdevo tempo ed energia in un dibattito che, basato su questi termini, non valeva la pena di continuare. In seguito la querelle si smorz\u00f2 perch\u00e9 non ricevetti risposta ai miei articoli chiarificatori\".\nIpotesi alternative.\nIn realt\u00e0 ci furono tentativi di riconoscere il 7Q5 con altri passi biblici, come quello della professoressa Maria Victoria Spottorno (Zaccaria), ma senza approdare a una conclusione soddisfacente.\nLe tre principali obiezioni contro O'Callaghan.\nI papiri sono scritti da scribi professionisti che facevano uso di calligrafie molto regolari, e la larghezza del foglio determina in modo preciso il numero di lettere per ogni riga. Nel caso del papiro 7Q5 si sono calcolate circa 21 lettere per linea.\nDa qui la prima delle tre grandi obiezioni contro l'identificazione di O'Callaghan: non ci sarebbe infatti lo spazio, nel papiro ritrovato, per contenere tre parole greche, ep\u00ec t\u00e9n g\u00e9n, cio\u00e8 \u201csulla terra\u201d, contenute in Marco 6,53. Molti studiosi hanno fatto ricorso a questa argomentazione per screditare le tesi di O'Callaghan. Questo indizio, secondo altri autori, porterebbe invece un'ulteriore conferma della storicit\u00e0 dei vangeli: le parole \u03b5\u03c0\u03af \u03c4\u03b7\u03bd \u03b3\u03b7\u03bd (\"ep\u00ec t\u00e9n g\u00e9n\") sono presenti nei papiri ritrovati dei nostri vangeli, editi a partire da manoscritti del II, III e IV secolo, perch\u00e9 la guerra giudaica distrusse Gerusalemme e, tra le altre citt\u00e0, anche Gennesaret, i cui resti sono stati recentemente scoperti dagli archeologi. Prima della distruzione del 70 le tre parole greche, assenti nel papiro di Qumran, sarebbero state pleonastiche, visto che Gennesaret era ad una giornata di viaggio da Cafarnao. In sostanza in un papiro precedente il 70 non dovremmo stupirci della mancanza di queste tre parole greche, ma anzi dovremmo aspettarcelo.. I sostenitori di O'Callaghan hanno per\u00f2 avanzato altre opinioni in merito, tra le quali quella dell'omissione di questa parte di testo perch\u00e9 non necessaria per spiegare il concetto. Una tesi alla quale si oppose, tra gli altri, il cardinale Carlo Maria Martini, cos\u00ec motivata per\u00f2 da O'Callaghan: \u201cOmissioni analoghe a \u03b5\u03c0\u03af \u03c4\u03b7\u03bd \u03b3\u03b7\u03bd sono casi conosciuti ed accettati. Lo stesso C.H. Roberts, quando pubblico il celebre papiro 52, quello del vangelo di Giovanni, realizz\u00f2 l'identificazione omettendo alcune lettere. Nel testo originario di Giovanni, 18:37,38, c'\u00e8 una ripetizione, che dice: \u2018Io per questo (eis touto) sono nato e per questo (eis touto) sono venuto al mondo'. La seconda occorrenza di \u2018eis touto', che \u00e8 la lettura ordinaria del testo oggi conservato, per ragione sticometriche fu omessa dallo stesso Roberts, guidato dalla verticalit\u00e0 delle lettere del testo nel margine destro del papiro, considerando il suo testo come una variante pi\u00f9 breve. Nonostante ci\u00f2 \u00e8 nota l'accoglienza entusiasta e la generale accettazione del papiro 52 datato al 125\u201d.\nNaturalmente l'omissione non deve pregiudicare il significato del testo, e in effetti, nel caso di \u201c\u03b5\u03c0\u03af \u03c4\u03b7\u03bd \u03b3\u03b7\u03bd\u201d, queste parole sono ridondanti. O'Callaghan cita anche un altro caso, quello del papiro 45 che corrisponde a Marco 5:21, dove sono omesse le parole \u201ceis t\u00f2 per\u00e0n\u201d, ovvero \u201call'altra riva\u201d rispetto al testo noto oggi. La traduzione letterale del passo \u00e8 la seguente: \u201cE passato in una barca di nuovo all'altra riva, si radun\u00f2 una folla grande attorno a lui, ed egli stava presso il mare\u201d. Ebbene nel papiro 45 mancano le parole \u201ceis t\u00f2 per\u00e0n\u201d, le parole \u201csu una barca\u201d (\u201cen t\u00f2i ploioi\u201d), e la parola \u201cdi nuovo\u201d (\u201cp\u00e0lin\u201d), quindi il testo \u00e8 il seguente: \u201cE passato, si radun\u00f2 una folla grande attorno a lui, ed egli stava presso il mare\u201d. Si noti che l'omissione di \u201ceis t\u00f2 per\u00e0n\u201d \u00e8 legata al verbo passare (\u201cdieperasen\u201d), lo stesso verbo del contestato papiro 7Q5. Il papiro 45 \u00e8 datato tra il 150 e il 250. Claude Boismard si oppose a questa analisi ricordando che l'omissione in Marco 6:53-54 non \u00e8 presente in nessun papiro e ricordando che quel passo ha un parallelo sinottico in Matteo 9,1, e anche qui i papiri trovati mostrano l'esistenza di \u201c\u03b5\u03c0\u03af \u03c4\u03b7\u03bd \u03b3\u03b7\u03bd\u201d senza omissioni.\nLa seconda obiezione contro O'Callaghan \u00e8 nella prima riga dopo il ka\u00ec. Ci aspetteremmo il verbo \u03b4\u03af\u03b1\u03c0\u03b5\u03c1\u03b1\u03c3\u03b1\u03bd\u03c4\u03b5\u03c2 (\"diaper\u00e0santes\", avendo compiuto la traversata), ma invece della \u03b4 (delta) iniziale si trova una \u03c4 (tau) greca. La risposta a questa obiezione ci viene da Gerusalemme: quando Erode il Grande ricostru\u00ec il tempio fece piazzare, sul secondo muro, un'iscrizione che proibiva l'entrata ai non giudei, pena la morte. L'iscrizione \u00e8 menzionata da Giuseppe Flavio nella sua opera Antichit\u00e0 giudaiche. Due copie letterali di questa pietra sono state trovate dagli archeologi e si trovano una a Istanbul e una al Museo Rockefeller di New York. Alla linea 1 la parola greca \u201cMedena\u201d (\u201cnessuno\u201d) \u00e8 scritta \u201cMethena\u201d, e alla linea 3, al posto di \u201cdryphakton\u201d (\u201cbalaustra\u201d) \u00e8 scritto \u201ctryphakton\u201d. Quest'ultima parola si adatta perfettamente al caso di Qumran e smonta la seconda obiezione contro O'Callaghan.\nUltima obiezione, alla riga 2, secondo gli studiosi, dovrebbe esserci \u03b1\u03c5\u03c4\u03c9\u03bd (\"aut\u00f2n\", \u201cloro\u201d, nella frase \u201cma il loro cuore era indurito\u201d), tuttavia si fatica a distinguere l'ultima lettera. I contestatori di O'Callaghan dicono sia una iota (\u03af) e non una ni (\u03bd), quindi la parola sarebbe \u03b1\u03c5\u03c4\u03c9\u03af (\"aut\u00f2i\" a lui) e non \u03b1\u03c5\u03c4\u03c9\u03bd (\"aut\u00f2n\" loro). E qui gli studiosi si dividono anche sulla visione al microscopio, tra chi dice trattarsi di una \u03bd semicancellata e chi parla di una iota. O' Callaghan, in una recente intervista prima della sua prematura scomparsa, affermo: \u201cSi tirava in ballo questo finch\u00e9, al Dipartimento di Investigazione e Scienza Forense della Polizia Nazionale di Israele, e con gli apparati della tecnologia moderna, concretamente con lo stereomicroscopio, videro che nel tratto verticale a cui ci riferiamo, nella parte superiore, discendeva parte del tratto obliquo discendente corrispondente ad una \u00abN\u00bb\u201d."}
{"id": "1601065", "revid": "1566286", "url": "https://it.wikipedia.org/wiki?curid=1601065", "title": "George Rigaud", "text": "Biografia.\nNacque da una famiglia di immigrati europei, italiano da parte del padre, basco da quella della madre. Da bambino si trasfer\u00ec in Francia al seguito dei genitori, dove, all'inizio degli anni Trenta, comp\u00ec una delle sue prime prove d'attore sul grande schermo sotto lo pseudonimo di George Rigaud (l'equivalente francese del relativo secondo nome e cognome del padre).\nNel 1932 il relativo pseudonimo comparve gi\u00e0 sul manifesto del film \"Fant\u00f4mas\" di Paul F\u00e9jos. Durante questi anni si trov\u00f2 a competere con l'attore Jean Gabin per i ruoli d'eroe nei film d'azione. In una decina d'anni lavor\u00f2 in quasi 30 film, spesso affiancato dalle pi\u00f9 grandi vedette dell'epoca quali Junie Astor e Mireille Balin.\nInizi\u00f2 a lavorare in Italia a partire dagli anni quaranta, col film \"Abbandono\" (1940) di Mario Mattoli.\nDopo la Seconda guerra mondiale, fra il 1945 e il 1947, tent\u00f2 la strada di Hollywood col film \"A Parigi nell'ombra\" (1945) di Gregory Ratoff, dove interpret\u00f2 la parte di un francese nella Parigi occupata, ma sul finire degli anni Cinquanta ripart\u00ec per l'Europa, trovando quindi fissa dimora in Spagna e partecipando a molte produzioni cinematografiche europee.\nSe negli anni sessanta i ruoli che interpret\u00f2 diventarono per lo pi\u00f9 secondari, d'altra parte per\u00f2 risultarono differenziati. Fra i tanti film italiani nei quali lavor\u00f2: \"Il colosso di Rodi\" (1961) di Sergio Leone, \"Kiss Kiss... Bang Bang\" (1966) di Duccio Tessari, \"Tutti i colori del buio\" (1972) di Sergio Martino e \"Perch\u00e9 quelle strane gocce di sangue sul corpo di Jennifer?\" (1972) di Giuliano Carnimeo. Mirabile fu la sua interpretazione nel film \"Ad ogni costo\", diretto nel 1967 da Giuliano Montaldo, nel quale vest\u00ec i panni di un elegante e flemmatico scassinatore professionista britannico.\nConcluse la sua carriera cinematografica nel 1981, dopo quasi 200 film, con la pellicola spagnola \"Maravillas\" di Manuel Guti\u00e9rrez Arag\u00f3n.\nMor\u00ec in seguito ad un incidente motociclistico a Legan\u00e9s, nella periferia di Madrid."}
{"id": "1601069", "revid": "729019", "url": "https://it.wikipedia.org/wiki?curid=1601069", "title": "Muscolo stiloioideo", "text": "Il muscolo stiloioideo, \u00e8 un muscolo fusiforme del collo, del gruppo dei muscoli sopraioidei.\nLo stiloioideo \u00e8 innervato dal nervo facciale; contraendosi solleva e arretra lo ioide.\nOrigine e inserzione.\nOrigina dalla superficie postero-laterale del processo stiloideo dell'osso temporale e si porta in basso e in avanti, anteriormente al ventre posteriore del muscolo digastrico.\nDopo essersi diviso in due capi, si inserisce sull'estremit\u00e0 laterale del corpo dell'osso ioide, sopra al muscolo omoioideo, avvolgendo il tendine intermedio del muscolo digastrico."}
{"id": "1601072", "revid": "1782831", "url": "https://it.wikipedia.org/wiki?curid=1601072", "title": "Schola Cantorum Sant'Andrea", "text": "La Schola Cantorum Sant'Andrea \u00e8 un coro polifonico misto fondato nel 1984 e diretto dal maestro e organista Tarcisio Dal Zotto. Il gruppo \u00e8 nato e ha sede nell'omonima chiesa parrocchiale di Venegazz\u00f9, frazione di Volpago del Montello, in provincia di Treviso.\nL'attivit\u00e0.\nIl Gruppo \u00e8 composto da oltre quaranta elementi e si presenta in diverse formazioni:\nGi\u00e0 tra gli anni 1989 e 1999, il coro si \u00e8 esibito in Italia e all'estero e ha conseguito numerosi prestigiosi piazzamenti a concorsi corali nazionali ed internazionali.\nIntensa anche l'attivit\u00e0 con l'orchestra: tra le pi\u00f9 recenti esecuzioni si ricordano Vesperae solemnes de confessore, la Messa dell'incoronazione e il Requiem di Wolfgang Amadeus Mozart, il Gloria RV 588 di Antonio Vivaldi, lo Stabat Mater e il Requiem di Andrea Luca Luchesi."}
{"id": "1601074", "revid": "1979849", "url": "https://it.wikipedia.org/wiki?curid=1601074", "title": "Il viaggio di G. Mastorna, detto Fernet", "text": "Il Viaggio di G. Mastorna, detto Fernet \u00e8 il titolo di un film ideato da Federico Fellini ma mai realizzato e, secondo Vincenzo Mollica, \u00abil film non realizzato pi\u00f9 famoso della storia del cinema\u00bb. Pi\u00f9 volte il regista avrebbe voluto realizzarlo ma una serie di contrattempi ne imped\u00ec la realizzazione. Nel 1992 il regista ne disegn\u00f2 uno storyboard basandosi sulla quale Milo Manara realizz\u00f2 poi una storia a fumetti.\nIdeazione e produzione.\nLa storia nasce nel 1965, quando lo stesso Fellini ne scrive il primo copione cinematografico; come sceneggiatore vi era anche Dino Buzzati. Il regista aveva in mente parecchi attori a cui affidare la parte - tra i quali anche Tot\u00f2, mai assegnatagli a causa delle condizioni di salute dell'attore - e ad un certo punto sembr\u00f2 quasi certo che essa spettasse a Marcello Mastroianni, ma alla fine il film venne bloccato: solo quando il regista lo riprese, si convinse che Paolo Villaggio era il pi\u00f9 adatto al ruolo, tanto da realizzare con lui una sessione fotografica. Fellini realizz\u00f2 anche lo \"storyboard\" di tutta la prima parte, che sar\u00e0 poi alla base del fumetto omonimo pubblicato nel 1992 e disegnato dal fumettista Milo Manara.\nSecondo i progetti del regista anche la cantante Mina avrebbe dovuto ricoprire un ruolo nel film.\nFumetto.\nTrama.\nGiuseppe Mastorna detto Fernet \u00e8 un famoso clown, il cui numero consiste nel suonare il violino o il violoncello. Ha girato il mondo e ora si trova in un'imprecisata capitale nordeuropea coperta di neve quando sale su un aereo, pronto a ripartire per l'ennesima tappa del suo tour ma, a causa della persistente tempesta di neve, l'aereo \u00e8 costretto a un atterraggio di emergenza nella piazza di una grande citt\u00e0, davanti a un'imponente cattedrale gotica. Da qui, con uno slittino, Mastorna viene portato in un grande albergo in una foresta, dove viene accolto a lume di candela e dove ha luogo lo spettacolo di una conturbante danzatrice del ventre che, al culmine dello spettacolo, \u00e8 colta dalle doglie e partorisce in mezzo alla sala, tra la gioia degli astanti. A questo punto Mastorna si ritira nella sua stanza, accende la televisione e la conduttrice del telegiornale annuncia un disastro aereo sulle montagne che non ha lasciato superstiti, per\u00f2 parla in tedesco, e Mastorna non capisce.\nQui s'interrompe la storia. \nStoria editoriale.\nLa prima parte della storia venne pubblicata sulla rivista \"Il Grifo\" nel 1992 e le restanti due avrebbero dovuto raccontare il viaggio ma una mattina Fellini ricevette una telefonata dell'amico scrittore Ermanno Cavazzoni, che si complimentava entusiasta della storia, aggiungendo che trovava il finale davvero sorprendente e perfetto. L'equivoco nasce da un refuso che, nell'ultima pagina della prima parte, riportava la parola \"fine\" invece di \"continua\"; dato il valore scaramantico che Fellini prestava a certi indizi, ma anche per una serie di disguidi, ritardi o impegni vari, il seguito non fu mai scritto.\nGustavo Rol sconsigli\u00f2 all'amico Fellini di intraprendere questo film. Tramite Vincenzo Mollica, Fellini conobbe Milo Manara nel 1984, e insieme realizzarono una prima storia, \"Viaggio a Tulum\", scritto e sceneggiato da Fellini e Mollica e disegnato da Manara. Poi Fellini si decise a realizzare anche il Mastorna, fornendo a Manara lo \"storyboard\" che egli stesso aveva realizzato e che il disegnatore tradusse in tavole disegnate ad inchiostro a china in bianco e nero, con l'uso di mezzetinte per sottolineare l'atmosfera surreale e onirica. Ma l'episodio di cui sopra con Cavazzoni, ed altri lo fecero desistere dallo scrivere la conclusione."}
{"id": "1601077", "revid": "547034", "url": "https://it.wikipedia.org/wiki?curid=1601077", "title": "Provincia di Sefrou", "text": "La provincia di Sefrou \u00e8 una delle province del Marocco, parte della Regione di F\u00e8s-Mekn\u00e8s.\nGeografia antropica.\nSuddivisioni amministrative.\nLa provincia di Sefrou conta 5 municipalit\u00e0 e 17 comuni:"}
{"id": "1601078", "revid": "729019", "url": "https://it.wikipedia.org/wiki?curid=1601078", "title": "Muscolo digastrico", "text": "Il muscolo digastrico \u00e8 un muscolo del collo del gruppo dei muscoli sopraioidei; \u00e8 formato da due ventri (uno anteriore e uno latero-posteriore) uniti da un tendine intermedio.\nIl digastrico, prendendo punto fisso sul cranio, innalza l'osso ioide con il ventre posteriore; abbassa inoltre la mandibola con il ventre anteriore, prendendo punto fisso sull'osso ioide.\nVentre anteriore.\nIl ventre anteriore, innervato da un ramo del nervo miloioideo che proviene dal nervo mandibolare, origina dalla fossetta digastrica della mandibola e si porta all'estremit\u00e0 laterale del corpo dello ioide, dove il tendine intermedio \u00e8 unito al corpo osseo da un anello fibroso.\nLa contrazione del ventre anteriore provoca l'abbassamento della mandibola e la conseguente apertura della bocca.\nVentre latero-posteriore.\nIl ventre posteriore, pi\u00f9 lungo dell'anteriore, \u00e8 innervato dal nervo faciale; origina dall'incisura mastoidea del processo mastoideo del temporale per portarsi al corpo dello ioide mediante il tendine intermedio."}
{"id": "1601085", "revid": "6923", "url": "https://it.wikipedia.org/wiki?curid=1601085", "title": "Buttons", "text": "Buttons \u00e8 il quarto singolo, registrato nel 2005 e pubblicato nel 2006, delle Pussycat Dolls ad essere estratto dal loro album di debutto \"PCD\". Rispetto alla versione presente nell'edizione standard dell'album, sono stati aggiunte alcune parti hip hop, che vengono eseguite da Snoop Dogg. Il singolo \u00e8 arrivato alla posizione numero 3 della Billboard Hot 100 e ha avuto successo in tutto il mondo, arrivando al numero 1 in diversi paesi, tra cui Nuova Zelanda e Regno Unito. Il video del brano ha vinto un premio agli MTV Video Music Awards come Best Dance Video.\nVideo musicale.\nIl video di \"Buttons\" \u00e8 stato girato il 20 marzo 2006 da Francis Lawrence e ha vinto l'MTV Video Music Awards 2006 come \"Miglior Video Ballato\".\nLe Pussycat, vestite in suggestivi abiti molto corti e neri, danzano in una specie di lap dance e ballo molto sensuale in un ambiente color seppia. Alle sequenze delle Dolls, vengono alternate quelle con Snoop Dogg, da solo o con Nicole Scherzinger, che esegue la sua parte rap."}
{"id": "1601086", "revid": "729019", "url": "https://it.wikipedia.org/wiki?curid=1601086", "title": "Sefrou", "text": "Sefrou (; in berbero: \u2d5a\u2d3b\u2d3c\u2d55\u2d53) \u00e8 una citt\u00e0 del Marocco, nella provincia omonima, nella regione di F\u00e8s-Mekn\u00e8s.\nLa citt\u00e0 \u00e8 anche conosciuta come \u015eafr\u016b o \u015eafru.\nLa citt\u00e0 dista circa 40 minuti di auto da F\u00e8s, con la quale \u00e8 collegata tramite autobus.\nSociet\u00e0.\nComunit\u00e0 ebraica.\nLa citt\u00e0 \u00e8 stata storicamente sede di un'antica comunit\u00e0 ebraica, che alla fine del XIX secolo costituiva met\u00e0 dei 4.000 abitanti. La comunit\u00e0 contava 5.500 unit\u00e0 nel 1951. La comunit\u00e0, incoraggiata da agenti sionisti legati all'Agenzia ebraica e poi dal Mossad, \u00e8 emigrata in massa verso Israele e Francia tra gli anni 1950 e 1960.\nLingue e dialetti.\nA Sefrou \u00e8 parlato un dialetto arabo pre-hilalico.\nL'immigrazione dalle circostanti zone rurali ha generato la presenza in citt\u00e0 di una cospicua comunit\u00e0 berberofona, componente il 28,8% della popolazione."}
{"id": "1601087", "revid": "28592", "url": "https://it.wikipedia.org/wiki?curid=1601087", "title": "Dominicensi", "text": ""}
{"id": "1601088", "revid": "26786", "url": "https://it.wikipedia.org/wiki?curid=1601088", "title": "Schola Cantorum S. Andrea", "text": ""}
{"id": "1601089", "revid": "28592", "url": "https://it.wikipedia.org/wiki?curid=1601089", "title": "Dominicense", "text": ""}
{"id": "1601090", "revid": "1573940", "url": "https://it.wikipedia.org/wiki?curid=1601090", "title": "Ribate El Kheir", "text": "Ribate El Kheir \u00e8 una citt\u00e0 del Marocco, nella provincia di Sefrou, nella regione di F\u00e8s-Mekn\u00e8s.\nLa citt\u00e0 \u00e8 anche conosciuta come Rib\u0101\u0163 al-H\u0331ayr."}
{"id": "1601092", "revid": "110157", "url": "https://it.wikipedia.org/wiki?curid=1601092", "title": "Universit\u00e0 del Mississippi", "text": "L'Universit\u00e0 del Mississippi, conosciuta anche come Ole Miss, \u00e8 un'universit\u00e0 di ricerca pubblica con sede a Oxford, Mississippi, Stati Uniti. Fondata nel 1848 nel corso della presidenza di James Knox Polk, l'istituto \u00e8 composto da un campus principale ad Oxford e altri 4 campus di minori dimensioni con sede Booneville, Grenada, Tupelo e Southaven oltre che dal Centro Medico dell'Universit\u00e0 del Mississippi a Jackson. Inoltre all'ateneo \u00e8 collegata anche la Stazione Biologica dell'Universit\u00e0 del Mississippi ad Abbeville.\nIl 52 per cento degli studenti provengono dal Mississippi e il 19 per cento di questi studenti fanno parte di minoranze. Gli studenti stranieri provengono da 66 nazioni diverse. Ole Miss \u00e8 una grande universit\u00e0 dello stato del Mississippi con un totale di 20.844 iscritti nell'autunno 2011. Il campus di Oxford \u00e8 il secondo pi\u00f9 grande dello stato e ad autunno 2012 contava 21.535 iscritti.\nL'istituto.\nCon 2.563 impiegati a tempo pieno a Oxford e nei campus satelliti, inclusi 779 a tempo pieno, Ole Miss \u00e8 la pi\u00f9 grande fonte di lavoro di Lafayette County. Pi\u00f9 dell'82 per cento degli impiegati possiede un'istruzione superiore. Il rapporto tra il corpo della facolt\u00e0 e gli studenti dell'Universit\u00e0 del Mississippi \u00e8 di 19:1 e l'istituto ha il 47,4 per cento delle sue classi con 20 o meno studenti. I corsi pi\u00f9 frequentati dell'Universit\u00e0 del Mississippi includono: educazione elementare e insegnamento; marketing, finanza, farmacia, scienze farmaceutiche, business delle amministrazioni e management. Il tasso di soddisfazione degli studenti al primo anno \u00e8 dell'80,8 per cento.\nSport.\nLe squadre sportive dell'Universit\u00e0 del Mississippi, originariamente conosciute come \"Mississippi Flood\", furono rinominate Rebels nel 1936 e competono nella Southeastern Conference della NCAA Division I. I colori dell'istituto sono il rosso cardinalizio e il blu marino, scelti per ricordare rispettivamente i colori di Harvard e Yale. Con una lunga storia nei campionati interscolastici (Ole Miss inizi\u00f2 il suo programma di football nel 1890), l'universit\u00e0 compete in 18 sport maschili e femminili."}
{"id": "1601093", "revid": "767487", "url": "https://it.wikipedia.org/wiki?curid=1601093", "title": "Imouzzer Kandar", "text": "Imouzzer Kandar \u00e8 una citt\u00e0 del Marocco, nella provincia di Sefrou, nella regione di F\u00e8s-Mekn\u00e8s.\nLa citt\u00e0 \u00e8 anche conosciuta come Imm\u016bz\u0101r Kandar, Imouzzer, Immouzer."}
{"id": "1601094", "revid": "104485", "url": "https://it.wikipedia.org/wiki?curid=1601094", "title": "Denis", "text": ""}
{"id": "1601095", "revid": "2153076", "url": "https://it.wikipedia.org/wiki?curid=1601095", "title": "PCD (album)", "text": "PCD \u00e8 il primo album in studio del gruppo musicale statunitense Pussycat Dolls, pubblicato nel settembre 2005 dalla A&amp;M Records.\nDescrizione.\nProdotto da Timbaland, Rich Harrison, Cee Lo Green, Polow da Don, Sean Garrett, will.i.am, Ron Fair, Young Smoke, Siobhan Fahey, Kwam\u00e9, Robin Antin e Dr. Dre, l'album \u00e8 un mix di pop, R&amp;B, hip hop e funk.\nNell'album ben sette brani sono cover di altri artisti: \"Hot Stuff (I Want You Back)\" di Donna Summer e Siobhan Fahey, \"Right Now\" di Mel Torm\u00e9 e The Creatures, \"Tainted Love/Where Did Our Love Go\" di Gloria Jones, The Supremes e Soft Cell, \"Feeling Good\" di Nina Simone, \"Sway\" di Dean Martin e \"We Went as Far as We Felt Like Going\" di Patti LaBelle."}
{"id": "1601097", "revid": "1573940", "url": "https://it.wikipedia.org/wiki?curid=1601097", "title": "El Menzel", "text": "El Menzel \u00e8 una citt\u00e0 del Marocco, nella provincia di Sefrou, nella regione di F\u00e8s-Mekn\u00e8s.\nLa citt\u00e0 \u00e8 anche conosciuta come al-Manzil."}
{"id": "1601104", "revid": "729019", "url": "https://it.wikipedia.org/wiki?curid=1601104", "title": "12,8 cm FlaK 40", "text": "Il 12,8\u00a0cm FlaK 40 fu un cannone contraerei usato in Germania nel corso della seconda guerra mondiale. Rappresent\u00f2 il pezzo pi\u00f9 potente a disposizione della difesa contraerei, praticamente sempre da postazioni fisse. Da questo pezzo fu ottenuto anche il prototipo di un cannone controcarro e un cannone montato sul cacciacarri Jagdpanzer VI Jagdtiger.\nL'origine.\nIl progetto originale del pezzo venne richiesto alla Rheinmetall nel 1936, sotto la denominazione \"Ger\u00e4t 40\" (materiale 40), considerando la bassa priorit\u00e0 assegnata al progetto (era disponibile l'ottimo 8,8 cm FlaK e la struttura degli aerei era ancora prevalentemente di legno e tela) il prototipo fu disponibile solo nel 1940. Dopo la costruzione di 6 esemplari mobili (su due carrelli a quattro ruote ciascuno ed affusto a crociera) si constat\u00f2 che non era possibile il movimento tattico del pezzo, quindi si pass\u00f2 alla scomposizione in due carichi, sistema che comunque si rivel\u00f2 eccessivamente ingombrante. A questo punto fu deciso di utilizzarlo solo da postazioni fisse o da affusti ferroviari.\nLa tecnica.\nIl cannone nacque subito per essere asservito alle centrali di tiro, quindi l'accensione della cariche del bossolo-proietto (che pesava 60\u00a0kg) avveniva elettricamente, con settaggio della spoletta controllato dalla centrale di tiro, quindi per lo sparo era richiesto il consenso sia del capopezzo (\"Fuervorsteher\") sia del servente addetto al settaggio della spoletta (\"Z\u00fcnderoperator\"), entrambi collegati in cuffia con la centrale di tiro.\nIl movimento in brandeggio era ottenuto con due motori oleodinamici, mentre un terzo motore controllava il movimento in elevazione.\nIl pezzo fu costruito in 570 esemplari, di cui circa 200 su affusto ferroviario.\nLe varianti.\nQuasi immediatamente dopo l'inizio della produzione in serie fu iniziata la produzione dei Flakzwilling 40 12,8\u00a0cm, cio\u00e8 un affusto binato con due bocche da fuoco da 12,8\u00a0cm, di cui una aveva l'apparato di caricamento speculare rispetto all'altra. I \"Flakzwilling\" furono impiegati unicamente sulle torri contraerei poste a difesa delle principali citt\u00e0 tedesche, e ne furono costruiti solo 33 esemplari.\nSulla meccanica del 12,8\u00a0cm furono prodotti anche un 12,8\u00a0cm FlaK 45 ed un 12,8\u00a0cm PaK 44 (controcarri), che alla fine della guerra non avevano superato lo stato di prototipo.\nL'altro cannone di questo calibro fu il 12,8\u00a0cm KwK 44 montato sul cacciacarri Jagdpanzer VI Jagdtiger, costruito in soli 70 esemplari, ma in grado di penetrare 200\u00a0mm di corazza a m di distanza."}
{"id": "1601105", "revid": "1522738", "url": "https://it.wikipedia.org/wiki?curid=1601105", "title": "Angola Avante", "text": "Angola Avante! (\"Avanti Angola!\") \u00e8 l'inno nazionale dell'Angola. \nStoria.\n\u00c8 stato scritto da Manuel Rui Alves Monteiro e composto da Rui Alberto Vieira Dias Mingas.\n\u00c8 stato adottato dal 1975, successivamente all'indipendenza dal Portogallo."}
{"id": "1601109", "revid": "2184720", "url": "https://it.wikipedia.org/wiki?curid=1601109", "title": "I Don't Need a Man", "text": "I Don't Need a Man \u00e8 il quinto singolo del gruppo musicale Pussycat Dolls ad essere estratto dal loro album di debutto \"PCD\"."}
{"id": "1601113", "revid": "465169", "url": "https://it.wikipedia.org/wiki?curid=1601113", "title": "Wait a Minute (Pussycat Dolls)", "text": "Wait a Minute \u00e8 il sesto singolo delle Pussycat Dolls' ad essere estratto dal loro album di debutto \"PCD\".\nVideo.\nIl video \u00e8 ambientato principalmente in una stazione, dove si vedono delle persone vicino a un binario. Ad un tratto una ragazza apre una cassetta e inizia la canzone. Poi si vedono due ragazze impegnate a raggiungere la stazione e in primo piano si vede Timbaland che scende da una scala mobile e inizia a cantare. Poi, dall'altro lato della stazione, si vede Nicole Scherzinger, con un giubbotto nero lungo, i capelli tirati con coda e con una frangetta e il rossetto color rosa - argenteo inizia a cantare pure lei e comincia a camminare attraverso la stazione. Poi la scena si sposta su un binario, dove si vedono chiaramente le Pussycat Dolls e Timbaland su un treno. Di colpo le Pussycat Dolls cominciano a ballare e ad aggrapparsi a dei pali come in una classica lap-dance. Timbaland cerca di fermarle, ma inutilmente. Poi si vede un bambino che guarda la scena delle Pussycat Dolls che si tolgono i loro giubbotti. Sua madre gli tappa gli occhi, ma lui le toglie la mano dagli occhi.\nLa scena si sposta in una citt\u00e0 dove le Pussycat Dolls camminano e sul pi\u00f9 bello ritorna in scena Timbaland, che vuole impedire loro di salire sul suo taxi, ma loro non ascoltano e salgono. Alla fine, Timbaland riesce a fermarle e le Pussycat Dolls smettono di ballare. Di colpo, lo scenario si chiude."}
{"id": "1601114", "revid": "194688", "url": "https://it.wikipedia.org/wiki?curid=1601114", "title": "Fair Antigua, we salute thee", "text": ""}
{"id": "1601118", "revid": "2014155", "url": "https://it.wikipedia.org/wiki?curid=1601118", "title": "Pietro d'Aviz", "text": "Origine familiare.\nEra il figlio quartogenito del re del Portogallo e dell'Algarve, Jo\u00e3o I o Giovanni I d'Aviz e di sua moglie, Filippa di Lancaster.\nBiografia.\nPietro fu uno dei figli favoriti di suo padre, il re Giovanni I, che gli fece avere una buona educazione ed una notevole istruzione, eccezionale per i tempi in cui i grandi sovrani e feudatari erano poco istruiti se non addirittura analfabeti.Crebbe coi suoi cinque tra fratelli e sorelle che arrivarono all'et\u00e0 adulta, Edoardo, Enrico, Isabella, Giovanni e Ferdinando, in un ambiente tranquillo e privo di intrighi e fu particolarmente legato a Edoardo, il futuro re del Portogallo, e Giovanni, il futuro conestabile del Portogallo (Il grande poeta portoghese, Lu\u00eds de Cam\u00f5es, li cita nel racconto epico, I Lusiadi, come \"\u00cdnclita gera\u00e7\u00e3o\").\nNell'agosto del 1415, fu al fianco del padre e dei fratelli Edoardo ed Enrico alla conquista di Ceuta, e il giorno dopo la presa della citt\u00e0 fu fatto cavaliere con le armi che sua madre Filippa gli aveva fatto confezionare prima di morire (19 luglio 1415).A seguito di questa impresa, il 15 settembre di quello stesso anno, a Tavira, gli fu conferito il ducato di Coimbra congiuntamente al fratello Enrico che ricevette il ducato di Viseu (furono i primi due ducati creati in Portogallo).\nI viaggi.\nNel 1418 inizi\u00f2 a viaggiare e per dieci anni visit\u00f2 tutta l'Europa: incontr\u00f2 Giovanni II di Castiglia a Valladolid, prosegu\u00ec per l'Ungheria, dove incontr\u00f2, l'imperatore del Sacro Romano Impero, Sigismondo ed entr\u00f2 al suo servizio e dopo aver combattuto contro i Turchi e partecipato alla Crociata Hussita in Boemia fu ricompensato con il titolo di marchese di Treviso, nel 1422. Nel 1424 lasci\u00f2 i domini dell'impero per recarsi sull'isola di Patmos, dove incontr\u00f2, Murad II, il sultano dell'Impero Ottomano, e da l\u00ec si rec\u00f2 a Costantinopoli, la capitale dell'Impero bizantino, che lo impression\u00f2 nonostante la sua posizione fosse disperata di fronte ad un attacco Ottomano. Da Costantinopoli si rec\u00f2 in Terra Santa, passando da Alessandria e dal Cairo.Nel 1425 visit\u00f2 la Francia occidentale, passando da Parigi, per visitare l'Universit\u00e0, e poi l'Inghilterra, recandosi anche all'Universit\u00e0 di Oxford.Nel 1426, giunse nelle Fiandre e per due anni rimase alla corte del duca di Borgogna, Filippo il Buono, che era vedovo da un anno; Pietro raccomand\u00f2 a Filippo la sorella Isabella, come moglie (nel 1428-1429, Filippo invi\u00f2 una delegazione in Portogallo, che includeva il pittore Jan van Eyck, che fece due ritratti alla principessa Isabella, e nel 1430 furono celebrate le nozze).Nel 1427, da Bruges, Pietro scrisse al fratello, Edoardo, futuro re del Portogallo, la famosa lettera sulla \"corretta amministrazione dei regni\".Nel 1428, visit\u00f2 il suo Ducato di Treviso e si rec\u00f2 nella vicina Venezia, dove incontr\u00f2 il Doge della Repubblica di Venezia, Francesco Foscari, che gli don\u00f2 una copia de Il Milione, scritto da Marco Polo, libro che poi don\u00f2 al fratello Enrico, \"il Navigatore\", assieme alle carte e mappe che aveva comperato e raccolto durante i suoi dieci anni di viaggio.Da Venezia, Pietro si rec\u00f2 a Roma dove fu ricevuto da papa Martino V, e da l\u00ec si diresse a Barcellona, dove negozi\u00f2 con Alfonso V d'Aragona il matrimonio tra suo fratello, Edoardo e la sorella di Alfonso V, Eleonora, figlia del re della corona d'Aragona e di Sicilia, Ferdinando; infine concord\u00f2 il suo matrimonio con Isabella di Urgell e quindi rientr\u00f2 in Portogallo dopo oltre dieci anni di viaggi molto proficui di apprendimento.\nMatrimonio e regno del fratello Edoardo.\nIl 13 settembre 1428, Pietro spos\u00f2 Isabella di Urgell (1409-1443), figlia del pretendente alla corona d'Aragona, il conte di Urgell, Giacomo II e di Isabella d'Aragona.\nIl 14 agosto 1433, quando suo padre mor\u00ec di peste, suo fratello Edoardo divenne re e Pietro assecond\u00f2 il fratello nel favorire la concordia della nazione ed a proseguire la politica del padre riguardo all'esplorazione marittima dell'Africa.\nNel 1437, i suoi fratelli Enrico e Fernando, detto il Santo, persuasero il re Edoardo a lanciare un'offensiva in Marocco per ottenere una migliore base africana per la futura esplorazione dell'Atlantico e anche per compensare la perdita di importanza commerciale di Ceuta da quando era divenuta parte del regno portoghese, nel 1415. Per\u00f2 Giovanni, il conestabile del Portogallo e\nPietro, erano contrari all'iniziativa; avrebbero preferito evitare un conflitto con il re del Marocco. I fatti dettero loro ragione. L'attacco a Tangeri ebbe successo, ma a prezzo di alte perdite umane e ben presto la citt\u00e0 fu perduta. Il fratello pi\u00f9 giovane, Fernando, fu catturato, tenuto in ostaggio e mor\u00ec in seguito in prigionia a F\u00e8s.\nLa reggenza.\nSuo fratello Edoardo mor\u00ec di peste nel 1438, poco dopo l'attacco a Tangeri, come i suoi genitori prima di lui. Alla morte di Edoardo, gli successe sul trono, sotto la reggenza della regina madre, Eleonora, il figlio Alfonso V detto \"l'Africano\", che era ancora minorenne.Questa decisione (testamentaria del defunto re) non piacque alla popolazione di Lisbona, che inizi\u00f2 a ribellarsi, ma mentre suo fratello Giovanni spegneva ogni tentativo di ribellione, Pietro raccoglieva il malcontento intorno a s\u00e9, per cui fu richiesto alle \"cortes\" di pronunciarsi sulla reggenza:\nLe \"cortes\" (pare che Pietro riuscisse negli intrighi meglio del fratellastro, Alfonso, conte di Barcelos e futuro duca di Braganza, che appoggiava la regina madre e stava coltivando un buon rapporto col nipote Alfonso V), nel dicembre del 1439, si pronunciarono per Pietro, che ricevette l'appoggio anche del fratello Giovanni, che accett\u00f2 la decisione delle \"cortes\".\nNel 1442, dopo la morte di Giovanni, Pietro cerc\u00f2 una riconciliazione col fratellastro, Alfonso, creandolo il 30 dicembre dello stesso anno, primo duca di Braganza (che divenne cos\u00ec il nobile pi\u00f9 ricco e potente del regno), mentre continuava a portare avanti una politica che soddisfaceva la borghesia cittadina e un poco meno la grande nobilt\u00e0; inoltre riprese a concede sussidi al fratello Enrico che pot\u00e9 continuare le spedizioni per l'esplorazione dell'Atlantico.\nNel 1445, quando il rapporto tra Pietro ed Alfonso di Braganza sembrava essere migliorato, quasi normalizzato, il matrimonio tra il re, Alfonso V e Isabella, la figlia di Pietro, offese enormemente Alfonso di Braganza, che riteneva che il re doveva sposare una delle sue nipoti e pertanto i rapporti tra Pietro, il reggente e Alfonso di Braganza, lo zio pi\u00f9 ascoltato da Alfonso V si guastarono in modo definitivo.\nLa morte.\nAlfonso V, che aveva raggiunto la maggior et\u00e0 nel 1446, dal 9 giugno del 1448, cominci\u00f2 a governare direttamente senza pi\u00f9 bisogno della reggenza dello zio Pietro, anzi sotto l'influenza dell'altro zio, Alfonso I di Braganza, che gli sugger\u00ec di annullare tutti i provvedimenti presi da Pietro durante la reggenza. Cosa che Alfonso V fece il 15 settembre creando malumore in Pietro. Alfonso di Braganza, ora principale consigliere del re, cominci\u00f2 a mettere in giro la voce che Pietro non condividendo le posizione del re fosse un dissidente e nel 1449, lo fece dichiarare apertamente un ribelle, facendo precipitare gli eventi che portarono alla rottura che sfoci\u00f2 in una guerra aperta, che vide Pietro alleato del proprio figlio, Pietro di Coimbra nuovo conestabile del Portogallo, contro Alfonso di Braganza ed il re Alfonso V, che si concluse con la battaglia sulle sponde del fiume Alfarrobeira, nelle vicinanze di Vila Franca de Xira, dove il duca di Coimbra perse la vita mentre il figlio, il conestabile del Portogallo, dovette lasciare il Portogallo e andare in esilio in Castiglia (riusc\u00ec a rientrare in possesso dei titoli e dei feudi che possedeva, solo dopo il 1454, anno in cui si era rappacificato col re Alfonso V).Sulla morte di Pietro vi \u00e8 ancor oggi incertezza sul fatto che Pietro forse non mor\u00ec durante il combattimento ma fu assassinato da uno dei suoi stessi uomini.Pietro fu tumulato nel Monastero di Batalha.\nCon la morte di Pietro il regno del Portogallo cadde sotto l'influenza di Alfonso di Braganza, che aveva pi\u00f9 potere del re e lo esercit\u00f2 sino all'anno della sua morte (1461), mentre la figura di Pietro fu riabilitata dal nipote, Giovanni II del Portogallo, tredicesimo re del Portogallo, che cit\u00f2 spesso il nonno Pietro e perseguit\u00f2 la casa di Braganza, forse anche perch\u00e9 aveva determinato la morte del pi\u00f9 grande dei principi della \"\u00cdnclita gera\u00e7\u00e3o\".\nDiscendenza.\nDalla moglie Isabella, Pietro ebbe sei figli:"}
{"id": "1601125", "revid": "1842072", "url": "https://it.wikipedia.org/wiki?curid=1601125", "title": "Blitz", "text": "Blitz (prestito linguistico della lingua tedesca) o colpo di mano \u00e8 generalmente in ambito militare, un'azione rapida e improvvisa volta ad ottenere un risultato favorevole o colpire un obiettivo, mediante l'impiego limitato di uomini e mezzi e sfruttando il fattore sorpresa. A differenza del raid un blitz prevede l'occupazione del terreno dove si \u00e8 svolta l'azione.\nDerivato dalla parola tedesca \"Blitzkrieg\" (guerra lampo), l'uso del lessema \"blitz\" inizi\u00f2 a diffondersi in Italia per essere continuamente riportato nell'entusiastica campagna stampa in sostegno al piano di operazioni aeree sul territorio inglese, denominato in codice \"Blitz\" dal comando tedesco ed attuato dal 7 settembre 1940 al 10 maggio 1941, nel corso della seconda guerra mondiale.\nNell'uso moderno, il termine \"blitz\" viene spesso associato a particolari operazioni di polizia e, per estensione, anche utilizzato in ambito politico o economico-finanziario, per definire un'azione repentina ed inattesa che causa un subitaneo mutare della situazione pregressa.\nIl germanismo \"blitz\" forse per brevit\u00e0, ha in parte sostituito l'uso dell'espressione italiana \"colpo di mano\", di significato corrispondente."}
{"id": "1601131", "revid": "1305772", "url": "https://it.wikipedia.org/wiki?curid=1601131", "title": "Museo del tessile", "text": ""}
{"id": "1601135", "revid": "48344", "url": "https://it.wikipedia.org/wiki?curid=1601135", "title": "128 mm FlaK", "text": ""}
{"id": "1601140", "revid": "1482985", "url": "https://it.wikipedia.org/wiki?curid=1601140", "title": "Verde primavera", "text": "Verde primavera \u00e8 il colore mostrato nella tabella.\nSi tratta di un colore web ed il primo utilizzo del termine \"verde primavera\" per indicare tale colore \u00e8 stato nel 1766.\nVerde menta \u00e8 il colore mostrato nella tabella a destra, una tonalit\u00e0 molto brillante del verde primavera.\nMenta magica \u00e8 il colore mostrato nella tabella a destra.\nSi tratta di una tinta pi\u00f9 chiara del verde primavera. La Crayola ha inventato questo colore nel 1990.\nVerde primavera medio \u00e8 il colore mostrato nella tabella a destra.\nSi tratta di colore web, molto pi\u00f9 vicino al ciano che al verde.\nVerde caraibico \u00e8 il colore mostrato nella tabella a destra.\nSi tratta di colore web. La Crayola ha inventato questo colore nel 1997.\nVerde giungla \u00e8 il colore mostrato nella tabella a destra.\nMenta \u00e8 il colore mostrato nella tabella a destra.\nVerde primavera scuro \u00e8 il colore mostrato nella tabella a destra."}
{"id": "1601141", "revid": "13833", "url": "https://it.wikipedia.org/wiki?curid=1601141", "title": "Curzolari", "text": ""}
{"id": "1601150", "revid": "1543377", "url": "https://it.wikipedia.org/wiki?curid=1601150", "title": "Antonio Nicaso", "text": "Biografia.\n\u00c8 autore di diversi libri tradotti in varie lingue. Nel 1995 ha pubblicato Global Mafia, in cui spiega il concetto di 'partenariato criminale'. Vive e lavora tra Canada e Stati Uniti d'America. Ed \u00e8 un esperto analista del fenomeno della 'ndrangheta.\n\u00c8 componente dell'International Advisory Council dell'Istituto italiano di Studi Strategici Nicol\u00f2 Machiavelli (Italia) e del Comitato Scientifico del Nathanson Centre on Transnational Human Rights, Crime and Security, all'Universit\u00e0 di York (Canada). Insegna presso la Scuola Italia del Middlebury College a Oakland, California, dove \u00e8 anche direttore associato; alla Queen's University a Kingston, e alla St. Jerome University a Waterloo, in Canada. Nicaso ha anche collaborato con saggi alle seguenti raccolte: \"Utopia e rivoluzione in Calabria: scritti in onore di Enzo Misefari\" (1993), \"Un'altra Calabria: lo sviluppo della regione nelle idee dei calabresi della diaspora\" (1997), \"Organized Crime &amp; Money Laundering: The Globalization Revolution - A Business Reference for the 'New Economy\"' (2001), \"La scuola Italiana di Middlebury (1996-2005)\" - (2005) e Chromosomes, a project by David Cronenberg (2008). Nel 2015 ha scritto con Nicola Gratteri la voce \"criminalit\u00e0 organizzata\" per la nona appendice dell'Enciclopedia Italiana Treccani. Uno dei suoi libri, \"Business or Blood: Mafia Boss Vito Rizzuto's Last War\" (2015) \u00e8 stato adattato in una miniserie televisiva chiamata \"Bad Blood\", con Anthony LaPaglia come Vito Rizzuto, Paul Sorvino come Nicolo Rizzuto e Kim Coates come Declan Gardiner nell'autunno 2017."}
{"id": "1601151", "revid": "1776051", "url": "https://it.wikipedia.org/wiki?curid=1601151", "title": "Borussia M\u00f6nchengladbach 1984-1985", "text": "Stagione.\nIl Borussia M\u00f6nchengladbach nella stagione 1984/85 si classific\u00f2 al 4\u00ba posto in Bundesliga con un totale di 15 vittorie, 9 pareggi e 10 sconfitte.\nIl capocannoniere della squadra fu Frank Mill con 16 gol.\nIn Coppa UEFA fu eliminato al secondo turno dal Klub Sportowy Widzew \u0141\u00f3d\u017a.\nIn Coppa di Germania fu eliminato in semifinale dal .\nRosa calciatori.\nLa rosa del Borussia M\u00f6nchengladbach nella stagione 1984/85. Per ogni giocatore sono elencate le presenze e i gol in \"Bundesliga\".\n \n \n \n \n \n \n \n \n "}
{"id": "1601156", "revid": "365417", "url": "https://it.wikipedia.org/wiki?curid=1601156", "title": "Tour della Nazionale di rugby a 15 del Canada 1995", "text": "Dopo l'ottima prestazione ai mondiali del 1991 (eliminata nei quarti di finale), la nazionale canadese di rugby XV viene sovente chiamata per tour in Europa e Oceania.\nNel 1995, il Canada si reca a Figi e Nuova Zelanda"}
{"id": "1601157", "revid": "1504506", "url": "https://it.wikipedia.org/wiki?curid=1601157", "title": "Echinadi", "text": "Le Echinadi (in greco \u0395\u03c7\u03b9\u03bd\u03ac\u03b4\u03b5\u03c2) sono un arcipelago della Grecia, appartenente al pi\u00f9 grande arcipelago delle Isole Ionie, situato nel Mar Ionio. Da un punto di vista amministrativo alcune delle isole fanno parte del comune di Itaca, altre del comune di Cefalonia.\nGeografia.\nL'arcipelago si estende a poca distanza dalla costa continentale greca dell'Etolia-Acarnania e si affaccia sullo Ionio di fronte alle isole di Leucade, Itaca e Cefalonia. Le Echinadi si snodano per circa 25 km dalla foce del fiume Aspropotamo fino al golfo di Astakos, la principale delle isole, Petalas a causa dei depositi alluvionali del fiume \u00e8 ormai collegata con la terraferma.\nGeograficamente vengono divise in tre gruppi, quello settentrionale chiamato Drakoneres (\"\u0394\u03c1\u03b1\u03ba\u03bf\u03bd\u03ad\u03c1\u03b5\u03c2\") da Drakonera, l'isola principale, un piccolo gruppo di quattro isole centrali chiamate Modia \"\u039c\u03cc\u03b4\u03b9\u03b1\" e le isola meridionali chiamate Ouniades. Le isole che hanno un nome sono diciassette.\nStoria.\nLe isole furono il teatro della battaglia di Lepanto (1571), che per questo motivo \u00e8 detta anche \"delle Echinadi\" o \"delle Curzolari\".\nNomi.\nLe Echinadi debbono il loro nome al riccio di mare (\"echinus\") per via della loro costa frastagliata. Per la stessa ragione furono chiamate in passato \"Oxeiae\" (\"isole appuntite\"), nome che oggi sopravvive come denominazione di una delle isole dell'arcipelago (Oxia). I Veneziani le chiamarono \"isole\" (o \"scogli\") \"Curzolari\", nome che originariamente designava una penisola alla sinistra della foce dell'Acheloo nei pressi di Oxia. Le Curzolari non hanno quindi nessuna attinenza con l'isola di Curzola in Dalmazia e con le isole ad essa adiacenti, che sono invece le Curzolane."}
{"id": "1601158", "revid": "71155", "url": "https://it.wikipedia.org/wiki?curid=1601158", "title": "Polpa di lime", "text": "Polpa di lime \u00e8 una gradazione di colore che si trova a met\u00e0 strada fra il verde ed il lime, da cui prende in prestito anche il nome.\nIl polpa di lime appare come una tonalit\u00e0 meno brillante del color pera."}
{"id": "1601159", "revid": "124905376", "url": "https://it.wikipedia.org/wiki?curid=1601159", "title": "Verde palude", "text": "Verde palude \u00e8 il colore mostrato a destra, e deve il suo nome alla somiglianza che ha con il colore dei fanghi paludosi.\nEra un colore molto diffuso sulle Fiat 850 ed in particolare nella versione Sport"}
{"id": "1601160", "revid": "438678", "url": "https://it.wikipedia.org/wiki?curid=1601160", "title": "Non me lo dire!", "text": "Non me lo dire! \u00e8 un film del 1940 diretto da Mario Mattoli.\nTrama.\nCastellano spiantato, deve guardarsi dai piani omicidi di una banda di malviventi con l'aiuto di una ragazza. Scoprir\u00e0 che non \u00e8 poi cos\u00ec povero come credeva.\nProduzione.\n\u00c8 stato girato negli studi SAFA."}
{"id": "1601163", "revid": "767487", "url": "https://it.wikipedia.org/wiki?curid=1601163", "title": "Verde cinabro", "text": "Verde cinabro \u00e8 una tonalit\u00e0 del colore verde. Questo pigmento \u00e8 composto con una miscela di blu di Prussia e di giallo di cromo, pertanto non si trova in natura e il riferimento al cinabro \u00e8 di fantasia."}
{"id": "1601164", "revid": "729019", "url": "https://it.wikipedia.org/wiki?curid=1601164", "title": "Tour della Nazionale di rugby a 15 dell'Argentina 1999", "text": "Tra il 1996 e il 1999, i Pumas, ossia la nazionale di rugby dell'Argentina, si recano pi\u00f9 volte in Tour per prepararsi ai mondiali del 1999.\nL'ultimo tour in Europa avviene pochi mesi prima del torneo, che sar\u00e0 la consacrazione di una squadra capace di eliminare l' e raggiungere i quarti di finale, sfiorando le semifinali."}
{"id": "1601167", "revid": "729019", "url": "https://it.wikipedia.org/wiki?curid=1601167", "title": "Tour della Nazionale di rugby a 15 dell'Argentina 1990", "text": "Dopo l'isolamento politico-sportivo, conseguente alla Guerra delle Falkland, la nazionale argentina di rugby torna a visitare periodicamente l'Europa e in generale i paesi anglosassoni. \u00c8 un periodo difficile in quanto, esaurita l'epoca dei grandi talenti degli anni settanta come Hugo Porta, si assiste ad una crisi di ricambio che durer\u00e0 sino alla fine degli anni novanta.\nIn Nord America.\nL' si reca in Nord America, dove subisce una sorprendente sconfitta con il Canada (6-15) e supera gli USA (13-6). I due match erano validi per la qualificazione alla .\n1990 in Europa.\nUn tour che si sapeva impegnativo (tre test match e un match contro i Barbarians), ma che diventer\u00e0 disastroso. La giovane argentina, pur guidata dal veterano Porta in campo e da Luis Gradin in panchina, parte con molte speranza dopo la vittoria contro l'Inghilterra nel tour inglese in Argentina. Invece, solo contro l'Irlanda si vedr\u00e0 una partita equilibrata, per il resto sono pesanti sconfitte nei test ufficiali.\nPochi mesi prima Rodolfo O'Reilly si era dimesso, contrario al rientro di Porta. Mancano molti giocatori passati a giocare con l'Italia o comunque in Italia, come Gustavo Milano, Diego Dom\u00ednguez, Dengra.\nLa squadra.\nLa squadra viene affidata a Luis Gradin (coadiuvato da Angel Guastella, Oscar Martinez basante e Jorge Navessi come selezionatori e da G. Lamarca come Assistente) dopo la rinuncia di Rodoldo O' Reilly. Ritorna soprattutto Hugo Porta. Il match di Buenos Aires, vinto contro gli inglesi col suo club, lo aveva illuso di poter essere ancora all'altezza del rugby internazionale.\nAlejandro Scolni \"(C.U.B.A)\"\nGuillermo Angaut (La Plata RC\nSantiago Ezcurra \"(C.U.B.A)\"\nGustavo Jorge \"(Pucara)\"\nG. Romero Acuna \"(Gymnasia y Esgrima)\"\nMatias Allen \"(C.A.S.I.)\"\nDiego Cuesta Silva \"(S.I.C.)\"\nHernan Garcia Simon \"(Pueyreddon)\"\nSantiago Meson \"(Tucuman RC)\"\nHugo Porta \"(Banco Nacion)\"\nLisandro Arbizu \"(Belgrano A.C.)\"\nHernan Vidou \"(Buenos Aires C &amp; R)\"\nGonzalo Camard\u00f3n \"(Alumni)\"\nRodrigo Crexell \"(Jockey Club Rosario)\"\nJose Simes \"(Tala RC)\"\nMiguel Bertranou \"(Los Tordos)\"\nH. Ballatore \"(Alumni)\"\nDiego Cash \"(S.I.C.)\"\nL. Lonardi \"(S.I.C.)\"\nOsvaldo Fascioli \"(Mendoza RC)\"\nAlejandro Cubelli \"(Belgrano A.C.)\"\nR.le Fort \"(Tucuman RC)\"\nRodolfo Etchegoyen \"(Banco Nacion)\"\nGerman Llanes \"(La Plata RC)\"\nFederico Mendez Azpillaga \"(Tucuman RC)\"\nPedro Sporleder \"(Curupayti)\"\nEmilio Ezcurra \"(Club Newman)\"\nPablo Garreton \"(Tucuman RC)\"\nRodolfo Villalonga \"(Alumni)\"\nAgustin Macome \"(Tucuman RC)\"\nManuel Aguirre \"(Alumni)\"\nDaniel Poet \"(Rosario AC)\"\nRisultati.\nL'Inghilterra del test di Twickenham non \u00e8 quella giovane ed inesperta del tour in Argentina. \nCon Rory Underwood, Rob Andrew, Jerry Guscott, \u00e8 tutta un'altra musica. Non c'\u00e8 partita. Un risultato storico per l'Inghilterra e in modo opposto per l'Argentina.\nAl 16\u00ba minuto si chiude definitivamente la carriera internazionale di Hugo Porta. Un infortunio muscolare mette fuori gioco il trentanovenne fuoriclasse, chiudendo anche per lui un tour deludente. La sconfitta pesantissima che segue conferma i grandi problemi di questa squadra.\nBibliografia.\n\"Rothmans Rugby Union Yearbook 1990-91\". Stephen Jones, John Griffiths (a cura di). Queen Anne Press, 1990. ISBN 0-356-19162-1"}
{"id": "1601168", "revid": "1573940", "url": "https://it.wikipedia.org/wiki?curid=1601168", "title": "Bhalil", "text": "Bhalil \u00e8 una citt\u00e0 del Marocco, nella provincia di Sefrou, nella regione di F\u00e8s-Mekn\u00e8s.\nLa citt\u00e0 \u00e8 anche conosciuta come al-Bah\u0101l\u012bl, Behalil, Bahlil."}
{"id": "1601172", "revid": "599013", "url": "https://it.wikipedia.org/wiki?curid=1601172", "title": "Sammy Mej\u00eda", "text": ""}
{"id": "1601180", "revid": "729019", "url": "https://it.wikipedia.org/wiki?curid=1601180", "title": "Tour della Nazionale di rugby a 15 dell'Argentina 1979", "text": "Nella seconda met\u00e0 degli anni '70 il rugby argentino si mostra sulla scena internazionale. \u00c8 l'epoca di Hugo Porta, considerato il pi\u00f9 grande giocatore argentino di tutti i tempi ed eletto nel 1985 il miglior mediano di apertura del mondo\nDopo quelli del 1976 e 1978 in Europa quello del 1979 \u00e8 uno storico tour dei \"Pumas\" ancora capitanati da Hugo Porta: Vincono 5 partite su 6 contro le selezioni provinciali Neozelandesi e perdono onorevolmente due volte contro gli All Blacks\nMatch preparatori.\nFurono disputati dei match preparatori contro Uruguay (a Montevideo), Cile (a Buenos Aires, vinta 88 a 7) oltre che contro le selezioni delle federazioni provinciali di C\u00f3rdoba, Santa Fe e Rosario."}
{"id": "1601187", "revid": "729019", "url": "https://it.wikipedia.org/wiki?curid=1601187", "title": "Tour della Nazionale di rugby a 15 dell'Australia 1908-1909", "text": "Il Tour della Nazionale di rugby a 15 dell'Australia 1908-1909 fu una serie di incontri di Rugby a 15 disputati dalla nazionale na contro squadre di club, ad inviti e nazionali di Inghilterra Galles Canada e USA. Fu il primo tour australiano nell'emisfero nord e la compagine viene solitamente indicata come \"I primi Wallabies\". La squadra era formata quasi esclusivamente di giocatori del Nuovo Galles del Sud a causa del passaggio di molte squadre del Queensland al Rugby league.\nIn precedenza, avevano visitato l'emisfero nord le rappresentative di (1905) e (1906). Entrambe avevano ottenuto importanti ed inattesi successi contro club e nazionali.\nMalgrado il successo dei due precedenti, il tour australiano ebbe scarso risalto sulla stampa soprattutto perch\u00e9 l'Australia aveva avuto scarsi risultati sino ad allora (1 vittoria in 12 partite) nei test contro Nuova Zelanda e le selezioni britanniche dei tour del 1899 e del 1904 dunque non vi erano grandi aspettative.\nMalgrado questo, gli Australiani disputarono un discreto tour e molti commentatori ritennero che avrebbero potuto fare meglio se avessero avuto pi\u00f9 fortuna e meno infortuni\nFurono disputati due match internazionali ufficiali contro e , ma non si riusc\u00ec ad organizzare match ufficiali contro e perch\u00e9 le due federazioni rifiutarono l'incontro.\nLa leadership della squadra.\nCome manager venne scelto il manager della selezione del New South Wales, James McMahon, assistito da Stan Wickham, capitano dei Wallabies in ben 10 occasioni. Il capitano ufficiale fu Herbert Moran, sostituito in alcune occasioni da Chris McKivat e Fred Wood, vice-capitano ufficiale.\nLa divisa di gioco era blu con il simbolo del Waratah, fiore tipico simbolo di Sydney, a confermare la predominanza di giocatori del Nuovo Galles del Sud.\nMoran scrisse in \"Viewless Winds\" che quando la squadra giunse a Plymouth, un gruppo di giornalisti, ansiosi di dare al team un nome distintivo. Venne subito rifiutato il nome \"Rabbits\" (Conigli) e presto venne adottato il nomiglolo di \"The Wallabies\"\nMoran descrisse come \"afflizione\" il grido di guerra che era stata suggerito dalle Union australiane come \"attrazione\" sullo stile dell'Haka neozelandese. Egli scrisse: \"Dopo molti anni il ricordo del \"grido di guerra\" provoca ancora in me molta rabbia... Dovevamo saltare in aria ed eseguire dei gesti che fossero scambiati per quelli che i nativi australiani eseguivano in simili circostanze e urlare selvaggiamente parole senza senso durante quella pantomima. Mi rifiutai di guidare quella disgustosa caricatura di danza tribale e regolarmente mi \"nascondevo\" come un obiettore di coscienza.\" \"\nMatch preparatori e viaggio.\nLa squadra lasci\u00f2 Sydney l'8 agosto 1908 a bordo della \"SS Omrah\" diretti a Melbourne. La nave conteneva 115 passeggeri e molte merci. \nDisputarono un match al Melbourne Cricket Ground contro una selezione dello stato di Victoria, vincendo per 26-6. Quindi transitarono per Fremantle dove sconfissero una selezione di Western Australia per 58-6.\nNel lungo viaggio Moran introdusse la pratica di effettuare delle riunioni che fossero in parte delle lezioni in parte dei \"brainstorming\" con i giocatori incoraggiati a proporre delle idee per migliorare le performance del team. Moran utilizzava una lavagna e all'inizio il suo stile di lezione venne deriso dai giocatori, ma seppe convincerli a vedere il rugby come una sorta di gioco degli scacchi.\nPrima parte del tour.\nIl primo match fu contro Devon. Peter Burge si ruppe una gamba e non pot\u00e9 pi\u00f9 giocare nel tour. L'Australia vinse comunque pur giocando in quattordici. Bob Craig aveva portato con s\u00e9 un pitone nel suo bagaglio come mascotte del tour, ma questo mor\u00ec lo stesso giorno del primo match..\nNel terzo match contro Cornwall at Camborne, un altro giocatore si ruppe una gamba. L'avanti del Queensland, Flanagan si scontr\u00f2 infatti contro Charles \"Boxer\" Russell avendo la peggio.\nIl quarto match vide i Wallabies affrontare i migliori giocatori di Cardiff and Swansea riuniti nel Glamorgan County, davanti a 20.000 spettatori.\nLa prima sconfitta arriv\u00f2 contro Llanelli RFC in un match combattutissimo che rester\u00e0 nella storia del club gallese.\nI giochi olimpici.\nMentre si svolgeva il tour, si stavano disputando i Giochi della IV Olimpiade a Londra; fu cos\u00ec che la squadra Australiana fu chiamata a rappresentare l'Australasia nel torneo di rugby. Un solo altro team si present\u00f2, a rappresentare il Regno Unito. Un torneo di scarso interesse nei giochi iniziati sei mesi prima e nell'ultima settimana di gare.\nL'Australia aveva gi\u00e0 superato Cornwall, campioni britannici avendo vinto il torneo delle contee, un mese prima.\nScozia ed Irlanda avevano declinato l'invito della Rugby Football Union di partecipare ai Giochi e la , detentrice del titolo, non si present\u00f2 lasciando alle due squadre la disputa delle sole due medaglie.\nIl match venne giocato dentro l'enorme White City, in un'area vicino alla Piscina olimpica che misurava 110 yard di lunghezza con delle protezioni per i giocatori se fossero caduti nella vasca vuota\nIl terreno era molto scivoloso e pesante a a causa dei forti piogge, rendendo la palla assai difficile da controllare. L'eccellenza del gioco degli australiani, sorprese il pubblico e permise di segnare 8 mete.\nNe Moran, ne il vice-capitano Wood giocarono lasciando il titolo di capitano a Chris McKivat, che guid\u00f2 la squadra ad una facile vittoria per 32-3 e alla gloria olimpica. Cosicch\u00e9 ognuno dei 15 giocatori in campo ebbe il titolo di \"medaglia d'oro olimpica\" .\nIl match con l'Inghilterra e gli ultimi match in Gran Bretagna.\nIl match avrebbe dovuto essere disputato a Twickhenam ma la costruzione delle tribune fu ritardata dal maltempo e il match vemme spostato.\nBen 10 giocatori esordienti vennero schierati nell'Inghilterra, Dopo un buon inizio inglese con meta di Edgar Mobbs, il Wallaby Norman Row calci\u00f2 un up-and-under, lo riprese e pareggi\u00f2 il conto. L'Australia domin\u00f2 il secondo tempo\nMoran non gioc\u00f2 a causa di un infortunio al tendine di Achille.\nTornando a casa.\nAlcuni match vennero giocati in California e durante il viaggio di ritorno\nStatistiche.\nIl tour in Gran Bretagna si articol\u00f2 in 31 partite con 25 vittorie australiane, un pareggio e 5 sconfitte.\nDue i test match con una vittoria con l'Inghilterra e una sconfitta col Galles\nAltri cinque match si disputarono in terra americana (tutte vittorie) e due preparatori in Australia. Un totale di 38 match di cui 32 vinti. 438 i punti segnati e 149 contro, con 104 mete segnate (80 dai tre quarti e 24 dagli avanti)"}
{"id": "1601190", "revid": "729019", "url": "https://it.wikipedia.org/wiki?curid=1601190", "title": "Aeroporto di Lilla Lesquin", "text": "L'aeroporto di Lilla Lesquin \u00e8 un aeroporto francese situato vicino alla citt\u00e0 di Lilla, nel dipartimento di Nord, vicino al confine col Belgio."}
{"id": "1601192", "revid": "751106", "url": "https://it.wikipedia.org/wiki?curid=1601192", "title": "Common Query Language", "text": "Common Query Language o contextual query language (CQL) \u00e8 un linguaggio formale per rappresentare query a sistemi di tipo information retrieval come motori di ricerca, sistemi di catalogazione e collezioni digitali di cataloghi bibliografici e musei. \u00c8 basato sulla semantica del protocollo di interrogazione Z39.50, l'obiettivo \u00e8 quello di rappresentare le query in un modo facilmente leggibile dagli esseri umani mantenendo la potenza e l'espressivit\u00e0 di linguaggi di interrogazione pi\u00f9 complessi. \u00c8 stato sviluppato ed \u00e8 manutenuto dalla Z39.50 Maintenance Agency, parte della Library of Congress.\nEsempi di query.\nQuery semplici:\ndinosauro\n\"dinosauro completo\"\ntitle = \"complete dinosauro\"\ntitle exact \"il dinosauro completo\"\nquery attraverso operatori booleani:\ndinosauro or uccello\ndinosauro and \"eta glaciazione\"\ndinosauro not rettile\ndinosauro and uccello or pterodattilo\n\"dinosauro piumato\" and (yixian or jehol)\nQuery attraverso indici:\nannoPubblicazione &lt; 1980\nlunghezzaDelFemore &gt; 2.4\nbioMassa &gt;= 100\nQuery basate sul rapporto di prossimit\u00e0 tra parole in un documento:\nribs prox/distance&lt;=5 chevrons\nribs prox/unit=sentence chevrons\nribs prox/distance&gt;0/unit=paragraph chevrons\nQuery su database dimensionali:\ndate within \"2002 2005\"\ndateRange encloses 2003\nQuery basate su rilevanza:\nsubject any/relevant \"fish frog\"\nsubject any/rel.lr \"fish frog\"\nGli ultimi esempi utilizzano uno specifico algoritmo per la regressione lineare."}
{"id": "1601194", "revid": "395393", "url": "https://it.wikipedia.org/wiki?curid=1601194", "title": "Ezio Giorgetti", "text": "La storia.\nL'11 settembre 1943, all'indomani dell'occupazione tedesca, un gruppo di famiglie ebree, che provenienti dai Balcani nel corso degli anni precedenti avevano trovato rifugio in Italia, giunge a Bellaria (Rimini) nel tentativo di raggiungere il Sud Italia gi\u00e0 occupato dagli Alleati. A Bellaria il gruppo entra in contatto con Ezio Giorgetti, proprietario di una pensione, l'Hotel Savoia. Quella che all'inizio fu una decisione presa per motivi puramente economici, al fine di allungare la stagione lavorativa ormai agli sgoccioli, si trasforma ben presto in una rischiosa missione di solidariet\u00e0. Giorgetti, con l'attiva complicit\u00e0 del maresciallo dei carabinieri Osman Carugno, capo della polizia locale, ospita il gruppo e provvede alle loro necessit\u00e0. Anche quando il gruppo \u00e8 costretto ad evacuare, Giorgetti e Carugno si prendono cura della loro sistemazione, dapprima in altre strutture alberghiere e quindi in una fattoria nel villaggio di Madonna di Pugliano. Giorgetti, che ha numerosi contatti con i circoli antifascisti della regione, e Carugno continuano a provvedere a tutte le necessit\u00e0 del gruppo e ottengono per loro tessere annonarie e documenti d'identit\u00e0 falsi. Quando la situazione si fa pi\u00f9 critica nella zona con il passaggio del fronte e la massiccia presenza di truppe naziste, i profughi sono dispersi in piccoli gruppi tra le famiglie di Pugliano Vecchio, comune di Montecopiolo, dove rimarranno incolumi fino alla Liberazione.\nIl gruppo di ebrei salvati grazie al coraggio di Ezio Giorgetti e Osman Carugno era composto di 30 persone (in massima parte donne, vecchi e bambini), cui vanno aggiunte altre 8 persone che si aggregarono al gruppo per breve periodo.\nIl 14 dicembre 1956, Giorgetti ricevette dalla comunit\u00e0 ebraica di Roma un attestato di benemerenza per quanto aveva fatto. Il 17 giugno 1964 ebbe quindi l'onore di essere iscritto all'Albo dei giusti tra le nazioni a Yad Vashem. Analogo riconoscimento fu conferito nel 1986 alla memoria a Osman Carugno.\nNel 2002 una targa in memoria di Ezio Giorgetti \u00e8 stata collocata dal Comune di Bellaria-Igea Marina in una piazzetta a lui dedicata presso il Parco del Gelso."}
{"id": "1601195", "revid": "287204", "url": "https://it.wikipedia.org/wiki?curid=1601195", "title": "Tour della Nazionale di rugby a 15 dell'Australia 1913", "text": "Nel 1913 la Nazionale di rugby australiana di rugby a 15 si reca in Nuova Zelanda per un Tour. \nNei Test Match, due vittorie per gli All Blacks, una per i \u201cWallabies\u201d"}
{"id": "1601196", "revid": "123252146", "url": "https://it.wikipedia.org/wiki?curid=1601196", "title": "F\u00edjate bien", "text": "Fijate Bien \u00e8 l'album di debutto del cantante colombiano Juanes, pubblicato nel 2000."}
{"id": "1601197", "revid": "177967", "url": "https://it.wikipedia.org/wiki?curid=1601197", "title": "Nilo Ossani", "text": "Biografia.\nDotato di una bella voce da tenore squillante ed acuta, inizi\u00f2, come il concittadino ed amico Emilio Renzi (diventato in seguito molto pi\u00f9 noto con lo pseudonimo Aldo Visconti), la carriera operistica con notevole successo, debuttando con il proprio nome.\nNel 1938 vinse a Milano un concorso per giovani voci e nel 1939 debutt\u00f2 nel difficilissimo ruolo del pescatore nel \"Guglielmo Tell\" di Rossini al Maggio Musicale Fiorentino, cominciando cos\u00ec la sua carriera in numerosi teatri lirici italiani, tra i quali La Scala di Milano.\nNel 1945, alla fine della Seconda guerra mondiale, pass\u00f2 alla musica leggera e all'Operetta, senza abbandonare del tutto la lirica, e si fece chiamare Nilo Ossani, con risultati altrettanto positivi.\nFu scritturato dalla radio Rai cantando con l'orchestra Ernesto Nicelli, negli anni 40 ed inizi\u00f2 ad incidere i primi dischi per La voce del padrone, che rimarr\u00e0 per anni la sua casa discografica ufficiale, in seguito passer\u00e0 alla Meazzi e alla Path\u00e8.\nNel 1950 la sua popolarit\u00e0 giunse anche negli Stati Uniti, quando fu scelto come rappresentante per l'Italia al Festival Mondiale della Canzone e Melodia Popolare di New York, dove cant\u00f2 accompagnato dall'orchestra diretta da Percy Faith e dove cant\u00f2 la famosa Torna a Surriento di Ernesto De Curtis.\nNegli anni 50, 60 lavorer\u00e0 anche negli spettacoli di operette della Compagnia di Nuto Navarrini, nel 1962 nel variet\u00e0 televisivo RAI \"Alta Fedelt\u00e0\" da la voce al pupazzo Leo-cabaret, creato da Maria Perego, cantando canzoni degli anni 20 e 30.\nSi ritir\u00f2 dalle scene negli anni settanta."}
{"id": "1601201", "revid": "729019", "url": "https://it.wikipedia.org/wiki?curid=1601201", "title": "Tour della Nazionale di rugby a 15 dell'Australia 1933", "text": "La Nazionale di rugby XV dell'Australia si reca in visita per la prima volta in Sud Africa nel 1933.\nLa serie contro gli Springboks vedr\u00e0 prevalere questi per 3 incontri vinti a 2."}
{"id": "1601204", "revid": "729019", "url": "https://it.wikipedia.org/wiki?curid=1601204", "title": "Tour della Nazionale di rugby a 15 dell'Australia 1936", "text": "Nel 1936 i \"Wallabies\" si recano in tour in Nuova Zelanda. perdono entrambi i test match contro gli All Blacks che conservano la Bledisloe Cup"}
{"id": "1601205", "revid": "219110", "url": "https://it.wikipedia.org/wiki?curid=1601205", "title": "S-VT", "text": "Il S-VT, o Sequential Valve Timing, \u00e8 una tecnologia sviluppata da Mazda per variare la fasatura delle valvole a fungo, il S-VT varia la fasatura delle valvole d'aspirazione mediante della pressione idraulica, in modo da far ruotare l'albero a camme.\nIl S-VT \u00e8 stato introdotto nel 1998 sul motore ZL-DE e viene utilizzato nelle famiglie di motori B-, Z-, MZR- e J-."}
{"id": "1601206", "revid": "729019", "url": "https://it.wikipedia.org/wiki?curid=1601206", "title": "Tour della Nazionale di rugby a 15 dell'Australia 1947-1948", "text": "Il Tour della Nazionale di rugby a 15 dell'Australia 1947-1948 fu una serie di match di rugby a 15, disputati tra il luglio 1947 il marzo 1948 dalla nazionale australiana. Un tour molto lungo che tocc\u00f2 Ceylon, le Isole Britanniche, la Francia e il Nord America.\nI Wallabies disputarono ben 41 match di cui 5 test match ufficiali e 36 ufficiosi contro selezioni o club. Fu il primo grande tour di una squadra dell'emisfero sud dopo la fine della seconda guerra mondiale e il primo di una squadra australiana dopo vent'anni e dopo la ricostruzione della Australian Rugby Union. L'ultimo era stato il tour del 1927-28 dei Waratahs del Nuovo Galles del Sud. In effetti il tour era previsto per il 1939, ma lo scoppio della guerra lo aveva fatto annullare, quando la squadra era gi\u00e0 ormai in Inghilterra.\nIl risultato fu eccellente per gli australiani, che riuscirono a non subire mete nei cinque match contro le nazionali britanniche, perdendo solo contro il Galles\nFu l'ultimo tour rugbistico di cos\u00ec lunga durata: il passaggio dalla nave all'aereo come mezzo di trasporto avrebbe in seguito resi pi\u00f9 rapidi questi viaggi.\nLo stile di gioco degli australiani stava mostrando nuove caratteristiche basate sulla corsa, non ancora proprie delle squadre europee. A spingere gli australiani verso un gioco pi\u00f9 veloce e spettacolare era anche la concorrenza del rugby a 13, mentre in Europa questa concorrenza era assai minore.\nLa squadra e i suoi capitani.\nUn gruppo di 30 giocatori fu selezionato per essere capitanato da Bill McLean, giocatore di grande esperienza e con grandi doti di leader.\nSu padre Doug e suo fratello Doug Jr. erano stati nazionali australiani prima nel rugby a 15, poi nel rugby a 13 ed anche suo fratello maggiore aveva viaggiato con i Wallabies in tour in Nuova Zelanda. Bill avrebbe dovuto far parte della squadra che, capitanata da Vay Wilson, avrebbe dovuto girare l'Europa nel 1939. Durante la guerra aveva combattuto i giapponesi in un commando dell'\"Australian Imperial Force\" in Borneo ed aveva capitanato i \"Wallabies\" in quattro match contro gli All Blacks. Il tour era dunque per lui una sorta di pratica inevasa dal 1939 da sbrigare.\nIl vice capitano era un giovanissimo Trevor Allan. Aveva solo 20 anni ed aveva impressionato nei suoi primi match sia nella selezione statale che in quella nazionale. La tradizione dei primi tour australiani prevedeva che il manager si occupasse dell'organizzazione e il suo assistente dell'allenamento. In questo caso invece Tancred e McLean si preoccuparono dell'allenamento e Jeff Noseda dell'amministrazione.\nDopo sole sei partite minori svan\u00ec il sogno di Bill McLean di giocare contro l'Inghilterra a Twickenham: nel match contro la selezione militare dei Combined Services, a pochi minuti dalla fine fu sottoposto ad un duro placcaggio da tre giocatori inglesi: le cronache riportano che il rumore di ossa rotte si sentirono sugli spalti. McLean sub\u00ec una brutta frattura della tibia e del perone e termin\u00f2 la sua carriera internazionale.\nTrevor Allan divenne cos\u00ec a soli 21 anni compiuti da pochi giorni il capitano della squadra. Allan guidava una squadra piena di veterani di guerra come Ken Kearney, Colin Windon, Eddie Broad e Neville Emery; tre medici qualificati come Phil Hardcastle, Doug Keller e Clem Windsor ed un mix di giocatori vecchi e nuovi.\nItinerario del tour.\nDopo aver perso una serie di due test con la Nuova Zelanda, la squadra part\u00ec da Sydney Harbour nel luglio 1947 a bordo della nave passeggeri \"Orion\". Lasciarono l'Australia per Fremantle ed attraccarono a Colombo, dove furono accolti come gi\u00e0 i Waratahs del 197-28 dalla comunit\u00e0 degli immigrati australiani.\nTransitarono dunque per Aden e Porto Said, prima di arrivare in Inghilterra a Tilbury.\nDopo aver visitato una Londra ancora segnata dalle distruzioni della guerra, si recarono a Penzance in Cornovaglia dove poterono cominciare ad allenarsi prima di affrontare vittoriosamente la selezione mista delle Contee di Cornovaglia e Devon.\nPurtroppo quelli che dovevano essere solo match di preparazione ebbero brutti effetti con il citato infortunio a McLean e la perdita dell'ala Charlie Eases che si ruppe un braccio nel match contro Newport.\nSeguirono accaniti match contro Cardiff e Llanelli, prima che i Wallabies tornassero a Londra dove visitarono la Camera dei Comuni e la Camera dei Lord ed incontrarono il premier Clement Attlee al numero 10 di Downing Street. Pi\u00f9 tardi al St James Palace furono ricevuti dal Duca of Gloucester, fratello del re ed ex governatore d'Australia, suo figlio William. \nInfine furono ricevuti da re Giorgio VI dalla consorte dalle principesse Elizabetta e Margaret. Quando si recarono in Irlanda per il secondo test, incontrarono il presidente \u00c9amon de Valera.\nTornati in Gran Bretagna dopo il test francese, affrontarono i Barbarians che per la prima volta furono chiamati ad incontrare una nazionale, dando il via ad una tradizione ancora oggi esistente. Nei Barbarians scesero in campo sei giocatori della nazionale inglese, cinque di quella gallese, due scozzesi e un nazionale irlandese. In pratica, si trattava di una squadra paragonabile ai British and Irish Lions.\nNel rispetto della tradizione venne selezionato un giocatore senza presenze internazionali: venne scelto l'ala del Blackheath Martin Turner.\nI Barbarians vinsero 9-6, e nel \"terzo tempo\" diedero l'onorificenza di \"Barbarian Onorario\" a McLean.\nFu l'ultimo match in Europa. A seguire gli australiani s'imbarcarono sulla nave \"Queen Mary\", diretti a New York, da l\u00ec attraversarono gli Stati Uniti disputando vari incontri-esibizione contro molte squadre, comprese selezioni di immigrati australiani e squadre di football americano.\nL'ultimo match del tour fu contro la UCLA.\nDa l\u00ec per la prima volta effettuarono il rientro in aereo con soste alle Hawaii, isola Canton e Figi, prima di arrivare a Sydney nel marzo 1948. Due anni dopo quell'aereo si schiant\u00f2 durante un volo tra Melbourne e Perth uccidendo tutte le ventinove persone a bordo.\nI match.\nL'inizio del tour e il dramma di McLean.\nL'esordio avvenne a Camborne contro la selezione mista delle contee di Cornovaglia e Devon.\nUn facile successo, malgrado i giocatori australiani vennero ripresi pi\u00f9 volte dall'arbitro internazionale Gadney per il gioco rude.\nSeguirono due buon successo contro Midland Counties, di fronte a 16.000 spettatori e la mista di Gloucester e Somerset.\nQuindi la squadra si spost\u00f2 in Galles, dove fatic\u00f2 contro una selezione mista dei club di Albertillery e Cross Keys, prima di affrontare il primo match importante contro Newport. Contro la squadra della capitale gallese vennero sconfitti anche a causa di tre infortuni a tre \"avanti\" (Dowson Shedadie Tweedale).\nArriv\u00f2 dunque il match contro Combined Services, squadra militare mista di Marina, Aeronautica ed esercito, con il citato infortunio a Mc Lean.\nSegu\u00ec il match contro la mista di Northumberland and Durham. Una vittoria da record per 49-0, che ridiede morale alla squadra, mentre McLean veniva operato per l'applicazione di tre viti alla gamba infortunata.\nIn Scozia.\nLa squadra si spost\u00f2 dunque in Scozia per tre match contro selezioni molto quotate\nInghilterra e Galles per la seconda parte del tour.\nDopo una facile successo contro una mista di Cumberland e Yorkshire, un duro match contro Newport RFC, durante il quale l'ala Eastes si ruppe un braccio e chiuse il suo tour..\nA Neath vinsero facile, prima di recarsi a Llanelli dove la partita termin\u00f2 quasi in rissa e venne espulso Windon\nDopo questi match accaniti i Wallabies tornarono a Londra dove visitarono la Camera dei Comuni e la Camera dei Lord ed incontrarono il premier Clement Attlee al numero 10 di Downing Street. Pi\u00f9 tardi al St James Palace furono ricevuti dal Duca of Gloucester, fratello del re ed ex governatore d'Australia e suo figlio William.\nInfine furono ricevuti da re Giorgio VI dalla consorte dalle principesse Elizabetta e Margaret.\nQuindi segu\u00ec un importante match contro le London Counties, vero e proprio squadrone formato dai migliori giocatori delle squadre londinesi. Incontro vinto agevolmente, malgrado il valore degli avversari.\nA Oxford contro la squadra della celebre universit\u00e0, and\u00f2 in scena un'altra dura partita.\nNel successivo match contro Leicestershire &amp; East Midlands si assistette al ritorno di Windon dopo il periodo di squalifica\nIn Irlanda.\nDopo un match contro una \"mista\" di Lancashire and Cheshire, perso di misura a Manchester e durante il quale l'ex campione dell'Impero Britannico dei 100 e 200 metri Cyril Homes realizz\u00f2 due mete per la selezione inglese, il team si imbarc\u00f2 per l'Irlanda.\nQui ottenne una sudata vittoria contro Ulster e il ricevimento presso il presidente irlandese \u00c9amon de Valera, vi fu il match contro l'Irlanda, vinto per 3-16\nIl viaggio in Irlanda si chiuse con la vittoria a Cork contro Munster\nIl test con il Galles.\nFu quindi la volta del Galles che riusc\u00ec, unica squadra nazionale, a battere gli australiani e lasciarli a zero con una grande prova difensiva.\nA Londra per il test con l'Inghilterra.\nLa stanchezza e gli infortuni cominciarono a farsi sentire. Contro London Counties giunse questa volta la sconfitta. Il riposo di una settimana aiut\u00f2 i Wallabies che grazie ad una grande difesa superarono la nazionale inglese.\nI Wallabies dominarono nel possesso palla con le seconde linee Cooke e Kraefft che dominarono le rimesse laterali e con una potente prima linea nelle mischie.\nIl match fu giocato a ritmo furioso. Ma come nei precedenti test ufficiali, l'area di meta australiana rimase inespugnata. Decisivo fu un incredibile salvataggio di Trevor Allen, che poco dopo la mezz'ora letteralmente spinse in volo fuori dalla linea laterale l'inglese Swarbrick che si era tuffato ormai sicuro della meta.\nI \"Wallabies\" riuscirono a chiudere in vantaggio per 3-0 il primo tempio grazie ad una meta di Colin Windon. Quindi l'estremo inglese Syd Newman colp\u00ec i pali su punizione e gli australiani chiusero poi l'incontro 11-0.\nIn Francia.\nLa parte di tour in Francia vide i giocatori stanchi e sfiduciati, anche per gli scarsi risultati economici e al poco pubblico che aveva assistito a molti dei match precedenti. Contro i \"Blues\" subirono una pesante sconfitta, solo mitigata dalle vittorie nei due match successivi."}
{"id": "1601207", "revid": "729019", "url": "https://it.wikipedia.org/wiki?curid=1601207", "title": "Tour della Nazionale di rugby a 15 dell'Australia 1953", "text": "Nel 1953 l'Australian Rugby Union invi\u00f2 ben 3 squadre in tour: la prima squadra in Africa meridionale per un tour di tre mesi, una seconda squadra a Figi ed una terza a Ceylon.\nI Wallabies in Africa Australe.\nNel 1953 la nazionale di rugby australiana vista il Sudafrica e la Rhodesia per un lungo tour. Subisce un passivo nei test match con gli Springboks sudafricani con 3 partite perse e una vinta.\nTutto sommato fu considerato un buon tour, grazie alla vittoria nel secondo match, che interruppe una imbattibilit\u00e0 degli Springboks che durava da 15 anni.\nIl match finale di Adelaide fu organizzato per festeggiare il ritorno degli \"eroi\"."}
{"id": "1601210", "revid": "125327441", "url": "https://it.wikipedia.org/wiki?curid=1601210", "title": "Un d\u00eda normal", "text": "Un d\u00eda normal \u00e8 il secondo album del cantante colombiano Juanes, pubblicato nel 2002. Brani come \"A dios le pido\", \"Fotografia\", \"La paga\" e \"Un dia normal\" hanno permesso a Juanes di entrare nella scena mondiale, vendendo 2 milioni di copie con questo disco."}
{"id": "1601211", "revid": "729019", "url": "https://it.wikipedia.org/wiki?curid=1601211", "title": "Tour della Nazionale di rugby a 15 dell'Australia 1957-1958", "text": "Questo tour, a cavallo con il 1958, passer\u00e0 alla storia come il peggiore nella storia dei Wallabies: \u00e8 l'unica volta nella storia in cui una delle tre potenze australi del rugby perde in tour contro tutte e 4 le nazionali britanniche: un grande slam alla rovescia. E per di pi\u00f9 perde pure con la Francia."}
{"id": "1601212", "revid": "52076", "url": "https://it.wikipedia.org/wiki?curid=1601212", "title": "Antiquarium di Ventimiglia", "text": ""}
{"id": "1601217", "revid": "729019", "url": "https://it.wikipedia.org/wiki?curid=1601217", "title": "Tour della Nazionale di rugby a 15 dell'Australia 1966-1967", "text": "Alla fine del 1966, la nazionale australiana di rugby a XV, si reca in Europa per un Tour, che dovrebbe essere il riscatto della disastrosa spedizione del 1957-58, ma lo sar\u00e0 solo parzialmente con 2 vittorie e 3 sconfitte contro le nazionali del \"Cinque Nazioni\"."}
{"id": "1601223", "revid": "38120", "url": "https://it.wikipedia.org/wiki?curid=1601223", "title": "Un D\u00eda Normal", "text": ""}
{"id": "1601228", "revid": "287204", "url": "https://it.wikipedia.org/wiki?curid=1601228", "title": "Tour della nazionale di rugby a 15 dell'Australia 1975-1976", "text": "A cavallo tra il 1975 e il 1976 la Nazionale Australiana di \"Rugby a 15\" si reca in Europa per un Tour, che proseguir\u00e0 anche con un match in terra americana.\nObiettivo del test \u00e8 quello di realizzare i cosiddetto \"Grande Slam\" battendo cio\u00e8 tutte le quattro squadre britanniche.\nFallir\u00e0 miseramente con tre sconfitte su quattro."}
{"id": "1601232", "revid": "2153076", "url": "https://it.wikipedia.org/wiki?curid=1601232", "title": "Mi sangre", "text": "Mi sangre \u00e8 il terzo album del cantante colombiano Juanes, pubblicato nel 2004."}
{"id": "1601235", "revid": "119820753", "url": "https://it.wikipedia.org/wiki?curid=1601235", "title": "Anglia (Germania)", "text": "La moderna Anglia (tedesco: \"Angeln\", danese: \"Angel\", latino: \"Anglia\", inglese: pu\u00f2 seguire il tedesco o il latino; traduzione diretta dal latino: \"England\"), \u00e8 una penisola dello Schleswig-Holstein, in Germania, che si affaccia sulla baia di Kiel. \u00c8 separata dalla vicina penisola dello Schwansen (danese: \"Svans\" o \"Svans\u00f8\") dall'insenatura di Schlei, e dall'isola danese di Als dal Flensburger F\u00f6rde (\"Fiordo di Flensburg\"). Non \u00e8 dimostrato che anche l'antica Angeln corrispondesse a questi confini; \u00e8 possibile che fosse pi\u00f9 estesa, tuttavia le fonti antiche concordano nell'affermare che comprendesse il territorio della moderna Anglia.\nL'importanza dell'Anglia va al di l\u00e0 di quella che \u00e8 l'odierna area, in quanto si ritiene che fosse la terra di origine degli Angli, popolazione germanica emigrata nell'Inghilterra centrale (Mercia), settentrionale (Northumbria) e orientale (Anglia orientale). In seguito a questa migrazione, le terre occupate presero il loro nome, da cui deriva l'odierno \"England\". L'Inglese, una delle principali lingue del mondo moderno, deve il suo nome agli Angli e all'Anglia."}
{"id": "1601236", "revid": "729019", "url": "https://it.wikipedia.org/wiki?curid=1601236", "title": "Tour della Nazionale di rugby a 15 dell'Australia 1981-1982", "text": "A cavallo tra il 1981 e il 1982 la Nazionale australiana di rugby a 15 torna in Europa per un tour che proseguir\u00e0 anche con un match in terra americana.\nObiettivo del test \u00e8 quello di riscattare le 3 sconfitte del 1975-76 in 4 test contro le squadre britanniche.\nFallir\u00e0 nuovamente con tre sconfitte su 4. "}
{"id": "1601237", "revid": "183976", "url": "https://it.wikipedia.org/wiki?curid=1601237", "title": "Chiesa vetero cattolica d'Italia dell'Unione di Utrecht", "text": ""}
{"id": "1601238", "revid": "729019", "url": "https://it.wikipedia.org/wiki?curid=1601238", "title": "Tour della nazionale di rugby a 15 dell'Australia 1984", "text": "Nel 1984 la Nazionale australiana di rugby a 15 fu impegnata in \"tour\" a Figi e nelle Isole Britanniche.\nLa prima parte del \"tour\" si svolse a Figi e previde un \"test match\" contro la locale Nazionale e due incontri contro selezioni non rappresentative.\nIl breve \"tour\" serv\u00ec a preparare l' ai tre incontri di luglio in cui fu impegnata in casa contro la e al pi\u00f9 impegnativo viaggio in Europa di novembre-dicembre, in cui gli \"Wallabies\" furono impegnati contro le quattro Nazionali delle Isole Britanniche.\nIn tale \"tour\" europeo l' consegu\u00ec il suo primo Grande Slam, vincendo in sequenza contro , , e , subendo una sola meta, dal ."}
{"id": "1601241", "revid": "287204", "url": "https://it.wikipedia.org/wiki?curid=1601241", "title": "Guo Moruo", "text": ""}
{"id": "1601243", "revid": "729019", "url": "https://it.wikipedia.org/wiki?curid=1601243", "title": "Tour della Nazionale di rugby a 15 dell'Australia 1986", "text": ""}
{"id": "1601244", "revid": "295921", "url": "https://it.wikipedia.org/wiki?curid=1601244", "title": "Elio Lotti", "text": "Biografia.\nCugino del pi\u00f9 famoso Natalino Otto, dopo aver fatto parte dell'Orchestra della RAI di Genova, nel 1947 vinse il concorso Voci Nuove della Canzone indetto dalla RAI e fu chiamato a cantare nell'Orchestra dell'ente di Stato, ottenendo nel 1948, accompagnato dall'orchestra di Beppe Mojetta, il suo primo successo con \"Che musetto\", divertente e spensierato motivo con parole di Gian Carlo Testoni su musica di Enzo Ceragioli.\nNello stesso anno Lotti conobbe e spos\u00f2 la collega Lidia Martorana, in quel periodo acclamata per \"Amore baciami\" ed \"Addormentarmi cos\u00ec\".\nNegli anni cinquanta i due giovani sposi, pur non riuscendo pi\u00f9 ad ottenere grandi successi come quelli avuti in passato, rimasero due dei principali cantanti del periodo.\nTra i suoi brani pi\u00f9 famosi, si ricordano: \"La strada di Herbin\", \"Vecchia Roma\", \"Notte di Venezia\", \"Baciami ch\u00e9rie\" e \"La bocca tua\"."}
{"id": "1601246", "revid": "729019", "url": "https://it.wikipedia.org/wiki?curid=1601246", "title": "Tour della Nazionale di rugby a 15 dell'Australia 1988", "text": "Nel 1988, la nazionale australiana di rugby a 15 affila le armi. In quattro anni Bob Dwier creer\u00e0 la squadra che vincer\u00e0 la Coppa del Mondo di rugby 1991.\nPer iniziare nel 1988 si reca in Europa per un Tour.\nUna sconfitta con l' e due vittorie facili con e il bilancio di questo tour."}
{"id": "1601247", "revid": "66387", "url": "https://it.wikipedia.org/wiki?curid=1601247", "title": "Piano di coda", "text": ""}
{"id": "1601250", "revid": "729019", "url": "https://it.wikipedia.org/wiki?curid=1601250", "title": "Tour della Nazionale di rugby a 15 dell'Australia 1992", "text": "Nel 1992, la nazionale australiana di rugby a 15, campione del mondo si rec\u00f2 in tour prima in Sudafrica, poi a fine stagione in Europa.\nIn Sud Africa.\nNel 1992 l'Australia visita il Sud Africa per la prima volta dopo molti anni. Il risultato principale \u00e8 la netta vittoria nel test match."}
{"id": "1601252", "revid": "1543377", "url": "https://it.wikipedia.org/wiki?curid=1601252", "title": "AVCS", "text": "L'AVCS o Active Valve Control System \u00e8 una tecnologia utilizzata da Subaru per variare la fasatura delle valvole a fungo d'aspirazione tramite la pressione idraulica dell'olio, per ruotare l'albero a camme in modo da fornire un ottimale flusso d'aria in entrata e in uscita del motore.\nIl sistema \u00e8 a ciclo chiuso e utilizza sensori sull'albero a camme, sull'albero motore, i sensori del flusso d'aria, posizione del comando gas, cos\u00ec come sensori d'ossigeno e/o sensori del rapporto aria-carburante, al fine di calcolare il carico del motore.&lt;br&gt;\nL'ECU \u00e8 programmato per funzionare con valvole di controllo che regolano la pressione idraulica in modo da spostare l'albero a camme nella posizione che fa fornire al motore le migliori prestazioni, mentre badano alle norme sulle emissioni.\nAVCS \u00e8 usato nella Version 7 e con i motori EJ207, EJ255 e EJ257, la seconda generazione EZ30D (dopo il 2005 per il mercato USA) montati sulla Subaru Outback, Subaru Legacy 3.0R e la B9 Tribeca. Un Dual AVCS utilizza sia il sistema d'aspirazione e scarico per EZ36 per la TriBeCa del 2008.\nDual AVCS si trova anche sul Japanese Spec engines."}
{"id": "1601253", "revid": "125333775", "url": "https://it.wikipedia.org/wiki?curid=1601253", "title": "La vida... es un ratico", "text": "La vida... es un ratico \u00e8 il quarto album del cantante colombiano Juanes, pubblicato nel 2007.\nTracce.\nBonus tracks"}
{"id": "1601254", "revid": "729019", "url": "https://it.wikipedia.org/wiki?curid=1601254", "title": "Tour della Nazionale di rugby a 15 dell'Australia 1993", "text": "Nel 1993, l', campione del mondo in carica si reca in tour in Nord America ed in Europa.\nIl primo match, giocato contro gli Stati Uniti non ebbe validit\u00e0 ufficiale e venne giocato in un clima torrido (40\u00a0\u00b0C). Il match successivo fu una facile vittoria contro il Canada \"A\" e quindi segu\u00ec una facile vittoria contro la prima squadra Canadese dove David Campese realizz\u00f2 3 mete (arrivando a 57 in 79 match).\nIl tour si spost\u00f2 in Francia, dove oltre ad una serie di incontri con le selezioni regionali, l'Australia paregger\u00e0 la serie con la Francia (una vittoria a testa)"}
{"id": "1601257", "revid": "729019", "url": "https://it.wikipedia.org/wiki?curid=1601257", "title": "Tour della Nazionale di rugby a 15 dell'Australia 1994", "text": "Nel 1994, la nazionale australiana di rugby a 15 fa nessun tour all'estero. Solo la selezione giovanile (\"Colts\") si reca in Africa per una serie di match."}
{"id": "1601258", "revid": "709565", "url": "https://it.wikipedia.org/wiki?curid=1601258", "title": "Tour della Nazionale di rugby a 15 dell'Australia 1996", "text": "I \"Wallabies\", nazionale di rugby a 15 dell' si recano in Europa per quello che sar\u00e0 l'ultimo tour di grande durata prima dell'era del professionismo.\nFurono 12 partite per quello che sar\u00e0 probabilmente l'ultimo tour in stile classico, con molti match infrasettimanali, ma non solo, contro club e selezioni. I \"Wallabies\" disputano 12 match e le vincono tutti. \nNei test si aggiudica tutti i match: sono tutti vinti contro Italia, Galles, Scozia e Irlanda.\nAprendo di fatto una tradizione, che sar\u00e0 seguita dalle altre nazionali dell'emisdero sud in futuro, il tour si chiude con un match contro i Barbarians. Fu una vittoria per 39-12 per gli Wallabies, che segn\u00f2 anche l'ultimo incontro assoluto per l'Australia di David Campese\nRisultati.\nIn Italia.\nFacile esordio per i Wallabies contro gli Azzurri della seconda nazionale, a Catania\nIl match di Padova, ha connotati storici, in quanto David Campese, raggiunse, proprio nello stadio che lo vide protagonista tra il 1984 e il 1988, conquistando due scudetti, la centesima presenza ufficiale con i Wallabies \nIl match \u00e8 assai pi\u00f9 duro del previsto per i Wallabies e anche pi\u00f9 di quanto dica il risultato, resto pi\u00f9 netto solo da due mete negli ultimi minuti, dopo che gli azzurri avevano chiuso il primo tempo in vantaggio per 18-13.\nIn Scozia.\nDopo una settimana e mezza di pausa (in Europa sono in corso le competizioni europee per club), il tour riprende con un match contro la seconda squadra scozzese. Dopo un primo tempo equilibrato (la Scozia si porta anche sull'11-0) i Wallabies chiudono la pratica nella ripresa, trascinati da Matt Burke e Tim Horan\nStentato successo nel secondo match in terra di Scozia. Contro una selezione assai modesta (mancano i migliori giocatori non rilasciati dai club), i Wallabies faticano per quasi un'ora, prima di mettere al sicuro il match\nNel match contro la selezione dei distretti scozzesi, il coach Bob Dwyer, alle prese con gli infortuni e con il limite di 30 giocatori schierabili in un tour, decide di far scendere in campo nel ruolo di terza linea, il fisioterapista della squadra Dirk Williams, nato in Nuova Zelanda ed ex giocatore. Il fatto clamoroso \u00e8 che questo giocatore realizza al 33' la meta che porta in vantaggio la sua squadra\nSegue il test contro la Scozia, vinto grazie ad una grande prova degli avanti, in particolare del capitano John Eales\nIn Irlanda.\nSbarcati in Irlanda, I wallabies, con David Campese in campo, superano le selezioni della provincia di Connacht e Ulster.\nSegue il test match con la sfida che \u00e8 tra i due \"Burke\", l'australiano Matt e l'irlandese Paul, entrambi calciatori della squadra. La spunta il primo, anche grazie ad una meta di Knox\nVi era grande attesa per il match tra Munster e Australia. La provincia irlandese (che vanta nel 1978 un successo contro gli All Blacks che quell'anno ottennero il Grande Slam, viene travolta dai Wallabies.\nIn Galles.\nA Cardiff va in scena un match storico: \u00e8 il match di addio al rugby internazionale di David Campese che regala ancora azioni spettacolari ed una prestazione superba. Il pubblico gallese gli tributer\u00e0 una lunga \"standing ovation\" al termine del match.. "}
{"id": "1601260", "revid": "22475", "url": "https://it.wikipedia.org/wiki?curid=1601260", "title": "Alpi e Prealpi Bergamasche", "text": "Le Alpi e Prealpi Bergamasche (dette anche Orobie o Prealpi lombarde centrali) sono una sezione delle Alpi, poste a sud della catena principale alpina. Si trovano in Lombardia (Provincia di Bergamo e, marginalmente, Provincia di Sondrio, Provincia di Lecco, Provincia di Brescia).\nClassificazione.\nSecondo la Partizione delle Alpi del 1926 facevano parte della pi\u00f9 ampia sezione delle Prealpi lombarde.\nSecondo la SOIUSA costituiscono una sezione alpina a s\u00e9 stante.\nSecondo l'AVE costituiscono il gruppo 68 di 75 nelle Alpi Orientali.\nConfini.\nSono comprese tra il bacino dell'Adda (comprensivo dei laghi di: Como, Olginate e Garlate) a nord e ovest e il passo dell'Aprica e la valle di Corteno a nord-est, il bacino dell'Oglio (ovvero val Camonica e lago d'Iseo) a est e la pianura padana a sud.\nConfinano a nord con le Alpi Retiche occidentali; a nord-est con le Alpi Retiche meridionali; ad est con le Prealpi Bresciane e Gardesane; a sud si stemperano nella pianura padana e ad ovest con le Prealpi Luganesi\nSuddivisione.\nIn accordo con le definizioni della SOIUSA le Alpi Orobie e Prealpi Bergamasche si suddividono in due sottosezioni e cinque supergruppi:\nLe Alpi Orobie sono separate a sud dalle Prealpi Bergamasche dalla Valsassina e da una serie di valli secondarie delle valli: Valle Imagna, Brembana (Valtorta), Seriana (val Canale) e Camonica (val Nembo con val di Scalve e val Paisco)"}
{"id": "1601263", "revid": "125496059", "url": "https://it.wikipedia.org/wiki?curid=1601263", "title": "Daly City", "text": "Daly City \u00e8 una citt\u00e0 degli Stati Uniti, appartenente allo Stato della California e situata nella Contea di San Mateo, a sud di San Francisco. Daly City e alcune comunit\u00e0 nelle contee di Los Angeles e di Santa Clara (come Monterey Park, Milpitas e Rowland Heights) sono le citt\u00e0 con la maggiore presenza percentuale di persone di origine asiatica degli interi Stati Uniti Continentali.\nSociet\u00e0.\nEvoluzione demografica.\nSecondo il censimento effettuato nel 2000, la citt\u00e0 conta 103.621 abitanti, 30.775 caseggiati e 23.081 nuclei familiari. La densit\u00e0 della popolazione \u00e8 di 5.292.1/km\u00b2.\nLa suddivisione razziale vede il 46,59% di asiatici, il 27,37% di ispanici, il 25,90% di bianchi, il 5,46% sono afroamericani, 1,34% nativi americani, 1,71% oceaniani, 12,32% de altre razze, e 7,09% meticci.\nInfrastrutture e trasporti.\nLe infrastrutture stradali della citt\u00e0 includono la strada statale 1, 35 e 82 e l'interstatale 280 che congiunge la citt\u00e0 e le contee di San Mateo e Santa Clara con San Francisco. L'Aeroporto Internazionale di San Francisco dista 15 chilometri da Daly City.\nSport.\nLa Cow Palace arena ha ospitato le partite casalinghe dei San Francisco Warriors (NBA) dal 1962 al 1971 e dei San Jose Sharks (NHL) dal 1991 al 1993."}
{"id": "1601265", "revid": "1318658", "url": "https://it.wikipedia.org/wiki?curid=1601265", "title": "Bartimeo", "text": "Bartimeo \u00e8 un personaggio evangelico: il suo incontro con Ges\u00f9 \u00e8 narrato nel \"Vangelo secondo Marco\" al capitolo 10, dal versetto 46 al 52. Egli era un mendicante cieco che sostava nelle strade adiacenti alla citt\u00e0 di Gerico, figlio di un certo Timeo. Il nome ha radici aramaiche (\"bar\", per figlio) e greche (\"timaios\", per onorabile).\nRacconto evangelico.\nSecondo la narrazione Bartimeo sostava al di fuori delle mura di Gerico quando Ges\u00f9 usc\u00ec dalla citt\u00e0 seguito da una gran folla, allora l'uomo si mise ad implorarlo chiamandolo con l'appellativo messianico \"Figlio di Davide\". Alcuni tra la folla gli intimarono di smettere, ma Ges\u00f9 diede ordine di chiamarlo a s\u00e9, cos\u00ec il cieco, \"gettato via il mantello\", si rec\u00f2 da Ges\u00f9 il quale, interrogato circa i suoi propositi di guarigione, gli ridon\u00f2 la vista. Dopo l'evento l'evangelista afferma che Bartimeo divenne discepolo di Ges\u00f9.\nSimbologia.\nNelle narrazioni degli evangelisti le guarigioni di ciechi da parte del Cristo vogliono simboleggiare e affermare il cambiamento di vita che avviene in ogni uomo all'incontro con il Nazareno. Il segno della cecit\u00e0 e della riconquista della vista narrano il passaggio dalle tenebre alla luce, dalla morte alla vita, metafore dell'evento pasquale e quindi del battesimo."}
{"id": "1601267", "revid": "110157", "url": "https://it.wikipedia.org/wiki?curid=1601267", "title": "After the Devastation", "text": "After the Devastation, pubblicato nel 2005, \u00e8 il nono album del gruppo musicale danese Le\u00e6ther Strip, uscito dopo 5 anni di silenzio discografico.\nTracce.\nDisc 1\nDisc 2"}
{"id": "1601269", "revid": "1573940", "url": "https://it.wikipedia.org/wiki?curid=1601269", "title": "Gian Bernardo Capreoli", "text": "Biografia.\nNacque a Massafra dalla nobile famiglia dei \"Capreoli\", figlio di Giovan Bernardo e Caterina Resta.\nIl 19 dicembre 1682 venne ordinato sacerdote e divenne vicario apostolico.\nL'11 gennaio 1683 fu nominato vescovo della diocesi di Castro di Puglia, divenendo il quarantaseiesimo vescovo nella cronotassi diocesana.\nIl suo operato apostolico segu\u00ec la linea del suo predecessore, il vescovo De Marco. Fece ultimare l'altare della cattedrale di Castro e, nel 1705, istitu\u00ec a Poggiardo varie scuole di filosofia, teologia, letteratura e dei primi elementi di grammatica.\nMantenne questa carica fino al luglio 1712, anno della sua morte.\nLe sue spoglie sono conservate nella chiesa matrice di Poggiardo (LE), in un mausoleo sepolcrale in stile barocco.\nCuriosit\u00e0.\nA Poggiardo e Castro gli sono dedicate due vie; a Massafra si conserva il Palazzo della Famiglia Capreoli; intitolato alla famiglia \u00e8 il largo antistante il palazzo, vicino alla chiesa di San Benedetto, fatta costruire dalla famiglia Capreoli."}
{"id": "1601271", "revid": "767487", "url": "https://it.wikipedia.org/wiki?curid=1601271", "title": "Senti chi parla 2", "text": "Senti chi parla 2 (\"Look Who's Talking Too\") \u00e8 un film del 1990 diretto da Amy Heckerling, con John Travolta e Kirstie Alley. \u00c8 il seguito di \"Senti chi parla\".\nTrama.\nMollie e James sono ormai una coppia sposata e innamorata. Lei continua con il suo lavoro di fiscalista, lui invece ha coronato il suo sogno di essere un pilota di jet e non pi\u00f9 un tassista. I due hanno anche una sorpresa in pi\u00f9: Mollie aspetta un altro figlio. Per Mickey questa \u00e8 inizialmente una bella notizia; ma quando nasce la piccola Julie, tutte le speranze che il bambino aveva riposto nell'essere un buon fratello maggiore svaniscono: i rapporti con la sorellina non sono buoni e si rende conto che tutti vogliono pi\u00f9 bene a lei che a lui. Intanto Mollie e James vivono un periodo difficile: l'arrivo in casa di Stuart, il fratello di Mollie, provoca lo scompiglio. James non sopporta infatti le manie di quest'ultimo e questo causa una rottura nel rapporto tra James e Mollie, con Mickey che dar\u00e0 la colpa alla sorellina. Ma un giorno, complici l'arrivo di un uragano prima, l'entrata di un ladro in casa e un incendio poi, fanno s\u00ec che tutte le tensioni spariscano, anche tra i due bimbi, e che la famiglia sia di nuovo unita. L'ultima scena vede Julie muovere i suoi primi passi tenuta per mano dal fratello.\nProduzione.\nLa pellicola \u00e8 stata realizzata fra Vancouver e New York; parte delle scene sono state realizzate presso gli North Shore Studios di Vancouver.\nCuriosit\u00e0.\nQuando il film \u00e8 stato replicato sull'emittente Disney Channel, le scene contenenti parole volgari sono state tagliate."}
{"id": "1601277", "revid": "66387", "url": "https://it.wikipedia.org/wiki?curid=1601277", "title": "Piano orizzontale di coda", "text": ""}
{"id": "1601279", "revid": "15808", "url": "https://it.wikipedia.org/wiki?curid=1601279", "title": "Steve Rogers Band", "text": "La Steve Rogers Band \u00e8 stata la prima band di supporto del cantante Vasco Rossi, formatasi tra Modena e Bologna.\nA cavallo tra gli anni ottanta e novanta, ha vissuto un periodo di grande popolarit\u00e0, principalmente per l'album \"Alzati la gonna\", che le permise di vincere alcuni riconoscimenti a livello nazionale.\nSebbene non si sia mai sciolta ufficialmente, nel 1991 il progetto fu accantonato, a seguito di alcuni insuccessi discografici.\nCarriera.\nVasco Rossi &amp; Steve Rogers Band.\nIl gruppo \u00e8 nato nel giugno 1980, dopo la registrazione dell'album di Vasco Rossi \"Colpa d'Alfredo\", presso gli Umbi Studios di Modena, su idea di Vasco (a quei tempi pressoch\u00e9 sconosciuto) che voleva sul palco la \u201csua\u201d band che lo accompagnasse in tour. Steve Rogers era lo pseudonimo scelto da Guido Elmi (futuro produttore di Vasco) quando suonava basso e percussioni (non \u00e8 risaputo se lo abbia preso dall'alter ego del personaggio dei fumetti Capitan America) e si \u00e8 identificato con quel nome anche rispondendo scherzosamente un giorno al telefono ad una fan. La cosa ha divertito tanto Vasco che ha deciso di chiamare cos\u00ec la sua band. Vasco, tra l'altro, almeno fino al 1985, aveva un cane lupo di nome, per\u00f2, Buck Rogers.\nLa prima formazione della SRB era composta da: Massimo Riva, Maurizio Solieri alle chitarre, Mimmo Camporeale alle tastiere, Andrea Righi al basso e Roberto Casini alla batteria.\nIl sodalizio artistico con Vasco Rossi ha inizio con il Colpa d'Alfredo Tour del 1980 e continuer\u00e0 fino al 1987.\nLa popolarit\u00e0 di Vasco cresce e con lui quella del gruppo. Nel 1981, grazie a Vasco, che scrive i testi del loro primo 45 giri \"Neve nera/Prendi e scappa\", il gruppo muove i suoi primi passi nell'ambiente discografico.\nIl 1983 \u00e8 l'anno del boom di Vasco Rossi, il quale diventa il musicista rock italiano per eccellenza.\nLa pressione inizia a farsi sentire, portando l'anno seguente ai primi cambi di formazione: Casini e Righi furono sostituiti, rispettivamente alla batteria con Daniele Tedeschi e al basso con Claudio Golinelli. L'anno successivo viene inserito anche Andrea Innesto in qualit\u00e0 di saxofonista.\nNel 1986 \u00e8 ancora Vasco a scrivere diversi testi del primo album solista della SRB intitolato \"I duri non ballano\", dal quale viene estratto il singolo \"Ok si\".\nNel 1987, terminato il C'\u00e8 chi dice no Tour con Vasco, la band \u00e8 convinta di riuscire a farcela da sola e si stacca decisamente dal rocker. Con la produzione di Guido Elmi, si concentra sul secondo album.\nIl successo e lo scioglimento.\nIl risultato \u00e8 il disco \"Alzati la gonna\", da cui viene lanciato l'omonimo singolo destinato a diventare il tormentone dell'estate italiana 1988, con il suo ritornello \"Alzati la gonna! Fammi vedere! Cosa c'\u00e8 da fare!\". Il secondo brano estratto, la melodica \"Bambolina\" (nel cui video ufficiale appare un'ancora adolescente Yvonne Sci\u00f2) permette alla band di vincere il telegatto come gruppo dell'anno, consegnato da Red Ronnie durante il programma \"Vota la voce\". Il gruppo inizia cos\u00ec un lungo tour estivo al termine del quale verr\u00e0 deciso il distacco da Vasco Rossi. Andrea Innesto e Daniele Tedeschi sono gli unici che non \"tradiscono\" Vasco, rimanendo con lui. Alla batteria subentra Beppe Leoncini, (mentre Andrea Innesto non viene sostituito), Massimo Riva, Giovanni Cappa e Maurizio Solieri alle chitarre.\nNel 1989 viene pubblicato il terzo album \"Steve Rogers Band\", ma stavolta le vendite non decollano, complice anche il modesto successo ottenuto dal brano \"Uno di noi\", presentato al Festival di Sanremo nella sezione \"Emergenti\" ed eliminato dopo la prima esecuzione.\n\u00c8 del 1990 l'album \"Sono donne\", con sonorit\u00e0 pi\u00f9 rock e graffianti, ma nemmeno questo trover\u00e0 grande riscontro, portando allo scioglimento della band nel 1991 con Solieri e Golinelli che ritornano da Vasco.\nIl dopo Steve Rogers Band.\nDopo lo scioglimento della band, Guido Elmi torna a produrre e a collaborare con Vasco.\nMassimo Riva intraprende la carriera solista, continuando anche a collaborare con Vasco. \u00c8 uno dei protagonisti della prima edizione dell'Heineken Jammin' Festival, dove Vasco Rossi si \u00e8 esibito di fronte a persone. Muore il 31 maggio 1999, nel suo appartamento in centro a Bologna, in seguito ad un'overdose di eroina.\nMaurizio Solieri e Claudio Golinelli lavorano con vari artisti, tornando in pianta stabile nel gruppo di Vasco, sul finire degli anni novanta.\nMimmo Camporeale, finita l'avventura con la Steve Rogers Band, inizia a collaborare con Luciano Genovesi, chitarrista e cantante italo-americano. \u00c8 attivo principalmente con la \"Vascombriccola\", una tribute-band di Vasco Rossi, dove ha avuto occasione di ospitare anche i suoi ex compagni.\nLe reunion.\nChe qualcosa sta bollendo in pentola lo si capisce nel 2005, quando dei componenti della Steve Rogers Band partecipano, come autori e musicisti, ad alcuni brani di Passport, primo album del gruppo Frontiera. Inoltre, nel video ufficiale della canzone trainante \"Tutta questa vita\" c'\u00e8 l'apparizione, con l'assolo finale di chitarra, di Maurizio Solieri.\nLa Steve Rogers Band si riunisce poi nel 2006, con una formazione che vede Maurizio Solieri alla chitarra, Claudio Golinelli al basso, Mimmo Camporeale alle tastiere, Beppe Leoncini alla batteria, Roberto Chiodi voce e Christian Bagnoli voce e chitarra. Nello stesso anno pubblicano un nuovo album dal titolo \"Questa sera Rock'n Roll!\", contenente tre canzoni inedite, di cui una, \"Il Grande Amore\", venne scritta da Massimo Riva nel 1996 pensando a una possibile \"reunion\" del gruppo, tant'\u00e8 vero che qualche mese prima della morte di Riva si stava pensando di riunire la band.\nLa terza riunione avviene nel giugno 2012, per una serata-evento, al Live di Trezzo d'Adda. A luglio dello stesso anno si esibirono ancora sul palco della MidSummerFest a Carugate.\nUn'ulteriore riunione avviene nel dicembre 2013, per un concerto al Viper Theatre di Firenze; in questa occasione, alla voce, c'\u00e8 Lorenzo Campani."}
{"id": "1601280", "revid": "247222", "url": "https://it.wikipedia.org/wiki?curid=1601280", "title": "Celeron Dual Core", "text": "Con il marchio Celeron Dual Core Intel indica la seconda generazione di processori destinati alla fascia pi\u00f9 economica del mercato e basati sull'architettura Intel Core Microarchitecture, successiva alla NetBurst, arrivata sul mercato il 20 gennaio 2008.\nI primi Celeron con due core.\nAl momento della presentazione della nuova architettura \"Core\", avvenuta nel corso del 2006, Intel rinnov\u00f2 anche il marchio Celeron, storicamente utilizzato per indicare le proprie CPU di fascia bassa, andando a sostituire il precedente Celeron D (basato per\u00f2 sulla vecchia architettura NetBurst) con il nuovo Celeron (serie xxx), cos\u00ec da uniformare l'architettura dei propri processori in tutti i settori di mercato. Pur essendo basati sulla nuova architettura che \u00e8 nativamente dual core, i nuovi Celeron (serie xxx) rimanevano per\u00f2 ancora processori single core, e questo li penalizzava decisamente nei confronti dei Pentium Dual Core, che avevano costi solo leggermente superiori ma offrivano prestazioni decisamente migliori (anche i Pentium Dual Core, da non confondere con i Pentium D, sono basati sull'architettura \"Core\").\nPer colmare tale lacuna Intel ha introdotto all'inizio del 2008 i primi Celeron Dual Core che come il nome lascia facilmente intuire sono i primi processori commercializzati con tale marchio ad essere comunque dual core; si tratta di una svolta per certi versi storica da parte della casa produttrice che ha finalmente iniziato l'abbandono di tutte le soluzioni single core.\nCaratteristiche tecniche.\nLa CPU Celeron Dual Core \u00e8 ancora basata sul core Conroe-L gi\u00e0 utilizzato per i Celeron (serie xxx), ma soprattutto dai Pentium Dual Core, con i quali il Celeron Dual Core condivide la gran parte delle caratteristiche.\nIl processo produttivo \u00e8 ovviamente quello a 65 nm e il processore \u00e8 realizzato mediante l'approccio a Die Monolitico, mentre il socket \u00e8 rimasto l'ormai storico 775, utilizzato per tutti i processori della fascia desktop a partire dal Pentium 4 Prescott. Il bus \u00e8 ancora quello a 800\u00a0MHz ma il consumo massimo sale a 65 W, circa il doppio delle precedenti soluzioni, ma giustificato dalla presenza di 2 core.\nAncora una volta sono presenti le istruzioni MMX, SSE, SSE2, SSE3, EM64T e XD-bit. Non sono invece supportate la tecnologie di virtualizzazione Vanderpool e quella di risparmio energetico SpeedStep, come del resto \u00e8 sempre accaduto nelle soluzioni Celeron.\nDifferenze tra Celeron Dual Core e Pentium Dual Core.\nOra che anche i Celeron sono diventati dual core, le differenze rispetto ai Pentium Dual Core si sono ridotte solo al diverso quantitativo di cache L2, che nei Celeron Dual Core \u00e8 dimezzata e pari quindi a 512 KB contro 1 MB dei Pentium Dual Core, e alla presenza in questi ultimi della tecnologia di risparmio energetico SpeedStep.\nData la forte somiglianza dei 2 progetti, anche il processor number dei nuovi processori si \u00e8 adeguato a quello dei Pentium Dual Core, passando dalle vecchie 3 cifre a una lettera pi\u00f9 4 cifre. I nuovi Celeron Dual Core vengono identificati dalla serie E1xxx (i Pentium Dual Core invece appartengono alla serie E2xxx).\nPrezzi delle varie versioni.\nDi seguito i prezzi iniziali:\nAd aprile 2008 e arrivato anche un modello pi\u00f9 potente e contemporaneamente l'E1200 \u00e8 sceso a 43 $:\nA novembre 2008 \u00e8 arrivata anche una versione pi\u00f9 potente:\ne successivamente, anche:\nNel terzo trimestre 2009 arrivano anche i nuovi Celeron Dual Core serie E3xxx basati sul core Wolfdale-L (derivato dal core Wolfdale) e realizzati a 45 nm; essi saranno inoltre dotati di un quantitativo doppio di cache L2:\nModelli arrivati sul mercato.\nLa tabella seguente mostra i modelli di Celeron Dual Core arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nSostituzione del Celeron con il Dual Core.\nAl momento del lancio di queste nuove CPU, Intel ha immediatamente manifestato l'intenzione di sostituire progressivamente le soluzioni Celeron (serie xxx). Sembra che nel secondo trimestre Intel sospender\u00e0 la produzione del modello 420 e anche del primo Celeron Dual Core, l'E1200 citato sopra, per lasciare il campo al Celeron E1400, e ai precedenti Celeron 440 e 430. Nel secondo trimestre del 2009 dovrebbe cessare definitivamente la produzione di tutti i processori single core."}
{"id": "1601287", "revid": "1318658", "url": "https://it.wikipedia.org/wiki?curid=1601287", "title": "Palazzo Lanfranchi (Matera)", "text": "Palazzo Lanfranchi \u00e8 il massimo monumento che rappresenta il periodo seicentesco a Matera.\nDavanti al portone \u00e8 posta la scultura \"La Goccia\" di Kengiro Azuma.\nStoria e descrizione.\nL'opera venne progettata e fatta costruire, tra il 1668 e il 1672, da frate Francesco da Copertino su richiesta dell'arcivescovo Vincenzo Lanfranchi, con il fine di ospitare il seminario diocesano. L'edificazione della struttura inglob\u00f2 anche il \"Convento del Carmine\", preesistente. Nel 1864, dopo l'Unit\u00e0 d'Italia, il Palazzo Lanfranchi ospit\u00f2 fino al 1967 il liceo ginnasio statale Emanuele Duni, dove insegn\u00f2 anche Pascoli dal 1882 al 1884.\nA partire dagli anni ottanta l'edificio ha dato spazio agli uffici della \"Soprintendenza per i Beni Artistici e Storici della Basilicata\" e, a partire dal 6 maggio 2003, \u00e8 diventato la sede del \"museo nazionale d'arte medievale e moderna della Basilicata\", suddiviso in quattro sezioni: \"Arte Sacra\", \"Collezionismo\" con una galleria di dipinti, appartenuta a Camillo D'Errico, di Ruoppolo, Abraham Brueghel, De Mura e Preti, \"Arte contemporanea\", con opere di Carlo Levi, e \"Sezione Demoetnoantropologica\".\nLa costruzione di esso ha comportato notevoli problemi di fondazione data la presenza di numerosi vuoti nel sottosuolo. All'interno di Palazzo Lanfranchi \u00e8 stato rinvenuto un cimitero barbarico. Difatti il vescovo Vincenzo Lanfranchi, cui si deve il palazzo, aveva tentato di reperire un'area di insediamento nella Civita, ma a causa della limitata disponibilit\u00e0 di superfici libere in quella zona accett\u00f2 di acquistare alcuni terreni siti sul pianoro tufaceo a sud del Sasso Caveoso.\nQuanto al disegno architettonico esso \u00e8 opera del cappuccino Francesco da Copertino che progett\u00f2 la facciata principale su via Ridola e la disposizione degli ambienti su due piani, intorno ad un chiostro centrale.\nLa facciata, asimmetrica, \u00e8 divisa orizzontalmente in due parti da un cornicione. Nella parte inferiore sono presenti cinque nicchie in cui si possono ammirare le statue della Madonna del Carmine e di Santi. La parte superiore presenta lesene verticali complete di capitello, nove arcate cieche di cui la pi\u00f9 grande sovrasta ed ingloba il rosone, e sopra il coronamento della facciata si nota un frontone con un orologio al centro.\nNel 1676 l'arcivescovo Zunica fece erigere un ulteriore corpo di fabbrica a ovest,costituito da due grandi ambienti coperti a volta, e, nel 1822, monsignor Di Macco ampli\u00f2 ancora il complesso verso sud, modificando, in certo qual modo, l'originaria compattezza del progetto lanfranchiano.\nLa collocazione topografica del Palazzo, al termine dell'asse settecentesco di via Ridola e immediatamente prospiciente la conca tufacea del Sasso Caveoso, ne fa il punto di sutura tra la moderna citt\u00e0 del piano e gli antichi Rioni Sassi, di recente entrati nel patrimonio culturale dell'UNESCO.\nNel 1853, il secondo piano fu sopraelevato per ottenerne camerate e il recente restauro, liberandolo da ormai incongrue tramezzature, gli ha restituito la volumetria e la spazialit\u00e0 indispensabili alla nuova destinazione d'uso.\nL'edificio articola i suoi ambienti su quattro livelli, ognuno di essi idoneo ad accogliere funzioni diverse del museo.\nAlcuni locali del piano interrato, adeguatamente adattati a prevenire fenomeni di umidit\u00e0 e condensa, potrebbero essere razionalmente organizzati per ospitare depositi di opere d'arte o, laddove quest'uso fosse inibito, magazzini di materiale vario e di allestimento.\nIl piano terra, accessibile da due ingressi su Piazza Pascoli, oltre agli ambienti espressamente destinati dall'amministrazione comunale al Centro \"Carlo Levi\", e alla \"Sala Levi\", che continuer\u00e0 ad ospitare convegni, mostre e manifestazione di natura esclusivamente culturale, accoglier\u00e0 strutture di supporto all'attivit\u00e0 museale vera e propria: una biblioteca specializzata, una fototeca e diateca, adeguatamente ordinate e attrezzate per rapide consultazioni, e, obiettive a medio e lungo termine, una sala per la fruizione di dati tecnici e scientifici informatizzati e per il potenziamento di attivit\u00e0 multimediali.\nIl primo piano \u00e8 elettivamente destinato alle esposizioni, in virt\u00f9 della espansa spazialit\u00e0 degli ambienti e dei collegamenti, di cui questi godono fra loro, mediante varchi nelle murature perimetrali e di separazione. Un corridoio, snodandosi parallelamente ai locali, ne assicura agevolmente l'accesso e garantisce l'unitariet\u00e0 del percorso, senza soluzioni di continuit\u00e0.\nL'estremit\u00e0 dell'ala del piano, prospiciente su via Ridola e Piazzetta Pascoli, ospiter\u00e0 la direzione e gli uffici amministrativi.\nAll'ultimo piano l'unico spazio praticabile \u00e8 l'imponente \"Salone delle Arcate\". Esso sia per conformazione planimetrica sia perch\u00e9 posto immediatamente sotto i tetti e irradiato da grandi finestre, pu\u00f2 essere adibito ad ospitare un lapidarium o mostre temporanee di oggetti non facilmente deteriorabili."}
{"id": "1601293", "revid": "287204", "url": "https://it.wikipedia.org/wiki?curid=1601293", "title": "XI Campionati europei e mediterranei di tiro con l'arco indoor", "text": "L'undicesima edizione dei Campionati indoor Europei e del Mediterraneo di tiro con l'arco (competizione EMAU) si \u00e8 svolta dal 3 all'8 marzo 2008 nella citt\u00e0 di Torino. \u00c8 stata la prima volta che il capoluogo piemontese ha ospitato un evento internazionale di tiro con l'arco.\nSede dell'evento \u00e8 stato l'Oval Lingotto, teatro anche delle gare di pattinaggio di velocit\u00e0 dei XX Giochi olimpici invernali di Torino del 2006."}
{"id": "1601295", "revid": "767487", "url": "https://it.wikipedia.org/wiki?curid=1601295", "title": "Senti chi parla adesso!", "text": "Senti chi parla adesso! (\"Look Who's Talking Now!\") \u00e8 un film statunitense del 1993 con John Travolta e Kirstie Alley, diretto da Tom Ropelewsky. \u00c8 il seguito di \"Senti chi parla 2\".\nTrama.\nLa famiglia Ubriacco sta attraversando un periodio di alti e bassi: James ha finalmente ottenuto un posto da pilota di jet privato al servizio di Samantha, un pezzo grosso della finanza. Mollie, invece, ha perso il lavoro di fiscalista e ora lavora come elfo aiutante di Babbo Natale in un grande magazzino; Mikey e Julie invece sono cresciuti: lui ha all'incirca 8 anni, lei ne ha 6. Mikey \u00e8 traumatizzato perch\u00e9 ha scoperto, con grande stupore, che Babbo Natale non esiste, mentre Julie \u00e8 affascinata dai mastodontici giocatori di basket perch\u00e9 \u00e8 convinta che possano volare.\nMa nella casa arrivano due inquilini in pi\u00f9, due cani: Scag, un randagio che si gode la vita senza troppi problemi, e Dalila, una barbona di razza purissima snob e abituata alla vita agiata. Inizialmente restii ad ogni rapporto, i due animali scoprono di essere attratti l'uno dall'altra. Mollie, visti i molti giorni di assenza di James, sospetta che tra lui e Samantha ci sia del tenero: decide allora di andare a cercare il marito in alta montagna, in mezzo alla neve, dove i due sono intrappolati, e verranno anche attaccati dai lupi, scacciati da Scag. Ma tra una nube e l'altra, ritorna il sereno e la famiglia pu\u00f2 festeggiare il Natale in pace e tranquillit\u00e0.\nProduzione.\nLa pellicola \u00e8 stata realizzata fra Toronto e Vancouver."}
{"id": "1601297", "revid": "287204", "url": "https://it.wikipedia.org/wiki?curid=1601297", "title": "Contorsionismo", "text": "Il contorsionismo \u00e8 una particolare disciplina acrobatica che prevede l'assunzione di posizioni del corpo innaturali per la maggior parte delle persone. I contorsionisti hanno un'insolita flessibilit\u00e0 articolare naturale, che viene aumentata da un severo allenamento.\nCome disciplina a s\u00e9 stante \u00e8 praticata nei contesti del circo, per\u00f2 anche chi pratica alcuni sport come la ginnastica ritmica presenta notevoli capacit\u00e0 contorsionistiche."}
{"id": "1601298", "revid": "56818", "url": "https://it.wikipedia.org/wiki?curid=1601298", "title": "Tendinite d'Achille", "text": ""}
{"id": "1601299", "revid": "1924342", "url": "https://it.wikipedia.org/wiki?curid=1601299", "title": "Pocketful of Sunshine (singolo)", "text": "Pocketful of Sunshine \u00e8 il secondo singolo della cantante pop Natasha Bedingfield estratto dal suo secondo album \"Pocketful of Sunshine\".\nLa canzone \u00e8 stata registrata in Simlish per il videogioco di .\nIl video uscito il 12 aprile 2008."}
{"id": "1601303", "revid": "6923", "url": "https://it.wikipedia.org/wiki?curid=1601303", "title": "AVLS", "text": "L'AVLS o I-Active Valve Lift System \u00e8 una tecnologia sviluppata da Subaru, per la variazione della fasatura delle valvole, l'apertura e l'alzata, tramite l'utilizzo di valvole idrauliche governate da due insiemi di alberi a camme, con camme indipendenti, bloccati a pressione.\nQuesto sistema \u00e8 simile a Honda VTEC. Cam, il bloccaggio \u00e8 fatto tramite lo spostando di una spilla tramite la pressione idraulica.\nCome con gli altri sistemi per la variazione della fasatura, permette d'avere un comportamento pi\u00f9 tranquillo del motore ai bassi regimi, anche utilizzando un albero a camme con profili dei lobi pi\u00f9 simili a quelli per un motore ad elevati regimi.\nAVLS \u00e8 stato utilizzato per la prima volta da parte di un motore aspirato Subaru da 2,5 litro quattro cilindri a partire dei modello dell'anno 2006.\nPer i turbocompressi e motori Subaru sei cilindri si continua ad utilizzare l'AVCS (Variable cam phasing).\nSe li confrontiamo, il nuovo motore 2.5 che adotta il sistema AVLS, ha una curva di coppia pi\u00f9 estesa e pi\u00f9 piatta rispetto al precedente senza AVLS, con o senza AVCS, ed ha anche un aumento della potenza massima da 165 cv (123\u00a0kW) a 175 CV (130\u00a0kW) su tutto l'arco di funzionamento. L'obiettivo \u00e8 quindi una migliore economia di carburante, il miglioramento delle prestazioni, ed una maggiore guidabilit\u00e0.\nFunzionamento.\nCon il motore (a 4 valvole per cilindro) a bassa velocit\u00e0, ciascuna delle due valvole d'aspirazione per ogni cilindro \u00e8 governata da due diversi profili dell'albero a camme, dove una valvola viene azionata da una camma bassa e con una fasatura ristretta, mentre l'altra \u00e8 azionata da una camma con un profilo molto pi\u00f9 sporgente e con una fasatura pi\u00f9 ampia, per aumentare la velocit\u00e0 dell'aria causando una buona polverizzazione, e allo stesso tempo promuovere un fattore di turbolenza, aumentando cos\u00ec l'efficienza.\nCon il motore ad alti regimi invece, l'ECU (Engine Control Module) computerizzata segnala ad un solenoide di far pressione sull'olio, il quale sposter\u00e0 un perno che blocca i due lobi insieme, questo significa che entrambe le valvole d'aspirazione saranno effettivamente guidate con il profilo pi\u00f9 pronunciato dell'albero a camme, e ci\u00f2 aumenter\u00e0 la potenza massima.\nIl punto di commutazione \u00e8 controllato dalla ECU e varia a seconda dei regimi del motore, del carico motore/apertura al comando del gas (sensore di vuoto), alla pressione atmosferica (barometro sensore), e ad altri fattori."}
{"id": "1601306", "revid": "2167569", "url": "https://it.wikipedia.org/wiki?curid=1601306", "title": "Benjamin Friedman", "text": " Friedman \u00e8 Professore di Economia Politica \"William Joseph Maier\" all'Universit\u00e0 di Harvard; \u00e8 un membro del \"Council on Foreign Relations\", del \"Panel on Economic Activity\" del Brookings Institute, e fa parte della redazione dell\"Encyclop\u00e6dia Britannica.\"\nFriedman studia la teoria delle aspettative razionali, sostenendo che esse debbano essere rapportate al lungo periodo.\nBiografia.\nFriedman ha conseguito i suoi Bachelor's Degree, Master's Degree e Dottorato di Ricerca in Economia all'Universit\u00e0 di Harvard. Ha anche ottenuto un MSc in Economia e Politica dal King's College dell'Universit\u00e0 di Cambridge tramite la Marshall Scholarship. Ha fatto parte del corpo docente di Harvard dal 1972. Oggi, Friedman \u00e8 un membro del \"Committee on Capital Markets Regulation\"."}
{"id": "1601310", "revid": "100816515", "url": "https://it.wikipedia.org/wiki?curid=1601310", "title": "National Board of Review Awards 1996", "text": "La 68\u00aa edizione dei National Board of Review Awards si \u00e8 tenuta il 24 febbraio 1997."}
