{"id": "1649034", "revid": "695564", "url": "https://it.wikipedia.org/wiki?curid=1649034", "title": "New Wave of British Heavy Metal", "text": "New Wave of British Heavy Metal (\"Nuova ondata di heavy metal britannico\" in inglese, spesso abbreviato in NWOBHM) \u00e8 una scuola di complessi heavy metal originatisi nel Regno Unito sul finire degli anni settanta. Durante l'ondata NWOBHM cominci\u00f2 ad emergere un nuovo stile di heavy metal classico ritenuto pi\u00f9 puro rispetto alle sue forme degli anni settanta, generalmente con meno influenze blues e hard rock rispetto ai primi esponenti del genere come Led Zeppelin, Black Sabbath e Deep Purple. Fra gli artisti appartenuti a questa corrente si possono citare gli Iron Maiden, i Judas Priest, i Saxon, i Mot\u00f6rhead, i Diamond Head, gli Angel Witch, i Witchfinder General, i Samson, i Def Leppard, le Girlschool, i Raven, i Tygers of Pan Tang, i Venom, gli Atomkraft, i Tokyo Blade, gli Elixir e i Praying Mantis.\nStoria.\nOrigini.\nNella seconda met\u00e0 degli anni '70, il Regno Unito era in uno stato di agitazione sociale e povert\u00e0 diffusa e a causa delle inefficaci politiche sociali dei governi conservatori e del partito laburista durante un periodo di recessione economica di tre anni. Come conseguenza della deindustrializzazione, il tasso di disoccupazione era eccezionalmente alto, specialmente tra i giovani della classe lavoratrice. Ha continuato a salire nei primi anni '80, raggiungendo il picco nel febbraio 1983. Il malcontento di cos\u00ec tante persone caus\u00f2 frequenti disordini sociali che culminarono in una serie di rivolte (vedi rivolta di Brixton del 1981, rivolte di Toxteth del 1981). Durante questo periodo, la massa di giovani, privati della prospettiva di posti di lavoro relativamente di bassa specializzazione disponibili per le generazioni precedenti, cercarono diversi modi per guadagnare denaro nelle attivit\u00e0 di musica e intrattenimento. L'esplosione di nuove band e nuovi stili musicali provenienti dal Regno Unito alla fine degli anni '70 fu il risultato dei loro sforzi per guadagnarsi da vivere nella depressione economica che colp\u00ec il paese prima dei governi del Primo Ministro Margaret Thatcher.\nLa disperazione e la reazione violenta di una generazione derubata di un futuro sicuro sono ben rappresentate dal movimento punk britannico del 1977-1978, la cui ribellione contro l classe dirigente continu\u00f2 a diluirsi nella musica new wave e post-punk degli anni '80. Questi punk autoproclamati erano politicamente militanti, assaporando il loro atteggiamento anarchico e le pratiche in scena come il pogo dancing. Indossavano acconciature corte o appuntite o teste rasate, spesso con spille da balia e vestiti strappati, e consideravano le prodezze musicali insignificanti purch\u00e9 la musica fosse semplice e rumorosa. Tuttavia, non tutti i giovani maschi della classe lavoratrice abbracciarono il movimento punk; alcuni preferivano fuggire dalla loro triste realt\u00e0 nell'heavy metal, che era ugualmente efficace nel fornire divertimento, alleggerimento dello stress e compagni di compagnia - altrimenti negati a causa della loro disoccupazione.\nNon fu facile conciliare l'heavy metal con i costumi del periodo punk: sembrava difficile rivitalizzare un genere che stava gradualmente declinando sotto la spinta di valori del punk che per definizione erano l'esatto opposto. Tuttavia il genere ad un certo punto riusc\u00ec a sfruttare la nascita delle etichette indipendenti, facendo coincidere la propria resurrezione con il periodo new wave. Il merito andava attribuito senza dubbio al versante britannico, quando venne compresa la possibilit\u00e0 di lanciare una new wave relativa anche all'heavy metal, proprio negli anni della new wave della musica rock.\nLa nascita.\nIn Gran Bretagna, dopo il declino del punk rock, il quale aveva in origine rubato la popolarit\u00e0 dell'heavy metal durante la seconda met\u00e0 degli anni settanta, si assistette ad un accenno di rinascita dell'heavy metal inglese; nel 1978 i Judas Priest cominciarono ad ottenere un certo impatto commerciale in patria con gli album \"Stained Class\" e \"Killing Machine\" (rinominato in seguito \"Hell Bent for Leather\" negli USA), quando scalarono le classifiche con il singolo \"Take On the World\". Si ritiene che questi due album abbiano dato inizio alla New Wave of British Heavy Metal (\"Nuova Ondata di Heavy metal britannico\"), ondata che si manifester\u00e0 appieno nel nuovo decennio. Tra i primi gruppi che vennero riconosciuti in questa ondata gi\u00e0 nel 1979 figurano i Gillan con l'album \"Mr. Universe\", ritenuto da certi il disco che diede il via a questo nuovo fenomeno. Comunque, anche alcuni pochi gruppi NWOBHM come Saxon e Samson pubblicarono i loro rispettivi debutti discografici nello stesso anno, senza contare i Mot\u00f6rhead, e i Judas Priest, che furono considerati i massimi ispiratori e pionieri di questa ripresa, nonostante fossero gi\u00e0 pienamente in attivit\u00e0 dalla precedente ondata.\nLa NWOBHM era rappresentata da diversi gruppi, come Judas Priest, Iron Maiden, e Mot\u00f6rhead, i quali rivitalizzarono l'heavy metal rendendolo pi\u00f9 veloce e semplice, e ponendosi in modo pi\u00f9 duro e minaccioso. Si ritenne inoltre che il punk rock stesso avesse influenzato parte di questa nuova ondata: oltre ai Mot\u00f6rhead, secondo molti anche gli Iron Maiden sposarono l'heavy metal con i riff di ispirazione punk nel loro primo album omonimo del 1980. Sembra che la new wave del metal avesse ereditato dal punk anche un altro aspetto, ovvero il supporto delle etichette discografiche indipendenti, tra cui la Neat Records, ma anche la Heavy Metal Records, la Ebony Records, la Music for Nations e molte altre. Per molti gruppi, un album indipendente rappresentava il trampolino di lancio per una carriera di successo e un contratto con una major.\nIl termine \"New Wave of British Heavy Metal\" venne coniato ed utilizzato per la prima volta il 19 maggio 1979 sul giornale \"Sounds\", in una recensione, scritta dal giornalista Geoff Barton, di un concerto tenutosi al rock club Music Machine di Camden, a Londra in cui si esibirono Angel Witch, Iron Maiden e Samson. Il manifesto musicale del nuovo fenomeno \u00e8 da rinvenire nella doppia raccolta \"Metal for Muthas\", compilata dal DJ Neal Kay con una selezione degli allora debuttanti gruppi britannici.\nLa tecnica e le caratteristiche comuni.\nComunque la NWOBHM non poteva essere riconosciuta da uno stile particolare e definito: si trattava di un termine che simboleggiava la forte rinascita dell'heavy metal avvenuta nel paese europeo in una fase precisa, ovvero dopo il declino del punk rock. Era quindi un'etichetta applicata pi\u00f9 per la provenienza geografica di un gruppo esordiente in un determinato periodo storico. Gruppi come Iron Maiden e Mot\u00f6rhead suonavano stili di musica molto differenti, ma furono entrambi essenziali per la rinascita del genere heavy metal. Per la maggior parte, le band NWOBHM proponevano spesso brani pi\u00f9 brevi e accattivanti, tecniche di produzione pi\u00f9 sofisticate, e una tecnica maggiormente sviluppata. Alcuni complessi ad esempio potevano riscontrare influenze progressive o epiche, mentre altri potevano presentarsi con un suono pi\u00f9 puro, ed altri ancora comunque vicini alle radici dell'hard rock e del blues; riff poderosi, richiami al blues e al rock &amp; roll, atmosfere cupe e maligne: ogni gruppo aveva il suo stile. Gli Iron Maiden non suonavano come gli Angel Witch, che non suonavano come i Saxon, che non suonavano come i Venom, che non suonavano come i Diamond Head e cos\u00ec via. Una cosa che accomunava le band dell'ondata poteva essere il senso della melodia. La tecnica delle band della NWOBHM, sebbene fossero cos\u00ec diverse tra loro, era caratterizzata principalmente da power chords, frequenti assoli di chitarra ed una particolare attenzione alla melodia, contrariamente al punk rock. I testi prendevano talvolta ispirazione da diverse fonti, anche varie tra loro, come mitologia, fantasy, rivoluzione, occultismo, divertimento, donne, sesso ecc. Tutte queste caratteristiche posero le basi per il successo di massa che la musica heavy metal in genere, riuscir\u00e0 a raggiungere in questi anni.\nLa fine.\nQuesta nuova ventata di heavy metal europeo provoc\u00f2 e rinnov\u00f2 l'interesse per il genere da parte di molti fan della musica rock sparsi per il mondo, permettendo a molte band underground di arrivare al successo negli anni ottanta. Dopo questa ondata, gli States vennero invasi da quella che poteva essere vista come una \"nuova\" british invasion, importante per la scena metal come lo erano stati Beatles e Rolling Stones per la scena pop rock di 15 anni prima. La NWOBHM si concluse quindi nella prima met\u00e0 degli anni ottanta, con l'avvento di una nuova ondata dagli Stati Uniti, composta da una parte dai gruppi speed/thrash metal, e dall'altra dal pop metal, entrambi stili che cominciarono a diffondersi dal 1983.\nDi tutte le band NWOBHM, Iron Maiden, Saxon, Venom, Girlschool e Def Leppard sono tra le poche ad essere durate nel tempo. I Diamond Head, dopo un lungo periodo di assenza dovuta al loro scioglimento, si riunirono nel 2002. Tuttavia, grazie alla perdurante influenza anche presso le generazioni di metalheads pi\u00f9 giovani gruppi come Tygers of Pan Tang, Elixir, Cloven Hoof, Blitzkrieg, Satan, Raven, Jaguar, Tokyo Blade e Atomkraft si sono in seguito riformati, intervenendo a manifestazioni musicali e festival a tema.\nCaratteri.\nCon il termine ci si riferisce ad un'area spazio temporale ben precisa, ovvero Regno Unito periodo fine anni settanta e inizi anni ottanta. Non sono quindi considerati come NWOBHM gruppi appartenenti a nazionalit\u00e0 diverse da quella britannica e che appartengono a fasi precedenti o successive, ad eccezione di Judas Priest e Mot\u00f6rhead, ritenute band incluse nell'ondata, pur essendo gi\u00e0 pienamente in attivit\u00e0 prima della sua nascita, e della E.F. Band, gruppo anglo-svedese, che prese parte al primo volume della compilation Metal for Muthas, documento simbolo del movimento e che conteneva alcuni dei gruppi di maggior rilievo.\nDal libro \"Heavy metal: i Classici\": \"\"acronimo di New Wave Of British Heavy Metal, pi\u00f9 che un genere una vera e propria scuola musicale nata in Inghilterra alla fine dei '70. Si proponeva di \"svecchiare\" l'hard e l'heavy dell'epoca tramite robuste iniezioni di suoni grezzi e semplici, derivati spesso dal punk. I gruppi principali (diversissimi fra di loro) sono stati Iron Maiden, Saxon, Mot\u00f6rhead\"\".\nLe differenze con l'heavy metal anni settanta.\nDiversi gruppi emersi in questa ondata iniziarono a differenziarsi dai canoni degli anni settanta, spesso abbandonando elementi di stampo hard rock e influenze blues che avevano caratterizzato il genere nel primo periodo. Si pu\u00f2 dire che mentre il primo heavy metal degli anni settanta poneva le sue radici in genere nel blues e rhythm &amp; blues presentandosi come una forma di hard rock pi\u00f9 dura e pesante, dai tardi anni settanta al contrario molti gruppi iniziarono a prendere ispirazione prevalentemente dal metal stesso dei loro predecessori. Fu la fase in cui l'heavy metal cominci\u00f2 a venire identificato con uno stile ed un'identit\u00e0 propria, raggiungendo la massima definizione di genere. Questo nuovo modello venne considerato heavy metal puro, laddove la purezza stava ad indicare la frequente assenza di contaminazioni derivanti da altri stili di musica, contrariamente alle prime band del genere. Bench\u00e9 molti gruppi NWOBHM continuarono a ribadire nella loro musica elementi hard rock, ad esempio Def Leppard, Saxon, Tygers of Pan Tang, Samson, Girlschool, Diamond Head, per altri, tra cui Iron Maiden, Angel Witch, Venom, Atomkraft, Blitzkrieg o Grim Reaper, non fu pi\u00f9 riconoscibile tale influenza.\nIl distacco dall'hard rock da parte di alcuni di questi gruppi, oltre a delineare una nuova forma di heavy metal classico che sar\u00e0 tipico degli anni ottanta, permise in seguito lo sviluppo di nuovi derivati dallo stile ancora pi\u00f9 estremo. Gli anni ottanta infatti segnarono il periodo in cui la musica heavy metal cominci\u00f2 a diramarsi, e dal primo heavy metal evolsero nuovi sottogeneri. A questo punto si pot\u00e9 iniziare ad usare l'espressione \"classic\" o \"traditional heavy metal\" (o in italiano heavy metal classico o tradizionale), per distinguere appunto lo stile originario dai nuovi sottogeneri dell'heavy metal da esso derivati. Questi nuovi sottogeneri potevano essere inizialmente raggruppati principalmente in due categorie distinte: il pop/lite metal e lo speed/thrash metal, ognuno dei quali si concentr\u00f2 su differenti tematiche di diversi fondatori degli anni settanta."}
{"id": "1649035", "revid": "287204", "url": "https://it.wikipedia.org/wiki?curid=1649035", "title": "Mairinque", "text": "Mairinque \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649038", "revid": "287204", "url": "https://it.wikipedia.org/wiki?curid=1649038", "title": "Porto Feliz", "text": "Porto Feliz \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649040", "revid": "3082", "url": "https://it.wikipedia.org/wiki?curid=1649040", "title": "James L. Elliot", "text": ""}
{"id": "1649041", "revid": "110157", "url": "https://it.wikipedia.org/wiki?curid=1649041", "title": "Salto de Pirapora", "text": "Salto de Pirapora \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649042", "revid": "287204", "url": "https://it.wikipedia.org/wiki?curid=1649042", "title": "Sarapu\u00ed", "text": "Sarapu\u00ed \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649044", "revid": "287204", "url": "https://it.wikipedia.org/wiki?curid=1649044", "title": "Votorantim", "text": "Votorantim \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba.\nMonumenti e luoghi d'interesse.\nSul suo territorio sorge l'ex monastero melkita dei Figli e Figlie Misericordiosi della Croce, attualmente passato alla chiesa anglicana."}
{"id": "1649048", "revid": "394", "url": "https://it.wikipedia.org/wiki?curid=1649048", "title": "Ara\u00e7oiaba da Serra", "text": "Ara\u00e7oiaba da Serra \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649050", "revid": "287204", "url": "https://it.wikipedia.org/wiki?curid=1649050", "title": "Ara\u00e7ariguama", "text": "Ara\u00e7ariguama \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649053", "revid": "287204", "url": "https://it.wikipedia.org/wiki?curid=1649053", "title": "Capela do Alto", "text": "Capela do Alto \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649062", "revid": "1305772", "url": "https://it.wikipedia.org/wiki?curid=1649062", "title": "AC3", "text": ""}
{"id": "1649064", "revid": "124123", "url": "https://it.wikipedia.org/wiki?curid=1649064", "title": "Morti nel 410", "text": ""}
{"id": "1649065", "revid": "767487", "url": "https://it.wikipedia.org/wiki?curid=1649065", "title": "Lago Parano\u00e1", "text": "Il lago Parano\u00e1 \u00e8 un lago artificiale che si trova a Brasilia, creato nel 1959 fermando il fiume Parano\u00e1 con una diga. La sua profondit\u00e0 massima \u00e8 di 38 metri e ha un perimetro di circa 80 chilometri, lungo il quale si trovano spiagge artificiali come la \"Prainha\" o la \"Piscin\u00e3o do Lago Norte\". Fu creato con l'obiettivo di aumentare l'umidit\u00e0 nelle sue vicinanze.\nLago Sul e Lago Norte, due delle regioni amministrative del Distrito Federal, derivano il loro nome dal lago. Ognuna occupa una delle due penisole.\nIl lago \u00e8 attraversato dal ponte Juscelino Kubitschek, inaugurato nel 2002, che collega il Plano Piloto (area centrale di Brasilia) con il settore residenziale lago Sul. "}
{"id": "1649067", "revid": "767487", "url": "https://it.wikipedia.org/wiki?curid=1649067", "title": "Derek and the Dominos", "text": "Derek and the Dominos sono stati un supergruppo blues rock formatosi nella primavera del 1970 e di cui facevano parte il chitarrista e cantante Eric Clapton, il tastierista Bobby Whitlock, il batterista James Beck \"Jim\" Gordon e il bassista Carl Radle. Questi ultimi avevano gi\u00e0 suonato con Clapton nei Delaney &amp; Bonnie &amp; Friends.\nStoria dei Derek and the Dominos.\nIl gruppo pubblic\u00f2 un solo album studio, \"Layla and Other Assorted Love Songs\", caratterizzato da importanti collaborazioni del chitarrista \"guest\" Duane Allman degli Allman Brothers Band.\nL'album arriv\u00f2 ad essere acclamato dalla critica, ma inizialmente fall\u00ec sia nelle vendite sia nell\"'airplay\" delle radio.\nNonostante fosse stato pubblicato nel 1970, il singolo \"Layla\" (il racconto dell'amore irrequieto tra Clapton e Pattie Boyd, moglie del suo amico George Harrison) entr\u00f2 nella \"top ten\" sia negli Stati Uniti d'America sia nel Regno Unito solo nel marzo del 1972. Nel 2004 \u00e8 stato inserito al 27\u00ba posto nella Lista delle 500 migliori canzoni secondo Rolling Stone.\nL'album, che ha ricevuto apprezzamenti sia dalla critica sia dal pubblico, \u00e8 spesso considerato l'apice della carriera di Clapton."}
{"id": "1649070", "revid": "106230897", "url": "https://it.wikipedia.org/wiki?curid=1649070", "title": "Parigi-Nizza 2008", "text": "La Parigi-Nizza 2008, sessantaseiesima edizione della corsa, si svolse in sette tappe precedute da un cronoprologo iniziale dal 9 al 16 marzo 2008, per un percorso totale di 1138,1\u00a0km da Amilly a Nizza, Francia. Fu vinta dall'italiano Davide Rebellin della Gerolsteiner, che concluse la corsa con tre secondi di vantaggio sul secondo classificato Rinaldo Nocentini.\nResoconto degli eventi.\nI giorni precedenti la partenza furono segnati dalle aspre polemiche tra la ASO, societ\u00e0 organizzatrice della competizione, e l'UCI, che minacci\u00f2 di sanzionare severamente i corridori che avessero preso parte a questa corsa \"ribelle\", uscita di recente dal proprio calendario. Minacce poi comunque non messe in pratica.\nUn'altra fonte di contrasti fu l'esclusione di Alberto Contador, il ciclista spagnolo vincitore assoluto nel 2007, che non pot\u00e9 prendere il via e difendere il titolo conquistato l'anno prima, in quanto facente parte dell'Astana, squadra coinvolta in numerosi scandali legati al doping durante la stagione precedente (quando per\u00f2 Contador non ne era membro), a cui l'ASO viet\u00f2 di partecipare ad ogni manifestazione da loro organizzata.\nDettagli delle tappe.\nPrologo.\nLa frazione inaugurale, una breve sfida a cronometro nei dintorni di Parigi, fu vinta da Thor Hushovd, uno dei pochi velocisti presenti in questa corsa impegnativa. Il norvegese, la cui partecipazione \u00e8 stata certamente favorita dall'assenza della sua Cr\u00e9dit Agricole alla quasi contemporanea Tirreno-Adriatico, precede il sorprendente basco Markel Irizar (Euskaltel-Euskadi) e il tedesco Stefan Schumacher (Gerolsteiner). Il migliore degli italiani \u00e8 Leonardo Bertagnolli (Liquigas), settimo a sette secondi da Hushovd.\n1\u00aa tappa.\nLa tappa venne ridotta a soli 93,5 chilometri, con lo spostamento della partenza a La Chapelotte, a causa delle cattive condizioni meteorologiche. L'azione di forza di Gert Steegmans negli ultimi metri (dalle pendenze fino al nove per cento) frutt\u00f2 al belga la vittoria in uno sprint ristretto ad una ventina di corridori, tra i quali Thor Hushovd che tagli\u00f2 il traguardo in terza posizione - fra i due si inser\u00ec il francese J\u00e9r\u00f4me Pineau - e mantenne il comando della classifica generale.\nNonostante pioggia e vento, lo slovacco Peter Velits (Milram), il suo compagno di squadra olandese Niki Terpstra e l'austriaco Bernhard Eisel (High Road) rimasero in fuga per diverso tempo prima di venire raggiunti ad una quindicina di chilometri dall'arrivo.\nLa principale vittima di giornata fu l'australiano Cadel Evans (Silence-Lotto) che, coinvolto in una caduta, fin\u00ec ad oltre due minuti e mezzo dai primi e vide compromesse praticamente tutte le sue possibilit\u00e0 di vittoria finale. Destino analogo fu riservato ad un altro possibile protagonista della corsa, il basco Haimar Zubeldia, anch'egli attardato all'arrivo.\n2\u00aa tappa.\nSeguendo le orme del compagno di squadra e connazionale Tom Boonen, gi\u00e0 capace di simili prestazioni in passato, Gert Steegmans della Quick Step si aggiudic\u00f2 pure la seconda tappa. La frazione si concluse infatti con il belga primo davanti al norvegese Thor Hushovd il quale, grazie al piazzamento, rimase leader della classifica generale, pur vedendo il suo vantaggio sul vincitore della tappa dimezzato ad appena tre secondi.\nIl francese Chavanel complet\u00f2 il podio di giornata, mentre quattro italiani finirono tra i primi dieci: Matteo Tosatto, anch'egli della Quick Step, Mirco Lorenzetto (Lampre), Enrico Franzoi (Liquigas) e Manuele Mori (Saunier Duval-Scott).\nL'altro protagonista della tappa fu il francese Thierry Hupond (Skil-Shimano), in fuga per 150 chilometri prima di essere raggiunto ad una ventina di chilometri dalla meta, e nuovo leader del Gran Premio della Montagna.\n3\u00aa tappa.\nCon le prime vere salite, arriv\u00f2 la prima vittoria stagionale per il finlandese Kjell Carlstr\u00f6m della squadra italiana Liquigas che, andato in fuga all'ottavo chilometro assieme a Cl\u00e9ment Lhotellerie (Skil-Shimano) e Bradley McGee (Team CSC), batt\u00e9 facilmente il francese nella volata a due a Saint-Etienne, mentre l'australiano era rimasto staccato gi\u00e0 sulla Croix-de-Chabouret. Il primo gruppo inseguitore, regolato da un altro corridore poco conosciuto, Pierre Rolland, e comprendente pure gli italiani Damiano Cunego e Davide Rebellin, giunse a 43 secondi.\nCome ampiamente previsto i velocisti non tennero il passo sulle pendenze pi\u00f9 difficili e la maglia gialla fin\u00ec di conseguenza dalle spalle di Thor Hushovd a quelle del transalpino Sylvain Chavanel (Cofidis), anch'egli arrivato a 43\" dal vincitore di tappa.\n4\u00aa tappa.\nLa corsa torn\u00f2 sul celeberrimo Mont Ventoux e la tappa, ricca di colpi di scena, present\u00f2 una durissima battaglia. Iniziarono Aljaksandr Ku\u010dynski (Liquigas), Jens Voigt (Team CSC), Bernhard Eisel (High Road) e Ian Terpstra (Milram) con un attacco dopo appena dieci chilometri, rimanendo in testa fino all'ultima salita, dove il tedesco, vedendo il gruppo avvicinarsi, part\u00ec da solo fermandosi per\u00f2 dopo pochi chilometri.\nEntrarono quindi in scena altri protagonisti, tra i quali Davide Rebellin, Fr\u00e4nk Schleck, Jaroslav Popovy\u010d, Cadel Evans e Robert Gesink: ai primi tre manc\u00f2 lo spunto finale, che ebbero invece gli altri due e alla fine ci fu gloria per entrambi: l'australiano Evans centr\u00f2 il suo secondo successo stagionale, mentre il giovane olandese Gesink, unico corridore in grado di tenergli le ruote fino al traguardo, indoss\u00f2 la maglia gialla nel giorno della resa di Sylvain Chavanel, finito a quasi quattro minuti dai primi.\n5\u00aa tappa.\nFrazione \"di trasferimento\" che visse su una fuga di diciassette corridori che beneficiarono dello scarso interesse del gruppo a riprenderli, poich\u00e9 nessuno di loro era particolarmente avanti in classifica generale. Solo la Lampre abbozz\u00f2 un tardivo e inutile inseguimento.\nLa testa della corsa si ridusse a cinque elementi quando Carlos Barredo, Karsten Kroon, il velocista azzurro Emanuele Mori, il campione nazionale francese Christophe Moreau e il suo compatriota Pierre Rolland attaccarono a circa 15 chilometri dall'arrivo. Llo spagnolo Barredo se ne and\u00f2 sull'ultimo, breve tratto in salita e, complice qualche indecisione di troppo degli altri quattro, colse una prestigiosa vittoria in solitario.\nRobert Gesink conserv\u00f2 la maglia gialla e anche tutte le altre classifiche rimasero invariate al vertice.\n6\u00aa tappa.\nNella sua frazione pi\u00f9 lunga, la corsa giunse sulle rive del Mediterraneo a Cannes. Protagonisti di giornata furono Sylvain Chavanel che trov\u00f2 la zampata vincente sul lungomare della cittadina della Costa Azzurra e regol\u00f2 un gruppetto di fuggitivi, comprendente pure Lu\u00eds Le\u00f3n Sanchez, Damiano Cunego e Bobby Julich, in grado di fare la differenza sulla discesa del colle di Tanneron, e Davide Rebellin, lui stesso all'attacco nel medesimo tratto in discesa: il corridore veronese, quinto al traguardo, sorprese il giovane Robert Gesink e lo stacc\u00f2 di oltre un minuto, finendo cos\u00ec in testa alla classifica generale con un vantaggio di tre secondi su Rinaldo Nocentini, altro corridore molto attivo scendendo il Tanneron. Jaroslav Popovy\u010d inseguiva a 42 secondi, mentre Gesink scivol\u00f2 al quarto posto a 51 secondi dall'italiano.\n7\u00aa tappa.\nLa tappa finale, con partenza e arrivo sul lungomare nizzardo, and\u00f2 allo spagnolo Luis Le\u00f3n S\u00e1nchez (Caisse d'Epargne), secondo classificato il giorno precedente, bravo a raggiungere e lasciare per strada i fuggitivi Jos\u00e9 Alberto Ben\u00edtez (Saunier Duval-Scott) e Cl\u00e9ment Lhotellerie (Skil-Shimano), che aveva tentato un'azione in solitaria sul Col d'\u00c8ze, ultima asperit\u00e0 di giornata, e resistere al ritorno del gruppo dopo aver attaccato sulla discesa conclusiva. Maxime Monfort e Carlos Barredo non riuscirono a riprenderlo per un soffio e si dovettero accontentare delle piazze d'onore.\nLa vittoria finale and\u00f2 dunque a Davide Rebellin, al suo primo centro dopo i secondi posti del 2004 e del 2007, e secondo termin\u00f2 Rinaldo Nocentini, finito a soli tre secondi dalla maglia gialla. Jaroslav Popovy\u010d complet\u00f2 il podio assoluto, mentre Robert Gesink vinse la classifica dei giovani. Cl\u00e9ment Lhotellerie vinse il Gran Premio della Montagna e lo sprinter vichingo Thor Hushovd si aggiudic\u00f2 la graduatoria a punti. La Quick Step vinse la classifica a squadre per la prima volta in una grande corsa a tappe."}
{"id": "1649079", "revid": "92719", "url": "https://it.wikipedia.org/wiki?curid=1649079", "title": "Panthera leo youngi", "text": ""}
{"id": "1649083", "revid": "1005847", "url": "https://it.wikipedia.org/wiki?curid=1649083", "title": "Elezioni generali in Spagna del 2008", "text": "Le elezioni generali in Spagna del 2008 si tennero il 9 marzo per il rinnovo delle Corti Generali (Congresso dei Deputati e Senato). Esse videro la vittoria del Partito Socialista Operaio Spagnolo di Jos\u00e9 Luis Rodr\u00edguez Zapatero, che fu confermato Presidente del Governo."}
{"id": "1649084", "revid": "287204", "url": "https://it.wikipedia.org/wiki?curid=1649084", "title": "Accrezione (geologia)", "text": "In geologia, l'accrezione \u00e8 un processo tramite il quale del materiale viene aggiunto a una zolla (o placca) tettonica lungo un bordo convergente.\nIntroduzione.\nNell'accrezione il materiale che si viene ad aggiungere pu\u00f2 essere di tipo sedimentario, derivante da arco vulcanico o da seamount o di altro tipo igneo.\nQuando due placche tettoniche collidono, una delle due pu\u00f2 scivolare sotto l'altra: questo processo si chiama subduzione. La zolla che viene subdotta (quella che va sotto) galleggia sull'astenosfera e viene spinta verso l'alto contro la placca sovrastante.\nIl fondo dell'oceano viene spesso scalfito dalla zolla subdotta. Le crepe che si formano fanno s\u00ec che fuoriesca del materiale appartenente alla zolla subdotta, dando luogo a un deposito di materiale denominato prisma di accrezione, che si va ad attaccare alla zolla sovrascorrente (quella che va sopra).\nNon sempre per\u00f2 si verifica la subduzione: infatti, gli archi di isole vulcaniche o i seamount possono collidere con i continenti e poich\u00e9 sono costituiti da materiale relativamente leggero (ossia a bassa densit\u00e0), essi spesso non vanno in subduzione ma vengono spinti verso il margine del continente, aggiungendosi allo stesso.\nProve della presenza di zone di accrezione.\nUna prima prova della presenza di una zona di accrezione \u00e8 data dalla seguente situazione. Le placche continentali sono costituite da rocce notevolmente diverse dalle rocce che si incontrano sui fondali oceanici. Il fondo dell'oceano \u00e8 solitamente composto da rocce basaltiche che rendono il fondale pi\u00f9 denso rispetto alle placche continentali. Nei luoghi in cui si \u00e8 verificata l'accrezione delle zolle, le masse di terra spesso presentano le dense rocce basaltiche che altrimenti sarebbero presenti nella sola litosfera oceanica.\nUn'altra situazione in cui si \u00e8 in presenza dell'accrezione \u00e8 quando ci si imbatte in una catena montuosa che \u00e8 distante dal margine della zolla: in tal caso la roccia presente tra il margine della zolla e la catena montuosa \u00e8 dovuta a un cuneo accretivo.\nEsempi.\nL'accrezione \u00e8 presente in molti luoghi ma in special modo nel Pacific Rim (letteralmente bordo dell'Oceano Pacifico), termine con il quale vengono indicati tutti i paesi che, affacciandosi sull'Oceano Pacifico, ne delimitano il confine. Tra essi spiccano la costa occidentale dell'America settentrionale, la costa orientale dell'Australia e la Nuova Zelanda. Quest'ultima \u00e8 costituita da aree con rocce accretive che si sono aggiunte sul margine continentale della Gondwana (supercontinente del sud derivato dalla scissione della Pangea) nell'arco di molti milioni di anni. La costa occidentale dell'America settentrionale \u00e8 costituita da archi vulcanici di accrezione: le aree accretive sono comprese tra le Montagne Rocciose e la costa del Pacifico."}
{"id": "1649090", "revid": "1924342", "url": "https://it.wikipedia.org/wiki?curid=1649090", "title": "Sk\u00ebnderaj", "text": "Sk\u00ebnderaj (; ) \u00e8 una citt\u00e0 del Kosovo, nel Distretto di Kosovska Mitrovica. Secondo il censimento del 2011, la citt\u00e0 di Sk\u00ebnderaj aveva abitanti, mentre il comune ne aveva .\n\u00c8 la citt\u00e0 pi\u00f9 grande della regione geografica del Kosovo Drenica. \u00c8 popolata esclusivamente da albanesi. Si dice che sia la citt\u00e0 pi\u00f9 povera del Kosovo. \u00c8 il luogo in cui \u00e8 iniziata la guerra del Kosovo nel 1998, a cui \u00e8 stato fatto il maggior danno.\nGeografia.\nL'insediamento \u00e8 dal fiume Klina, nel campo Klina (\"Fusha e Klin\u00ebs\"). \u00c8 l'insediamento principale della regione di Drenica. Il fiume Klina appartiene alla regione di Metohija, mentre l'insediamento morfologicamente e idrologicamente gravita verso la regione del Kosovo.\nIl comune copre un'area di 378\u00a0km\u00b2, compresa la citt\u00e0 di Sk\u00ebnderaj e 51 villaggi.\nStoria.\nI reperti archeologici nella zona del comune includono un sito neolitico a Rudnik, e resti di una necropoli romana a Gornji Obili\u0107. L'area catastale del comune comprende diversi insediamenti che esistevano durante il Medioevo, tra cui alcuni esistono ancora oggi, come Leo\u010dina, Poljance, Banja e altri. Ci sono rovine di una chiesa risalente al XIV secolo nel sud di Leo\u010dina. La Chiesa di San Nicola fu costruita nel 1436, a Banja, come dotazione del magnate serbo Rodop. Il monastero di Devi\u010d fu costruito a Lau\u0161a vicino a Srbica nel XV secolo, dedicato al monaco locale, St. Joanikije (\u2020 1430). La Chiesa di San Giovanni fu costruita nel XVI secolo sulle rovine di una chiesa del XIV secolo, a Leo\u010dina; la chiesa \u00e8 circondata da un vecchio e grande cimitero serbo con tombe risalenti al XVII-XIX secolo. Una chiesa e un cimitero del XVI secolo si trovano a Rudnik.\nLa citt\u00e0 (varo\u0161) stessa fu fondata come \"Srbica\" nel 1924. Aveva 30 case abitate da serbi e montenegrini.\nAll'inizio del XX secolo la resistenza albanese inizi\u00f2 con il movimento Kachak guidato da Azem Bejta e sua moglie Shote Galica, che combatterono contro le forze bulgare, austro-ungariche e jugoslave. Alla fine della seconda guerra mondiale, nel 1944, il capo della Brigata Drenica, Shaban Polluzha, rifiut\u00f2 di guidare i suoi 12.000 uomini a nord e si un\u00ec ai partigiani per perseguire i tedeschi in ritirata, perch\u00e9 i gruppi serbo-chetnik stavano attaccando la popolazione albanese del Kosovo.\nEconomia.\nSk\u00ebnderaj \u00e8 stata storicamente la municipalit\u00e0 pi\u00f9 povera del Kosovo, con pochi investimenti fatti dai tempi dell'ex Jugoslavia. Soffre di bassa attivit\u00e0 economica e continua alta disoccupazione. L'agricoltura \u00e8 la principale industria locale, ma il comune non ha completamente sviluppato la terra arabile esistente. Oggi l'economia locale consiste in piccole imprese come negozi e ristoranti a conduzione familiare, mentre due fabbriche privatizzate e un mulino, impiegano poche centinaia di persone. L'altro settore principale di occupazione \u00e8 il servizio civile del comune.\nSport.\nSk\u00ebnderaj \u00e8 la casa della squadra di calcio della Kosovar Superliga KF Drenica che gioca le partite casalinghe nello stadio Bajram Aliu. Sk\u00ebnderaj \u00e8 anche la casa del club di pallavolo Kosovar Superliga KV Skenderaj femminile e KV Drenica maschile.\nEvoluzione demografica.\nSecondo l'ultimo censimento ufficiale fatto nel 2011, il comune di Sk\u00ebnderaj aveva 50.858 abitanti.\nSociet\u00e0.\nEtnie e minoranze straniere.\nLa composizione etnica del comune:"}
{"id": "1649098", "revid": "1494169", "url": "https://it.wikipedia.org/wiki?curid=1649098", "title": "Accrezione", "text": ""}
{"id": "1649100", "revid": "729019", "url": "https://it.wikipedia.org/wiki?curid=1649100", "title": "Albatros L 65", "text": "L'Albatros L 65 era un ricognitore e caccia sesquiplano realizzato dalla tedesca Albatros Flugzeugwerke GmbH negli anni venti e costruito su licenza in Lituania dalla Allgemeine Flug-Gesellschaft Memel.\nSviluppo.\nTra le conseguenze della sconfitta dell'Impero tedesco nella prima guerra mondiale ci furono le pesanti ripercussioni su tutta l'industria aeronautica tedesca imposte dalle clausole del Trattato di Versailles. Per riuscire ad arginare le restrizioni imposte dalle clausole di resa, le aziende tedesche si videro costrette a realizzare i propri velivoli fuori dal territorio nazionale. Per questo motivo l'Albatros scelse di collaborare con la Lituania costruendovi una propria fabbrica per la produzione di aerei, la Allgemeine Flug-Gesellschaft Memel.\nIl primo prototipo dell'Albatros L 65 fu costruito nella fabbrica lituana nel 1925, noto anche con la denominazione Memel A.F.G.1.\nDi aspetto convenzionale, era dotato di una fusoliera con abitacoli separati aperti costruita in legno e rivestita con pannelli di compensato. L'abitacolo posteriore era dotato di una mitragliatrice brandeggiabile di difesa. Le ali avevano una configurazione sesquiplana leggermente disassate, con quella inferiore spostata verso coda, e collegate da un singolo montante per parte. Il carrello d'atterraggio era fisso con un pattino d'appoggio montato posteriormente.\nFurono realizzati solamente due prototipi. Il primo era dotato del motore a W britannico Napier Lion I da 455 CV (335 kW), sostituito nel secondo prototipo del 1926 dal pi\u00f9 potente Napier Lion XI da 568 CV (418 kW). Quest'ultimo prototipo venne valutato da una commissione del Reichswehr ma non venne pi\u00f9 avviato alla produzione."}
{"id": "1649103", "revid": "767487", "url": "https://it.wikipedia.org/wiki?curid=1649103", "title": "Whole Wheat Bread", "text": "Whole Wheat Bread \u00e8 una band pop punk statunitense, proveniente da Jacksonville - Florida, influenzata dallo stile dei Rancid.\nStoria.\nIl gruppo \u00e8 stato formato dai due amici Aaron Abraham e Nicholas Largen, entrambi musicisti afro americani, che inizialmente volevano suonare rap ma che hanno deciso di intraprendere lo stile punk rock vista l'attitudine di entrambi a suonare la chitarra . A costoro si aggiunse il fratello di Nicholas, Joseph Largen, alla batteria.\nIl primo album della band, \"Minority Rules\" pubblicato nel 2005, supportato da un tour insieme a band com MxPx, The Suicide Machines, Reel Big Fish e Streetlight Manifesto, ha avuto un discreto successo tanto da raggiungere l'ottavo posto nella classifica \"Top Heatseekers\" stilata dalla rivista Billboard.\nNel 2006 a causa di problemi giudiziari, Nicholas Largen fu costretto a lasciare la band, sostituito da C.J. Randolph, il quale a sua volta nel 2007 \u00e8 stato sostituito da Will Frazier.\nNel 2008 \u00e8 atteso il secondo album studio della band."}
{"id": "1649109", "revid": "1924342", "url": "https://it.wikipedia.org/wiki?curid=1649109", "title": "\u0160trpce", "text": "\u0160trpce (; ) \u00e8 una citt\u00e0 del Kosovo, nel distretto di Ferizaj.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBerevce, Brezovica, Brod, Vi\u010da, Vrbe\u0161tica, Gornja Bitinja, Gotovu\u0161a, Donja Bitinja, Drajkovce, I\u017eance, Ja\u017eince, Ko\u0161tanjevo, Sevce, Su\u0161i\u0107e, Firaja e \u0160trpce."}
{"id": "1649110", "revid": "17815", "url": "https://it.wikipedia.org/wiki?curid=1649110", "title": "Sht\u00ebrpc\u00eb", "text": ""}
{"id": "1649111", "revid": "17815", "url": "https://it.wikipedia.org/wiki?curid=1649111", "title": "Sht\u00ebrpca", "text": ""}
{"id": "1649112", "revid": "339392", "url": "https://it.wikipedia.org/wiki?curid=1649112", "title": "Ka\u00e7aniku", "text": ""}
{"id": "1649115", "revid": "339392", "url": "https://it.wikipedia.org/wiki?curid=1649115", "title": "Ferizaji", "text": ""}
{"id": "1649117", "revid": "93436", "url": "https://it.wikipedia.org/wiki?curid=1649117", "title": "Shtime", "text": "Shtime (; ) \u00e8 una citt\u00e0 del Kosovo, nel distretto di Ferizaj.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBelince, Vojinovce, Gornje Godence, Davidovce, Devetak, Donje Godance, Duga, Durkovce, Zborce, Kara\u00e7ica, Laniste, Malopoljce, Muzi\u00e7ane, Petrastica, Petrovi\u0107, Petrovo, Rance, Re\u00e7ak, Rasince, Topilo, Crnoljevo e Shtime."}
{"id": "1649119", "revid": "125936007", "url": "https://it.wikipedia.org/wiki?curid=1649119", "title": "Suhareka", "text": "Suharek\u00eb (, \"Suhareka\" o \"Theranda\"; ) \u00e8 una citt\u00e0 della Serbia, nel Distretto di Prizren.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nArrishta (Vraniqi), Bllaca, Budakova, Bukoshi, Bungaja (Dvorani), \u00c7adraku, Dardha (Sllapuzhani), Dardhishta (Krushica), Duhla, Dushkaja (Dubrava), Gelanca, Gjinoci, Gjyteti (Grej\u00e7eci), Grykosi (Grejkoci), Gurdielli (Delloci), Gurku\u00e7i (Ma\u00e7iteva), Gurra (Studen\u00e7ani), Ilironi (Dob\u00ebrdelani), Kastra (Kasterci), Leshani, Lumari (Re\u00e7ani), Lumbardhi (Sallagrazhda), Lushta (Luzhnica), Malasi (Muhlani), Mushtishti, N\u00ebp\u00ebrbishti, Nishori, Papazi, Peqani, Pojani (Popolani), Qershiza (Sravo\u00e7ina), Reshtani, Rrezja (Javori), Semetishti, Sopia, Taraxha (T\u00ebrni), Trolli (Draga\u00e7ina), Ujmiri (Savrova), Vneshtari (Samadraxha), Vrrioni (V\u00ebrsheci) Breshanc."}
{"id": "1649120", "revid": "339392", "url": "https://it.wikipedia.org/wiki?curid=1649120", "title": "Suharek\u00eb", "text": ""}
{"id": "1649121", "revid": "93436", "url": "https://it.wikipedia.org/wiki?curid=1649121", "title": "Viti (Kosovo)", "text": "Viti ( o \"Vitia\"; ) \u00e8 un comune del Kosovo, nel distretto di Gjilan.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBalance, Begunce, Bina\u010d, Buzovik, Veliki Goden, Vitina, Vrban, Vrbovac, Vrnavokolo, Vrnez, Gornja Budrika, Gornja Slatina, Gornja Stubla, Grmovo, Grn\u010dar, Gu\u0161ica, Debelde, Devaja, Donja Slatina, Donja Stubla, Donje Ramnjane, Drobe\u0161, \u0110elekare, \u017ditinje, Jerli Sadovina, Kaba\u0161, Klokot, Letnica, Ljubi\u0161te, Mijak, Mogila, Novo Selo, Podgorce, Po\u017earanje, Ravni\u0161te, Radivojce, Ribnik, Smira, Terpeza, Trstenik, \u010cerkez Sadovina, \u010ciflak e \u0160a\u0161are."}
{"id": "1649122", "revid": "93436", "url": "https://it.wikipedia.org/wiki?curid=1649122", "title": "Viti", "text": ""}
{"id": "1649123", "revid": "640389", "url": "https://it.wikipedia.org/wiki?curid=1649123", "title": "Vushtrria", "text": "Vushtrria ( o \"Vushtrria\"; ) \u00e8 una citt\u00e0 del Kosovo, nel distretto di Kosovska Mitrovica. \u00c9 sede della Corte di Giustizia e Diritto.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBalinc\u00eb, Bajsk\u00eb, Ben\u00e7uk, Be\u00e7iq, Bivolak, Boshlan, Brusnik, Bukosh, Lumadh, Vesekofc, Vilanc, V\u00ebrnic\u00eb, Vushtrri, Galic\u00eb, Gllavatin, Gobuj\u00eb, Dumnic\u00eb e Ep\u00ebrme, Studime e Ep\u00ebrme, Stanofc i Ep\u00ebrm, Sfra\u00e7ak i Ep\u00ebrm, Grac\u00eb, Gumnisht\u00eb, Deberlluk\u00eb, Dalak, Dumnic\u00eb e Poshtme, Studime e Poshtme, Stanofc i Ul\u00ebt, Sfar\u00e7ak i Posht\u00ebm, Druar, Duboc, Zhillivod\u00eb, Zagor\u00eb, Liqej, Kara\u00e7\u00eb, Koll\u00eb, Kunovik, Kurillov\u00eb, Dumnic\u00eb e Llugave, Mavriq, Mihaliq, Mira\u00e7\u00eb, Novolan, Nedakoc, Begaj, Maxhunaj, Akrashtic\u00eb, Oshlan, Pantin\u00eb, Pasom\u00eb, Pestov\u00eb, Prelluzh\u00eb, Reznik, Ropic\u00eb, Samadrexh\u00eb, Sko\u00e7an, Skrom\u00eb, Sllakovc, Sllatin\u00eb, Smrekonic\u00eb, Strofc, Taraxh\u00eb, T\u00ebrllabuq, Hercegov\u00eb, Ceceli, Shal\u00eb, Shlivovic\u00eb e Shtitaric\u00eb."}
{"id": "1649125", "revid": "486946", "url": "https://it.wikipedia.org/wiki?curid=1649125", "title": "Vushtrri", "text": ""}
{"id": "1649127", "revid": "1924342", "url": "https://it.wikipedia.org/wiki?curid=1649127", "title": "Zubin Potok", "text": "Zubin Potok (; ) \u00e8 una citt\u00e0 del Kosovo, nel Distretto di Kosovska Mitrovica.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBabi\u0107e, Babudovica, Banja, Bojnovi\u0107e, Brnjak, Bube, Burlate, Velika Kaludra, Velji Breg, Vitakovo, Vojmisli\u0107e, Vrba, Vukojevi\u0107e, Vukosavljevi\u0107e, Gazivode, Gornje Varage, Gornji Jasenovik, Gornji Strmac, Dobro\u0161evina, Donje Varage, Donji Jasenovik, Dragalica, Drainovi\u0107e, Dren, \u017darevi, Zagra\u0111e, Zagulje, Ze\u010devi\u0107e, Zubin Potok, Zup\u010de, Jabuka, Jagnjenica, Junake, Kijevce, Kle\u010dke, Kobilja Glava, Kova\u010de, Kozarevo, Kopilovi\u0107e, Krligate, Ledenik, Lu\u010dka Reka, Mala Kaludra, Me\u0111e\u0111i Potok, Oklace, Padine, Paruci, Prevlak, Prelez, Preseka, Pridvorica, Ran\u010di\u0107e, Rezala, Ruji\u0161te, Tu\u0161i\u0107e, Ugljare, Crepulja, \u010cabra, \u010ce\u010devo, \u010ce\u0161anovi\u0107e, \u010citluk, \u0160ipovo e \u0160tuoce."}
{"id": "1649130", "revid": "1924342", "url": "https://it.wikipedia.org/wiki?curid=1649130", "title": "Zve\u010dan", "text": "Zve\u010dan (; ) \u00e8 una citt\u00e0 del Kosovo, nel distretto di Kosovska Mitrovica. \u00c8 situata nella regione del Kosovo del Nord, zona a grande maggioranza serba e ampiamente autonoma rispetto al resto del Kosovo a maggioranza albanese. In seguito agli accordi di Bruxelles del 2013 Zve\u010dan \u00e8 entrata a far parte della Comunit\u00e0 delle municipalit\u00e0 serbe.\nGeografia.\nZve\u010dan \u00e8 situata nella valle dell'Ibar, nel Kosovo settentrionale, a 3 km a nord ovest di Kosovska Mitrovica.\nCultura.\nIstruzione.\nUniversit\u00e0.\nA Zve\u010dan ha sede la facolt\u00e0 di Belle Arti dell'Universit\u00e0 di Pristina.\nGeografia antropica.\nSuddivisioni amministrative.\nLa municipalit\u00e0 si divide nei seguenti villaggi:\nBanov Do, Banjska, Banjska Reka, Banjski Suvi Do, Boljetin, Bresnica, Vala\u010d, Veliko Rudare, Vili\u0161te, Grabovac, Gri\u017eani, Doljane, \u017da\u017ea, \u017derovnica, \u017ditkovac, Zve\u010dan, Izvori, Jankov Potok, Jo\u0161evik, Kamenica, Korilje, Kula, Lipa, Lipovica, Lovac, Lozi\u0161te, Lokva, Mali Zve\u010dan, Malo Rudare, Matica, Meki Do, Oraovica, Rudine, Sendo e Srbovac."}
{"id": "1649132", "revid": "287204", "url": "https://it.wikipedia.org/wiki?curid=1649132", "title": "Zve\u00e7an", "text": ""}
{"id": "1649136", "revid": "111264045", "url": "https://it.wikipedia.org/wiki?curid=1649136", "title": "Quirina Mocenni Magiotti", "text": "Biografia.\nNata Quirina Mocenni, era infatti figlia di Ansano Mocenni, ricco mercante senese, e di Teresa Regoli, l'\u00abanimatrice di un importante salotto frequentato da alcune figure di spicco della rinascita culturale senese (Francesco Gori Gandellini, Mario Bianchi, Ansano Luti, Giuseppe Ciaccheri) durante gli anni del granduca Pietro Leopoldo e da quanti soggiornavano a Siena, come Vittorio Alfieri\u00bb.\nQuirina studi\u00f2 al Conservatorio di Santa Maria Maddalena a Siena per poi sposare, nel 1801, Ferdinando Magiotti di Montevarchi, nobile di provincia e pronipote di Raffaello Magiotti ma anche \u00abun povero infelice, scemo dalla nascita, ma ricco\u00bb.\nInfatti il \u00abMaggiore Camillo Magiotti, discendente di una famiglia che si pregia di aver avuto fra i suoi membri uno de' pi\u00f9 caldi e stimati amici del Galileo, infelice per l'unico figlio a cui la Natura aveva negato il sacro lume dell'intelletto, amoroso padre volle affidarlo alle cure di una compagna, che dopo la morte del genitore lo custodisse con pari affetto, e ne temperasse la sventura, almeno col mantenergli quegli agi, cui il largo censo consentiva\u00bb.\nVisse con il marito tra Firenze e Montevarchi e fu l'amico Leopoldo Cicognara, frequentatore del suo salotto fiorentino, che nell'autunno del 1812 le present\u00f2 Ugo Foscolo. Tra i due inizi\u00f2 una storia d'amore che non dur\u00f2, almeno biblicamente, che lo spazio di 15 giorni.\nDifficile dire se Foscolo l'avesse amata davvero o il suo fosse stato solo il capriccio di un momento. Oppure mero interesse visto che per salvarlo dagli strozzini la \"Donna Gentile\", come la chiamava lui nelle lettere, gli fece un prestito piuttosto consistente di 80 zecchini, che essa non vide mai restituiti.\nQuando Foscolo lasci\u00f2 Firenze, nell'estate del 1813, continu\u00f2 a scriverle per un po' fingendo amore romantico ma impossibile, poi tenera amicizia e infine solo per questioni relative al suo debito con lei. Fu cos\u00ec che cap\u00ec di essere stata sedotta e abbandonata, e pure truffata.\nMa la disavventura sentimentale con Foscolo non le fece \u00abmai trascurare il severo incarico da lei assunto, di guidatrice della famiglia, di amministratrice delle sostanze del consorte. E siccome queste per non piccola parte consistevano in beni di suolo, cos\u00ec per parecchi mesi dell'anno ritraevasi in villa, affine di vigilare le campestri faccende, a cui seppe pur vacare con s\u00ec intelligente solerzia che li aument\u00f2, e di alcuni perfezionamenti agrarj indotti pe' suoi auspicj nella cultura di quei fondi rustici fu favellato con lode dal Giornale Agrario Toscano\u00bb. Le propriet\u00e0 terriere dei Magiotti erano a Montevarchi dove Quirina invit\u00f2 anche Foscolo nell'autunno del 1813 ma lui, con una scusa, declin\u00f2 l'invito. \nNel ricordo di Foscolo intrattenne amicizie con Giuseppe Mazzini e Silvio Pellico e dopo il 1830 si dedic\u00f2 a opere pie e assistenziali soprattutto in favore dell'infanzia.\nPoi per\u00f2 \u00abella cominci\u00f2 a sentirsi fieramente aggravata da un incomodo negli organi digestivi [\u2026] che, cresciuto ruinosamente l'acerbo malore, con animo fermo e sereno, quantunque straziata da acutissimi dolori, assistita da' suoi, ai quali poco prima di spirare disse le estreme parole di consiglio e di amore, termin\u00f2 la vita la mattina del 3 di luglio 1847. I suoi avanzi riposano nei chiostri di Santa Maria Novella\u00bb"}
{"id": "1649145", "revid": "1904041", "url": "https://it.wikipedia.org/wiki?curid=1649145", "title": "Casa di Augusto", "text": "La casa di Augusto (in latino \"Domus Augusti\"), talvolta indicata anche come Domus Augustea (da non confondere con la Domus Augustana di epoca flavia), era l'abitazione privata dell'imperatore Augusto, situata nel versante sud-ovest del colle Palatino.\nStoria.\nAugusto era nato in quella parte del Palatino denominata \"ad Capita Bubula\" (\u00abteste di bue\u00bb), dove dopo la sua morte venne costruito un santuario a lui dedicato. Scelse questo colle come residenza fin dall'inizio della sua carriera politica. Svetonio aggiunge che inizialmente abit\u00f2 nei pressi del Foro romano, sopra le \"scale degli orefici\", nella casa che era stata dell'oratore Gaio Licinio Calvo, nei pressi del colle Velia. In seguito si trasfer\u00ec sul Palatino, in una casa ugualmente modesta che era appartenuta al consolare ed oratore Quinto Ortensio Ortalo, di non grande ampiezza e priva di lusso, visto che le colonne dei suoi portici piuttosto basse, erano di pietra del monte Albano, mentre nelle stanze non c'era n\u00e9 marmo, n\u00e9 mosaici. Dorm\u00ec nella stessa camera per pi\u00f9 di quarant'anni, anche d'inverno, sebbene considerasse poco adatto alla sua salute il clima invernale di Roma. Quando desiderava lavorare in solitudine o senza essere disturbato, si recava in uno studiolo al piano superiore che chiamava la sua \"Siracusa\" o il suo \"ufficio tecnico\". Quando si ammalava, dormiva spesso nella casa di Mecenate.\nIl fatto che Ottaviano Augusto si trasferisse in questa localit\u00e0, fu determinante per il futuro del colle, perch\u00e9 da allora divenne naturale per gli altri imperatori risiedere sul Palatino. Esso fu scelto da Augusto anche per il fatto che questa locazione lo collega direttamente con il fondatore della citt\u00e0 Romolo, che qui nella grotta detta Lupercale venne allattato dalla Lupa con il gemello Remo.\nLa casa di Augusto si sovrappone al corpo di fabbrica della precedente residenza di Ottaviano, chiamata per l'appunto dagli studiosi casa di Ottaviano, che viene notevolmente ampliata con l'acquisizione delle case repubblicane viciniori, tra cui la nota \"cosiddetta casa di Livia\".\nL'impianto della casa di Ottaviano viene cambiato in corso d'opera e stravolto, eliminando i due peristili (attributi di natura ellenica) laterali e trasformandolo un'abitazione strutturalmente \"romana\" (costituita dalla successione \"vestibulum\"-\"atrium\"-\"tablinum\"). Al posto del peristilio occidentale, il primo costruito, si sviluppano gli ambienti privati di Augusto, mentre in quello orientale, non ancora terminato nel momento del cambio d'opera, viene posta la \"domus publica\". Nell'atrio, l\u00e0 dove cadde un fulmine, considerato segno fausto, Augusto fa impiantare un tempio dedicato ad Apollo, come ex voto dopo la vittoria di Azio contro Marco Antonio.\nSappiamo da Svetonio e Velleio Patercolo che la casa privata era adiacente al tempio e che era nei pressi della Casa Romuli e delle \"Scalae Caci\". \u00c8 vero che i locali strettamente privati passavano dai circa 5.000 m\u00b2 della casa di Ottaviano ai circa 2.100 m\u00b2 della casa di Augusto, contro i 2.800 m\u00b2 della casa privata pi\u00f9 grande di Roma, ma considerando l'abitazione nel suo complesso Augusto poteva usufruire a suo piacimento di ben 22.000 m\u00b2. Svetonio racconta che, in seguito ad un incendio, il popolo lo amava cos\u00ec tanto che:\nDescrizione della struttura.\nIl valore fortemente simbolico del luogo in cui Augusto sceglie di vivere si ricollega alla storia della fondazione di Roma, il suo stesso nome \"Augustus\" deriva dalla dizione \"Rex Augur\" riferita a Romolo. Ottaviano Augusto, primo imperatore di Roma, fa comprare altre sei case per ottenere una dimora di 8351\u00a0m\u00b2 la quale viene inaugurata nel 36 a.C.\nOsservando la planimetria ricostruttiva della \"domus augusti\" si nota al centro un \"atrium\" con tablino, la parte sinistra \u00e8 la \"domus privata\", a destra la \"domus publica\". Questa divisione della casa dell'imperatore rimarr\u00e0 anche nella successiva espansione della domus augusti in epoca neroniana e flavia, la domus augustiana, ed \u00e8 portatrice di un importante significato politico: il principe \u00e8 al tempo stesso figura privata e pubblica, non pu\u00f2 spogliarsi del potere.\nContinuando l'osservazione della pianta si nota un'importante inclusione ad opera di Augusto: egli comprende nella propria casa il santuario del Lupercale, luogo sacro in cui Romolo fu salvato dalla lupa e dal re Faustolo. La \"domus augusti\" \u00e8 il primo palazzo imperiale e primo \"museo\" delle origini di Roma: nel 28 a.C. raggiunge i 22.348\u00a0m\u00b2 di estensione, comprendendo al piano inferiore il Lupercale. La \"domus publica\" \u00e8 la dimora del pontefice massimo, carica che Augusto ricopre, ed \u00e8 parte integrante della dimora dell'imperatore. Essa comprende anche il culto dei Lari e di Vesta cos\u00ec come il tempio di Apollo, luogo in cui si conservavano i \"Libri Sybillini\". Prospiciente al tempio di Apollo (\"Aedes Apollinis\") \u00e8 il Portico di Danao e delle sue figlie (Danaidi), a fianco, sulla destra, \u00e8 la biblioteca con la Curia dove Augusto riceveva il senato. La struttura dell'intero complesso sembra voler riprodurre quella tipica del foro, fulcro dell'intera citt\u00e0.\nNella parte pi\u00f9 bassa si trova il bosco per Apollo Liceo (Lupo), in latino la \"Silva Apollinis\", il dio che aveva dato il regno a Danao e poi allo stesso Augusto. La selva di Apollo Liceo si trova al di sopra del Lupercale. Al centro \u00e8 l'ara della Roma quadrata, memoria romulea in cui Augusto \"rifonda\" la citt\u00e0.\nIl fronte della casa era decorata con allori e foglie di quercia, richiami ad Apollo, e con la scritta \"\"ob cives servatos\". Il fronte della domus Augusti dava sul circo massimo con due rampe d'accesso, sotto si aveva l'accesso al lupercale, sopra la dimora imperiale. Gli ambienti nel basamento del palazzo erano destinati agli schiavi e liberti che amministravano le ricchezze dell'imperatore.\nOvidio definisce la casa di Augusto \"tecta digna deo\"\".\nCasa di Ottaviano.\nNumerosi reperti archeologici sono stati, nel corso delle ricerche, attribuiti alla pi\u00f9 antica casa di Ottaviano. Tra gli ambienti a sud della cosiddetta casa di Livia esiste un peristilio sovrapposto al livello pavimentale della fine del II-inizio del I secolo a.C. Da qui altri ambienti proseguono verso sud-ovest, verso le \"Scalae Caci\", caratterizzati da muri in opera quasi reticolata e mosaici pavimentali: anche questi, come la casa di Livia, sono strutture repubblicane riadattate in un unico complesso durante l'epoca augustea.\nOltre il peristilio si giunge a una serie di ambienti disposti attorno a una grande stanza centrale con funzioni probabilmente di rappresentanza. Restano tracce della pavimentazione in marmo, ma gli ambienti pi\u00f9 interessanti sono due piccole stanze nell'ala occidentale, che conservano una magnifica decorazione ad affreschi di secondo stile, databili attorno al 30 a.C.\nLa prima di queste due stanze \u00e8 detta \"Stanza delle Maschere\" e presenta una decorazione dipinta che imita un'architettura complessa, simile a una scena teatrale, come sembrano alludere anche le maschere dipinte sopra cornici a mezza altezza, che danno il nome all'ambiente. Al centro di ciascuna parete si trova un riquadro con la raffigurazione di un santuario agreste (confrontabile con le pitture del \"triclinio\" della casa di Livia). La seconda stanza invece \u00e8 docorata da festoni di pino pendenti tra sottili pilastri."}
{"id": "1649146", "revid": "289247", "url": "https://it.wikipedia.org/wiki?curid=1649146", "title": "Domus Augustea", "text": ""}
{"id": "1649149", "revid": "767487", "url": "https://it.wikipedia.org/wiki?curid=1649149", "title": "Bando kickboxing", "text": "Bando kickboxing \u00e8 la forma modernizzata e sportiva del \"lethwei\", soprannominata in Europa \"pugilato birmana a quattro armi\". Nata in America del Nord all'inizio degli anni '60, questo tipo di \"scherma dei piedi e dei pugni inguantati in un ring\" ha dato vita, negli USA degli anni '70, a varie forme di \"full contact\" e di \"kickboxing\". Esistono, in competizione, due forme di combattimento: il \"bando kickboxing controllato\" (\"light contact\") dove i colpi sono trattenuti perfettamente, e il \"Bando kickboxing di pieno-contatto\" dove i colpi sono portati a piena potenza, destinato agli adulti pi\u00f9 esperti. Secondo le et\u00e0 ed il livello tecnico, le regole e le condizioni di competizione sono variabili: in particolare cambiano le tecniche autorizzate e proibite, il tempo di combattimento, il tipo di superficie di combattimento (tappeto o ring) e il portamento di certe protezioni (casco, plastron (pettorina), gambali, pantofole, etc.)."}
{"id": "1649152", "revid": "712828", "url": "https://it.wikipedia.org/wiki?curid=1649152", "title": "Gangan Comics", "text": "Gangan Comics \u00e8 una casa editrice di propriet\u00e0 di Square Enix (in precedenza nominata Enix) che crea e pubblica manga e riviste indirizzati a tutti i target commerciali. \u00c8 conosciuta per le serie \"Fullmetal Alchemist\", \"Soul Eater\", \"Pandora Hearts\" e \"Black Butler\".\n\"Monthly Sh\u014dnen Gangan\".\n \u00e8 una rivista giapponese in cui all'interno si trovano diverse serie, arricchite da notizie ed informazioni, che si distribuiscono sulle oltre 600 pagine che contiene la rivista, ogni mese. \"Sh\u014dnen Gangan\" fu lanciata dalla Enix (ora Square Enix) nel 1991, per competere contro altre riviste, come ad esempio \"Shonen Magazine\", \"Sh\u014dnen Jump\" e \"Shonen Sunday\", e per puntare ad un pubblico giovane, prevalentemente maschile (\"sh\u014dnen\"). Ha pubblicato manga di quasi tutti i generi: d'avventura, di azione, fantasy, con elementi di fantascienza, e manga tratti da videogiochi. Square Enix pubblica anche \"Gangan YG\" e \"Monthly Gangan Wing\" (sostituita poi da\"Gangan Joker\") che corredano la rivista principale.\n\"Gangan Powered\".\n \u00e8 una rivista giapponese di \"sh\u014dnen\" manga pubblicata dalla Square Enix. Nel 2009 la pubblicazione della rivista venne interrotta e fu sostituita da \"Gangan Joker\".\n\"Monthly Gangan Wing\".\n \u00e8 una rivista giapponese di \"sh\u014dnen\" manga pubblicata dalla Square Enix fondata nel 1996. Come successo per \"Gangan Powered\", questa rivista venne cancellata e sostituita da \"Gangan Joker\" nel 2009.\n\"Monthly GFantasy\".\n, o semplicemente Gangan Fantasy, \u00e8 una rivista di \"sh\u014dnen\" manga giapponese lanciata dalla Square Enix nel 1993 (all'epoca Enix) e pubblicata dalla stessa Square Enix.\n\"Young Gangan\".\n \u00e8 una rivista \"seinen\" manga giapponese pubblicata da Square Enix due volte al mese, il primo e il terzo venerd\u00ec del mese.\n\"Monthly Big Gangan\".\n \u00e8 un numero speciale della rivista \"seinen\" manga giapponese \"Young Gangan\" pubblicata da Square Enix. Il primo numero fu pubblicato il 29 giugno 2007 col nome , per poi diventare il 25 aprile 2011 il . Dal 25 ottobre 2011 la rivista \u00e8 passata dalla cadenza bimensile a quella mensile ed ha cambiato nuovamente il nome in .\n\"Gangan Online\".\n \u00e8 una webzine giapponese gratuita di manga e light novel, pubblicata e aggiornata dalla Square Enix. La rivista online \u00e8 stata attivata il 2 ottobre 2008.\n\"Monthly Gangan Joker\".\n \u00e8 una rivista \"sh\u014dnen\" manga giapponese lanciata dalla Square Enix il 22 aprile 2009.\nManga UP!\nCome per Gangan Online, Manga UP! \u00e8 un webzine giapponese gratuito di manga e pubblicato e aggiornato dalla Square Enix fondato nel 2018.\n\"Gangan BLiss\".\n\"Gangan BLiss\" \u00e8 una rivista giapponese \"sh\u014dnen'ai\" e \"yaoi\" fondata dalla Square Enix nel settembre 2021."}
{"id": "1649156", "revid": "186283", "url": "https://it.wikipedia.org/wiki?curid=1649156", "title": "Gangan Wing", "text": ""}
{"id": "1649157", "revid": "186283", "url": "https://it.wikipedia.org/wiki?curid=1649157", "title": "Monthly Gangan Wing", "text": ""}
{"id": "1649158", "revid": "110157", "url": "https://it.wikipedia.org/wiki?curid=1649158", "title": "Lago Williston", "text": "Il lago Williston \u00e8 un bacino localizzato nelle regioni centrali della Columbia Britannica, nel Canada occidentale.\nDescrizione.\nSi sviluppa lungo il corso del fiume Peace, sulle Montagne Rocciose Canadesi. Il lago e copre una superficie totale di 1.761\u00a0km\u00b2, che lo pone come il pi\u00f9 grande lago della Columbia Britannica. Ha una lunghezza di 251\u00a0km e nel punto di larghezza massima raggiunge i 155\u00a0km.\nIl serbatoio \u00e8 alimentato da diversi fiumi: Omineca, Ingenica, Ospika, Parsnip, Manson, Nation, Clearwater Creek, Nabesche, Carbon Creek, cos\u00ec come altri piccoli torrenti.\nDiversi parchi provinciali s'affacciano sulle sue rive, tra cui Muscovite Lakes Provincial Park, Butler Ridge Provincial Park, Heather-Dina Lakes Provincial Park e Ed Bird-Estella Provincial Park.\nStoria.\nIl Lago Williston fu creato nel 1968, rappresentando per l'epoca uno fra i pi\u00f9 grandi bacini artificiali del mondo. Si form\u00f2 in seguito alla costruzione della diga \"WAC Bennett\" sul fiume Peace, inondando territori appartenuti a popolazioni indigene.\nIl lago fu cos\u00ec nominato in onore dell'onorevole Ray Williston, a quel tempo ministro delle Terre, Foreste e Risorse Idriche."}
{"id": "1649160", "revid": "186283", "url": "https://it.wikipedia.org/wiki?curid=1649160", "title": "Monthly GFantasy", "text": ""}
{"id": "1649161", "revid": "78273", "url": "https://it.wikipedia.org/wiki?curid=1649161", "title": "Storia della Filosofia", "text": ""}
{"id": "1649162", "revid": "287204", "url": "https://it.wikipedia.org/wiki?curid=1649162", "title": "Lago Atlin", "text": "Il lago Atlin \u00e8 un lago situato nel nord della Columbia Britannica \u00e8 il pi\u00f9 grande lago di origine naturale con una superficie di 775\u00a0km\u00b2, nonch\u00e9 il pi\u00f9 grande della provincia della Columbia Britannica. La punta settentrionale del lago sconfina del territorio dello Yukon, con il nome di Piccolo Atlin (in inglese: Little Atlin LaKe). Nel lago Atlin si individuano le sorgenti del fiume Yukon.\nIl nome deriva dal \"\u00c1a Tlein\", che in lingua tlingit significa la \"grande massa d'acqua\".\nLa comunit\u00e0 di Atlin \u00e8 situato sulla riva orientale del lago, e la parte meridionale del lago \u00e8 occupata dal Atlin Provincial Park and Recreation Area."}
{"id": "1649163", "revid": "186283", "url": "https://it.wikipedia.org/wiki?curid=1649163", "title": "Young Gangan", "text": ""}
{"id": "1649166", "revid": "484362", "url": "https://it.wikipedia.org/wiki?curid=1649166", "title": "Lago Mistassini", "text": "Il lago Mistassini (in francese: Lac Mistassini, in inglese: Mistassini Lake), \u00e8 il pi\u00f9 grande lago naturale della provincia canadese del Qu\u00e9bec, con una superficie totale di circa 2.335\u00a0km\u00b2 (di cui 2.164 di effettive acque\u00a0\u2013 escluso isole e superfici terrestri). Si trova nella regione di Jam\u00e9sie, circa 360\u00a0km a est della Baia di James. L'abitato Cree di Mistissini si trova sulla penisola di Watson, nella parte sud-est del lago.\nAmpie foreste di betulle e abeti circondano l'area del lago e sostengono una grande industria di sfruttamento del legname.\nIl fiume Rupert defluisce dal Mistassini presso un grande masso, che i nativi cree identificavano per dare il nome al lago, \"mista-assini\" che significa \"grande pietra\".\nAltri fiumi di questa regione sono: Chalifour, Takwa, T\u00e9miscamie, Wabissinane.\nStoria.\nIl lago Mistassini fu scoperto dagli europei nel 1663 in una spedizione ordinata da Pierre Dubois Davaugour, governatore D'Avaugour, e condotta da Guillaume Couture (primo colono di Pointe-L\u00e9vy (L\u00e9vis) ed eroe della Nuova Francia) accompagnato da Pierre e Jean Duquet Langlois e da guide di nativi americani. La spedizione si avvalse di una flotta di 44 canoe. Risalirono il fiume Saguenay, raggiunsero il lago Mistassini e continuarono lungo il fiume Rupert che scorre verso la Baia di Hudson.\nNel 1672, Charles Albanel si rec\u00f2 sul lago Mistassini in missione ufficiale per il commercio delle pellicce. Venne istituita una stazione di posta nei pressi del lago, la cui sede si spost\u00f2 pi\u00f9 volte nel corso dei decenni, fino a che non si stabil\u00ec presso il sito del villaggio Mistissini."}
{"id": "1649171", "revid": "1961055", "url": "https://it.wikipedia.org/wiki?curid=1649171", "title": "Antonio Santucci (filosofo)", "text": "\u00c8 stato docente di Storia della filosofia all'Universit\u00e0 di Bologna.\nSocio dell'Accademia delle Scienze dell'Istituto di Bologna, \u00e8 stato tra i fondatori della casa editrice \"il Mulino\". Studioso di David Hume, dell'illuminismo scozzese e del pragmatismo americano, ha indagato inoltre le varie forme in cui positivismo ed esistenzialismo e, pi\u00f9 in generale, il rapporto con le scienze hanno orientato il pensiero italiano tra Ottocento e Novecento."}
{"id": "1649176", "revid": "619191", "url": "https://it.wikipedia.org/wiki?curid=1649176", "title": "Monthly Comic Ry\u016b", "text": " \u00e8 un mensile giapponese che tratta il genere seinen manga con pubblicazione di anime, pubblicato da Tokuma Shoten. La rivista originariamente fu un inserto speciale di \"Animage\", iniziato nel 1979, sospeso dopo pochi mesi di pubblicazioni. Il 19 novembre 2006, la rivista \u00e8 stata di nuovo pubblicata."}
{"id": "1649177", "revid": "186283", "url": "https://it.wikipedia.org/wiki?curid=1649177", "title": "Comic Ry\u016b", "text": ""}
{"id": "1649189", "revid": "599013", "url": "https://it.wikipedia.org/wiki?curid=1649189", "title": "Roberto Colacone", "text": "Carriera.\nDi scuola Parma, esordisce in Serie A nella sua prima stagione fra i professionisti (unica presenza nel massimo campionato per lui) e sempre nella stessa stagione gioca in semifinale di Coppa delle Coppe, contro il Benfica.\nL'intera carriera \u00e8 concentrata nei campionati di Serie B (tredici campionati con 369 presenze all'attivo nella cadetteria) e caratterizzata da frequenti cambi di casacca (solo in un caso, nella dal 1997 al 2000, ha militato per tre anni consecutivi nella stessa compagine). Ha vestito le casacche di , SPAL, Lucchese, Foggia, Ravenna, Treviso, , e Vicenza. Nel biennio 2001-2002 Partecipa alla doppia promozione dalla Serie C1 alla Serie A con il ed \u00e8 decisivo anche per la promozione dell' dalla Serie B alla Serie A nel 2004-2005. Con il ha segnato il gol decisivo siglato nel derby contro il Bologna, per la prima vittoria in campionato nella storia centenaria del Modena a Bologna.\nViene prelevato nel gennaio 2008 dall'AlbinoLeffe, dove perde nella finale play-off contro il Lecce una storica promozione in Serie A. Il primo settembre passa all'Ancona, dove disputa due campionati; nel secondo segna 10 reti. Rimane svincolato a causa del fallimento dell'Ancona nell'estate del 2010, al termine del campionato disputatosi in Serie B.\nIl 17 agosto 2010 viene ingaggiato a parametro zero dalla Cremonese firmando un contratto annuale con opzione per il secondo. Nell'agosto 2011 viene ingaggiato dal , squadra di Lega Pro Prima Divisione, dove disputa 30 partite siglando 7 reti."}
{"id": "1649197", "revid": "14691", "url": "https://it.wikipedia.org/wiki?curid=1649197", "title": "Strip Poker", "text": ""}
{"id": "1649200", "revid": "1305772", "url": "https://it.wikipedia.org/wiki?curid=1649200", "title": "Eparchia di Chicago", "text": ""}
{"id": "1649201", "revid": "254059", "url": "https://it.wikipedia.org/wiki?curid=1649201", "title": "Gigliola da Carrara", "text": "Biografia.\nNacque nel 1379 da Francesco Novello da Carrara e da Taddea d'Este.\nNel 1394 spos\u00f2 a 15 anni, il tredicenne marchese di Ferrara, Niccol\u00f2 III d'Este.\nIl matrimonio tra i due, fu accompagnato dalle innumerevoli amanti del marchese ed accerchiato dalla numerosa prole illegittima che queste relazioni partorivano.\nI Da Carrara, furono una influente famiglia aristocratica padovana; il padre di Gigliola fu l'ultimo signore di Padova, mentre il fratello maggiore Francesco III da Carrara fu un condottiero e uomo d'armi. \nMor\u00ec di peste nel 1416 senza lasciare figli.\nIn seguito Niccol\u00f2 si rispos\u00f2 prima con Parisina Malatesta, che condann\u00f2 a morte per adulterio con Ugo d'Este e successivamente con Ricciarda di Saluzzo, da cui ebbe i figli legittimi Ercole I d'Este e Sigismondo d'Este."}
{"id": "1649206", "revid": "144796", "url": "https://it.wikipedia.org/wiki?curid=1649206", "title": "Federico Guglielmo d'Assia", "text": "Biografia.\nI primi anni e la famiglia.\nNato al castello di Philippsruhe, presso Hanau il 20 agosto 1802, Federico Guglielmo era figlio del principe elettore Guglielmo II d'Assia-Kassel e di sua moglie, la principessa Augusta di Prussia, figlia di re Federico Guglielmo II.\nDurante il periodo dell'occupazione dell'Assia-Kassel da parte delle truppe napoleoniche, dal 1806 al 1813, rimase con sua madre e con la famiglia di lei a Berlino. Ebbe per contro ben poche relazioni col padre, allontanatosi dalla famiglia per condurre una relazione con la borghese Emilie Ortl\u00f6pp che lo porter\u00e0 alla definitiva separazione dalla moglie nel 1815. Proprio Guglielmo II, trasferitosi con quella che divenne poi la sua seconda moglie presso il castello di Sch\u00f6nfeld, vicino a Kassel, si circond\u00f2 di una notevole opposizione che si deline\u00f2 nella costituzione del cosiddetto \"Sch\u00f6nfelder Kreis\", un circolo di opposizione che operava segretamente, contrario non solo all'unione tra il principe elettore e la sua amante, ma anche e soprattutto favorevole ad un rinnovamento profondo dell'elettorato e delle sue istituzioni; di questo circolo erano membri rilevanti la principessa elettrice, il principe ereditario Federico Guglielmo, il primo ministro Ludwig Hassenpflug, i fratelli Grimm ed altri intellettuali dell'epoca.\nFederico studi\u00f2 a Marburgo ed a Lipsia.\nLa reggenza.\nNel corso dei moti del 1830, la rabbia popolare si concentr\u00f2 essenzialmente sull'amante dell'elettore Guglielmo II, la quale si diceva avesse avuto una cattiva influenza anche sul reggente e l'avesse portato a prendere decisioni contrarie all'interesse pubblico. Guglielmo II giunse al punto di dover scegliere se lasciare la moglie o abdicare e fu a questo punto che elabor\u00f2 una terza opzione: sfruttando il suo stato di salute precario come scusa, il 30 settembre 1831 nomin\u00f2 il figlio Federico Guglielmo al ruolo di suo reggente al trono ed egli, pur conservando la carica di principe elettore, si ritir\u00f2 quasi completamente dalla gestione degli affari di governo, portandosi a Francoforte sul Meno, \"de facto\" in esilio.\nFederico Guglielmo, anche come reggente, era una figura problematica: non solo il suo matrimonio, di natura morganatica, lo rendeva inappropriato per gli standard del XIX secolo e non gli consent\u00ec di avere dalle altre potenze il sostegno che tanto avrebbe desiderato, ma il suo carattere fu uno dei punti deboli del suo periodo di reggenza e poi degli anni che trascorse come principe elettore.\nSin dall'inizio del suo regno, infatti, cerc\u00f2 di sbarazzarsi della costituzione dello stato, molto liberale per gli standard dell'epoca. Come reggente, ad ogni modo, non os\u00f2 sfidare legalmente la costituzione, ma persegu\u00ec piuttosto una politica antiliberale, monarchico-legittimista e palesemente contrario allo spirito con il quale era stata composta la costituzione.\nIl governo.\nAlla morte del padre, nel 1847, tent\u00f2 un vero e proprio colpo di Stato per eliminare completamente la Costituzione approvata nel suo stato nel 1831 ed aumentare cos\u00ec i poteri in capo alla monarchia. Per prima cosa nomin\u00f2 a primo ministro il reazionario Ludwig Hassenpflug e poi inizi\u00f2 ad agire sul tema delle tasse in maniera del tutto arbitraria, pretendendo che il parlamento statale approvasse un bilancio che era stato presentato senza alcuna consultazione dei ministri.\nNel settembre 1850 una rivolta popolare lo costrinse ad abbandonare i propri territori. Nel novembre dello stesso anno, con l'aiuto di un esercito austro-bavarese, Federico Guglielmo pot\u00e9 rientrare a Kassel, ma la Confederazione germanica intervenuta per reinstallarlo, gli impose dal 1851 di ripristinare la vecchia costituzione.\nDurante la Guerra austro-prussiana, si schier\u00f2 a fianco dell'Austria. L'esercito prussiano, perci\u00f2, invase l'Assia-Kassel e cattur\u00f2 Federico Guglielmo presso la sua residenza di Kassel; il sovrano venne portato come prigioniero a Stettino. Con i trattati con la Prussia Federico perse ogni diritto dinastico sul territorio dell'Assia-Kassel e tale territorio, con la Pace di Praga, venne definitivamente incorporato alla Prussia. La politica dell'elettore, orientata ormai completamente dall'Austria e la sua estrema impopolarit\u00e0 tra i suoi sudditi, fecero s\u00ec che l'annessione dell'elettorato da parte della Prussia fosse accolta generalmente con favore.\nCon la conclusione delle ostilit\u00e0, Federico Guglielmo I decise di portarsi in esilio in Boemia (parte delle terre della Corona austriaca), prendendo residenza alternativamente al suo palazzo di Praga o al castello di Ho\u0159ovice. Seppur in esilio, Federico Guglielmo decise di iniziare a cospirare ai danni della Prussia. I suoi piani vennero scoperti e nel 1869 venne espropriato delle sue propriet\u00e0 personali che ancora possedeva nell'Assia, ma trovandosi sotto la tutela dell'Austria, la Prussia prefer\u00ec non infierire oltre. \nMor\u00ec a Praga il 6 gennaio 1875 e con la sua morte i diritti di successione al trono vacante d'Assia-Kassel passarono ai suoi cugini della linea d'Assia-Rumpenheim nella persona di Federico Guglielmo d'Assia-Kassel dal momento che i suoi figli, nati da un matrimonio morganatico non avevano ottenuto la necessaria legittimazione per ascendere al trono.\nMatrimonio ed eredi.\nNel 1831 spos\u00f2 morganaticamente Gertrude Falkenstein (Bonn, 18 maggio 1803 \u2013 Praga 9 luglio 1882), figlia di Johann Gottfried Falkenstein (figlio di Nicolaus Falkenstein e della moglie Margarethe Heyss) e di sua moglie Magdalena Schulz (figlia di Johann Ludwig Albert Schulz e della moglie Sophie Krupps).\nEx moglie del tenente prussiano Karl Michael Lehmann (1787 - 1882), fu creata \"sua altezza illustrissima\" Contessa di Schaumburg nel (1831), e Principessa (\"F\u00fcrstin\") di Hanau e di Horowitz nel (1853).\nEbbero nove figli, alcuni nati prima del matrimonio, che furono tutti creati Principi (\"Prinzen\") di Hanau, e con la concessione della designazione di \"altezza serenissima\" nel 1862. Successivamente, l'Elettore divorzi\u00f2 da Gertrude."}
{"id": "1649212", "revid": "1983214", "url": "https://it.wikipedia.org/wiki?curid=1649212", "title": "Domenico Pannaci", "text": "Biografia.\nNacque in una famiglia benestante e venne avviato fin da piccolo alle idee liberali, cui in seguito sarebbe stato sempre improntato il suo agire. Svolse i primi studi a Monteleone e divenne fraterno amico del poeta Vincenzo Ammir\u00e0, col quale condivise le lezioni di Raffaele Buccarelli, insigne umanista e patriota che li istru\u00ec agli ideali romantici.\nIniziato giovanissimo ai \"segreti cospirativi\", si inscrisse alla facolt\u00e0 di Giurisprudenza di Messina dove prese a frequentare gli ambienti liberali della citt\u00e0, contribuendo attivamente al passaggio di notizie segrete tra rivoluzionari siciliani e calabresi. Una volta laureatosi torn\u00f2 nella sua terra e si diede ad esercitare la professione di avvocato.\nNel contempo divenne punto di riferimento per tutte le iniziative antiborboniche, offrendo il palazzo Pannaci di Potenzoni come luogo per le riunioni segrete degli affiliati della zona di Briatico, pur consapevole dei gravi rischi cui esponeva se stesso e la sua famiglia.\nDurante l'estate del 1860, al passaggio di Garibaldi in Calabria ader\u00ec all'impresa dei mille e fu, unitamente al fratello, tra i generosi protagonisti che combatterono a Soveria Mannelli al motto di \"o si fa l'Italia o si muore!\"\nPer i servigi offerti alla causa dell'Unit\u00e0, il nuovo governo premi\u00f2 i suoi meriti nominandolo questore di Napoli. Ivi divenne assiduo frequentatore della loggia massonica \"La Sebezia\", di cui era venerabile l'arciprete Domenico Angher\u00e0, suo vecchio amico e conterraneo, anch'esso residente nella citt\u00e0 partenopea dopo il rimpatrio da Malta, dove era stato esule per sfuggire alla pena di morte decretata dal precedente governo.\nDurante il suo mandato la sua azione si svolse specialmente su due direttrici: repressione della criminalit\u00e0 comune dilagante nel primo periodo post-unitario e prevenzione di qualsiasi tentativo di restaurazione borbonica. Di l\u00ec a qualche anno, per\u00f2, venne a mancare a causa del colera, epidemia frequentissima prima del risanamento della citt\u00e0. Appena due giorni dopo la sua morte, venne seguito dalla moglie, che lasci\u00f2 completamente orfani i sei giovanissimi figli."}
{"id": "1649222", "revid": "125915060", "url": "https://it.wikipedia.org/wiki?curid=1649222", "title": "Sergej Jul'evi\u010d Vitte", "text": "Biografia.\nNato a Tiflis (oggi Tbilisi, in Georgia), Sergej Jul'evi\u010d Witte \u00e8 figlio di Julius Witte e di Caterina Fade\u00efev, cugino per parte materna di Helena Blavatsky. Di origine tedesca del Baltico e olandese, la sua famiglia paterna era gi\u00e0 presente in Russia, nella regione del mar Baltico, all'epoca di Pietro il Grande. Suo nonno materno, Andrea Fade\u00efev, fu governatore di Saratov e consigliere privato del Caucaso. Sua nonna materna, Elena Dolgorukij, apparteneva ad una famiglia della grande aristocrazia, molto legata alla famiglia imperiale.\nEducato nella famiglia dei nonni materni, Witte studi\u00f2 all'universit\u00e0 d'Odessa, sperando di potersi dedicare alla matematica pura. Ma dopo essersi laureato, nel 1870, trov\u00f2 un impiego nella Compagnia delle Ferrovie del sud-ovest, dove lavor\u00f2 nell'amministrazione e nella gestione delle varie linee gestite dalla societ\u00e0 e divenne un vero specialista in materia ferroviaria.\nFautore di una serie di accordi economici con la Germania, avvi\u00f2 l'industrializzazione del paese tramite la costruzione di una diffusa rete ferroviaria, volta anche a sviluppare le zone pi\u00f9 interne della Russia: fu lui a spingere per la realizzazione della Transiberiana.\nNel 1889 divent\u00f2 direttore delle ferrovie, nel febbraio 1892 fu nominato ministro delle comunicazioni e l'11 settembre dello stesso anno Alessandro III revoc\u00f2 il ministro delle finanze Ivan Alekseevi\u010d Vy\u0161negradskij, che l'aveva deluso, e nomin\u00f2 Vitte al suo posto. Nel 1894 Nicola II divent\u00f2 imperatore e lo lasci\u00f2 al suo posto come ministro delle finanze. In questa veste Vitte continu\u00f2 le riforme finanziarie iniziate sotto lo zar precedente e nel 1897 instaur\u00f2 il rublo-oro. Per sviluppare l'industria del paese ebbe ricorso al prestito straniero, che dal 1895 al 1899 pass\u00f2 a 275 milioni di rubli, in buona parte provenienti dalla Francia e dal Belgio. Negli anni 1890 la produzione aument\u00f2 dell'8%. Witte stabilizz\u00f2 la moneta russa, introdusse il bimetallismo, ottenne dalla Germania delle condizioni tariffarie doganali molto favorevoli ed incoraggi\u00f2 le societ\u00e0 private straniere ad investire in Russia. Nel 1900 il numero di queste societ\u00e0 (in gran parte francesi e belghe) sal\u00ec a 300.\nMa questo sviluppo economico industriale non giov\u00f2 ai contadini, che erano tassati pesantemente e individualmente non possedevano terre a sufficienza. Cosciente del problema, Witte tent\u00f2 di convincere Nicola II di porvi rimedio, ma senza successo. Vitte era favorevole a una riforma agraria che superasse l'antica istituzione dell'ob\u0161\u010dina e avviasse la trasformazione in senso capitalistico dell'agricoltura. A fatica riusc\u00ec a ottenere dal sovrano la costituzione della Conferenza speciale per i bisogni dell'industria agricola, che inizi\u00f2 i suoi lavori il 4 febbraio 1902. Presieduta per\u00f2 da elementi profondamente conservatori e ostacolata dal ministro Pleve, che ottenne dallo zar il licenziamento di Witte, trascin\u00f2 le sue riunioni fino al 12 aprile 1905, quando fu sciolta senza che avesse concluso nulla.\nNel 1903, si oppose alla guerra col Giappone e dette le dimissioni, per i servizi resi con la firma del Trattato di pace di Portsmouth, nel 1905 Nicola II lo fece conte.\nLa guerra russo-giapponese fu catastrofica per la Russia, e nel 1905, a seguito della sconfitta militare, cominciarono le rivolte. Nicola II domand\u00f2 allora a Witte di redigere un memorandum, che fu all'origine del Manifesto del 17 ottobre 1905 col quale l'imperatore annunci\u00f2 l'introduzione delle libert\u00e0 di culto, parola, riunione e associazione, una larga partecipazione alla nuova Duma di Stato dell'impero, che divent\u00f2 una monarchia semi-costituzionale, e l'introduzione del suffragio diretto maschile, per quanto limitato. Questo manifesto fu precursore della prima costituzione russa del 1906.\nIl 6 novembre 1905 Witte fu nominato primo ministro e incaricato di formare il nuovo governo, ma le prime elezioni del maggio 1906 portarono alla vittoria dei radicali, Witte si dimise il 27 aprile e Nicola II lo sostitu\u00ec con il reazionario Ivan Goremykin, per altro gi\u00e0 in pensione.\nNel 1914 Witte cerc\u00f2 in tutti i modi di convincere lo zar a non partecipare alla prima guerra mondiale, ma rimase inascoltato.\nMor\u00ec a causa di un infarto miocardico nel 1915.\nHa scritto delle \"Memorie\" pubblicate dopo la sua morte, nel 1921, e tradotte in varie lingue.\nMassone, fu membro della loggia \"Amici philosophiae\", fu pure martinista, superiore incognito, membro della Loggia \"Saint-Jean l'Ap\u00f4tre\"."}
{"id": "1649225", "revid": "1429175", "url": "https://it.wikipedia.org/wiki?curid=1649225", "title": "Vitte", "text": ""}
{"id": "1649229", "revid": "525063", "url": "https://it.wikipedia.org/wiki?curid=1649229", "title": "Dipartimento dell'Haute-Vienne", "text": ""}
{"id": "1649231", "revid": "525063", "url": "https://it.wikipedia.org/wiki?curid=1649231", "title": "Dipartimento dello Cher", "text": ""}
{"id": "1649234", "revid": "110157", "url": "https://it.wikipedia.org/wiki?curid=1649234", "title": "Eparchia di San Tommaso Apostolo di Chicago", "text": "Leparchia di San Tommaso Apostolo di Chicago (in latino: \"Eparchia Sancti Thomae Apostoli Chicagiensis Syrorum-Malabarensium\") \u00e8 una sede della Chiesa cattolica siro-malabarese negli Stati Uniti d'America, immediatamente soggetta alla Santa Sede. Nel 2017 contava 87.000 battezzati. \u00c8 retta dall'eparca Jacob Angadiath.\nTerritorio.\nL'eparchia comprende i fedeli della Chiesa cattolica siro-malabarese negli Stati Uniti d'America.\nSede eparchiale \u00e8 la citt\u00e0 di Chicago, dove si trova la cattedrale di San Tommaso apostolo (\"Mar Thoma Shleeha Cathedral\").\nIl territorio \u00e8 suddiviso in 33 parrocchie.\nStoria.\nL'eparchia \u00e8 stata eretta il 16 febbraio 2001 con la bolla \"Congregatio\" di papa Giovanni Paolo II. Si tratta della prima eparchia della Chiesa siro-malabarese fuori dall'India.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2017 contava 87.000 battezzati."}
{"id": "1649236", "revid": "287204", "url": "https://it.wikipedia.org/wiki?curid=1649236", "title": "Witte", "text": ""}
{"id": "1649240", "revid": "767487", "url": "https://it.wikipedia.org/wiki?curid=1649240", "title": "Banca Agricola Popolare di Ragusa", "text": "La Banca Agricola Popolare di Ragusa (Bapr) \u00e8 una societ\u00e0 cooperativa per azioni, fondata nel 1889, con sede sociale a Ragusa e filiali operanti nelle aree di Ragusa, Siracusa, Catania, Messina, Enna, Palermo e Milano.\nStoria.\nLa fondazione della banca viene fatta risalire al 10 marzo 1889, data in cui nacque la Banca Popolare Cooperativa di Ragusa (poi incorporata nell'istituto in oggetto, fondato nel 1902), quando un gruppo di ragusani composto da Luigi Cartia, Giorgio Morana Gulino, Giovanni Lupis, Corrado Schifitto, Gaetano Nicita, Vincenzo Cann\u00ec, Filipponeri Criscione e Carmelo Scribano firma l\u2019atto di fondazione. I primi soci versarono il capitale e a fine anno furono circa 60 a sottoscrivere azioni, per un totale di 56.000 lire. L'impresa nacque sulla scia dell'intensa attivit\u00e0 economica, agricola ed imprenditoriale, in quello che \u00e8 stato rinominato Libero consorzio comunale di Ragusa, comprendente anche il territorio dell'antica contea di Modica. In particolare, dagli anni novanta in poi, la banca ha attuato una politica di espansione, ottenendo la leadership in campo regionale, promuovendo, in sinergia, l'economia del territorio. La capo-gruppo Banca Agricola Popolare di Ragusa controlla anche una societ\u00e0 di intermediazione mobiliare con sede a Milano e una societ\u00e0 immobiliare con sede a Ragusa.\nLa Bapr \u00e8 un istituto di credito da sempre considerato solido ed efficiente nel panorama bancario nazionale. Al 2020, sono presenti nella regione siciliana 85 sportelli.\nNel 2019, la Banca d'Italia ha dato all'Agricola il permesso di riacquistare azioni proprie sino al 2% del capitale primario."}
{"id": "1649242", "revid": "2149966", "url": "https://it.wikipedia.org/wiki?curid=1649242", "title": "Jan Dix", "text": "Jan Dix \u00e8 una serie a fumetti di 14 numeri pubblicata dalla Sergio Bonelli Editore da maggio 2008 a luglio 2010.\n\u00c8 ambientata nei Paesi Bassi, ai giorni nostri, e racconta le avventure di un critico d'arte.\nAutori.\nL'autore e ideatore della serie \u00e8 Carlo Ambrosini, che ha disegnato anche il primo e l'ultimo numero.\nNote.\nhttps://www.farodiroma.it/jan-dix-il-fumetto-che-parlava-di-arte-nellanalisi-del-pittore-napoletano-luigi-angelillo/"}
{"id": "1649246", "revid": "92723", "url": "https://it.wikipedia.org/wiki?curid=1649246", "title": "Arcieparchia di Philadelphia", "text": ""}
{"id": "1649251", "revid": "120683181", "url": "https://it.wikipedia.org/wiki?curid=1649251", "title": "Ferdinand Pi\u00ebch", "text": " Dal 16 aprile 2002 al 25 aprile 2015 \u00e8 stato presidente del consiglio di controllo di Volkswagen.\nBiografia.\nPi\u00ebch era uno dei nipoti di Ferdinand Porsche, la cui figlia Louise ha sposato l'avvocato viennese Anton Pi\u00ebch.\nDopo gli studi in ingegneria meccanica al Politecnico federale di Zurigo, conclusi con una tesi sullo sviluppo di un motore da Formula 1, nel 1963 inizia la sua carriera all'interno di Porsche presso lo stabilimento di Zuffenhausen a Stoccarda, dove ricopre prima la carica di responsabile del settore sviluppo e poi, nel 1971 di capo responsabile del settore tecnico.\nNel 1972 Louise Pi\u00ebch e Ferry Porsche decidono che tutti i membri della famiglia devono ritirarsi da ogni tipo di carica dirigenziale ricoperta all'interno dell'azienda. Pi\u00ebch allora apre un proprio studio di progettazione, per passare poi nello stesso anno in qualit\u00e0 di caporeparto dello sviluppo tecnico con mansioni speciali presso la sede di Ingolstadt di Audi, societ\u00e0 controllata da Volkswagen. Nel 1975 entra nel consiglio di amministrazione di Audi e nel 1983 ne diviene amministratore delegato. Sotto la sua guida Audi sviluppa la trazione integrale \"Quattro\".\nIl 1\u00ba gennaio 1993 Ferdinand Pi\u00ebch viene nominato successore di Carl Hahn alla carica di presidente del consiglio di amministrazione di Volkswagen. In questo nuovo ruolo strappa a General Motors lo spagnolo Jos\u00e9 Ignacio L\u00f3pez de Arriortua, incaricandolo di approntare un programma di risanamento per l'azienda. Le misure di riduzione dei costi di L\u00f3pez de Arriortua, incentrate sull'abbassamento delle spese verso i fornitori hanno effetto sul corto periodo, ma comportano anche un aumento dei problemi di qualit\u00e0. Il manager spagnolo lascia poi Volkswagen nel 1996, anche in seguito all'accusa di spionaggio industriale.\nNel 2002 Ferdinand Pi\u00ebch passa dal consiglio di amministrazione a quello di controllo dell'azienda di Wolfsburg, assumendo la presidenza di questo organo. Contemporaneamente egli avanza anche all'interno di Porsche fino a diventare membro del consiglio di controllo della societ\u00e0. \u00c8 in questo periodo di doppia carica che avviene l'acquisto di Volkswagen da parte della pi\u00f9 piccola Porsche: nel 2005 l'azienda di Stoccarda diventa proprietaria di circa il 21% delle azioni con diritto di voto di Volkswagen. In seguito ad un pronunciamento della Comunit\u00e0 europea che giudica illegale la legge che proteggeva Volkswagen da acquisizioni ostili, nel 2007 Porsche aumenta il proprio pacchetto azionario fino al 31% e all'inizio del 2008 d\u00e0 il via libera all'acquisizione del restante 20% necessario per ottenere la maggioranza di voti. Nel marzo 2008 annuncia le proprie dimissioni dall'organo di controllo di Porsche, reagendo alle critiche avanzategli da pi\u00f9 parti di conflitto d'interessi.\nIn qualit\u00e0 di comproprietario della Porsche Holding OHG con sede a Salisburgo e della Porsche di Stoccarda (le due societ\u00e0 sono giuridicamente separate e distinte), di cui detiene circa il 13% del capitale azionario, Pi\u00ebch era uno degli uomini pi\u00f9 ricchi e influenti della Germania. \nA fine aprile 2015, dopo la \"guerra\" interna contro l'amministratore delegato di VW Martin Winterkorn, si dimette da presidente del consiglio di sorveglianza di Volkswagen.\nMuore il 25 agosto 2019 all\u2018et\u00e0 di 82 anni.\nVita privata.\nPadre di dodici o tredici figli avuti da quattro relazioni diverse, \u00e8 stato sposato con la seconda moglie Ursula Pi\u00ebch dal 1984 sino alla sua morte e ha vissuto con lei a Salisburgo, in Austria. Ateo, ha dichiarato pubblicamente di essere affetto da dislessia e ha avuto una vasta collezione di auto che includeva due Bugatti Veyron regolarmente guidate da lui e dalla moglie.\nRiconoscimenti.\nNel 1984 ha ricevuto la laurea ad honorem dell'Universit\u00e0 tecnica di Vienna e nel 1999 quella del Politecnico federale di Zurigo. Dallo stesso anno \u00e8 cittadino onorario di Zwickau. Nel 2002 \u00e8 stato insignito della cittadinanza onoraria di Wolfsburg, dove ha sede la Volkswagen."}
{"id": "1649254", "revid": "736476", "url": "https://it.wikipedia.org/wiki?curid=1649254", "title": "Another Page", "text": "Another page \u00e8 il secondo album del cantautore statunitense Christopher Cross. Uscito nel 1983, tre anni dopo l'omonimo album d'esordio, non riusc\u00ec ad eguagliarne il successo. Tra gli hit contenuti nel disco, \"Think of Laura\", \"No Time For Talk\", e \"All Right\".\nTracce.\nTutte le canzoni sono state composte da Christopher Cross, eccetto \"Deal 'Em Again\", composta con Michael Maben."}
{"id": "1649255", "revid": "1543377", "url": "https://it.wikipedia.org/wiki?curid=1649255", "title": "Megami Magazine", "text": " \u00e8 una rivista mensile giapponese focalizzata sul genere bish\u014djo. All'interno di essa si trovano molti poster, immagini di dimensioni notevoli e pinup. \"Digital Manga Publishing\" ha pubblicato una serie di compilation con le migliori edizioni della rivista nell'estate 2007."}
{"id": "1649257", "revid": "125878500", "url": "https://it.wikipedia.org/wiki?curid=1649257", "title": "Le benevole", "text": "Le benevole (\"Les bienveillantes\") \u00e8 un romanzo dello scrittore franco-americano Jonathan Littell, pubblicato nel 2006. Scritto originariamente in francese, il romanzo narra in prima persona la storia di Maximilien Aue, un ex ufficiale delle SS attivamente coinvolto nell'Olocausto.\nTrama.\nIl romanzo \u00e8 diviso in 7 parti che prendono nome dai movimenti di una suite di danze, genere musicale per il quale sono famosi due degli autori pi\u00f9 amati dal protagonista: Johann Sebastian Bach e soprattutto Jean-Philippe Rameau.\nSi tratta del lungo prologo nel quale il protagonista Maximilien Aue, Max Aue, criminale di guerra che si nasconde sotto falso nome in Francia, in et\u00e0 avanzata decide di scrivere le proprie memorie: \u201cSe siete nati in un paese o in un'epoca in cui non solo nessuno viene a uccidervi la moglie o i figli, ma nessuno viene nemmeno a chiedervi di uccidere la moglie e i figli degli altri, ringraziate Dio e andate in pace. Ma tenete sempre a mente questa considerazione: forse avete avuto pi\u00f9 fortuna di me.\u201d Le \u2018memorie\u2019 di Aue sono il romanzo stesso, una lunga cavalcata attraverso i momenti pi\u00f9 significativi della guerra nazista sul fronte russo.\nQuesta lunga parte contiene le scene pi\u00f9 crude delle esecuzioni di ebrei. La narrazione inizia quando Aue \u00e8 un giovane e motivato ufficiale delle SS. Quando scatta l'Operazione Barbarossa, l'attacco a sorpresa contro l'Unione Sovietica, Aue \u00e8 assegnato agli Einsatzgruppen, le speciali unit\u00e0 incaricate di eliminare i nemici del nazionalsocialismo nei territori sovietici occupati: gli iscritti al Partito comunista e gli ebrei vengono immediatamente fucilati e sepolti in fosse comuni. Dal confine polacco fino al Caucaso, il protagonista segue la vittoriosa avanzata della Wehrmacht, senza partecipare ai combattimenti: si occupa infatti delle operazioni segrete contro la popolazione di origine ebraica. La Wehrmacht giudica degradante fucilare civili, quindi il Sicherheitsdienst (Servizio di sicurezza delle SS) impiega membri delle organizzazioni fasciste ucraine che escono dalla clandestinit\u00e0 dopo la sconfitta dei bolscevichi. Aue partecipa all'organizzazione dell'intelligence delle SS a Kiev, anche se considera un errore le esecuzioni di massa; osserva la trasformazione dei soldati da un'iniziale resistenza passiva a un coinvolgimento rabbioso, che egli imputa alle disumane condizioni della guerra. Arrivato nell'autunno del 1942 fino alle montagne del Caucaso al seguito delle divisioni corazzate, fa amicizia con un collega di nome Voss, linguista di professione, che lo spinge a ricredersi sui suoi pregiudizi antisemiti. Aue somatizza con spasmi digestivi la violenza da cui \u00e8 circondato, e non riesce a brillare nel suo compito, al punto da finire trasferito a Stalingrado, dove la VI armata tedesca al comando di Von Paulus \u00e8 appena stata assediata dai sovietici.\nCon la battaglia di Stalingrado ha termine la vittoriosa espansione della Germania nazista verso est. Un'intera armata \u00e8 intrappolata in una sacca perch\u00e9 Hitler si rifiuta di permetterne la ritirata. Aue \u00e8 preda dei fantasmi che lo perseguitano; si \u00e8 arruolato di forza nelle SS perch\u00e9 \u00e8 stato sorpreso durante un rendez-vous omosessuale in un parco; inoltre, non riesce a superare l'adolescenziale e morbosa relazione con la sorella gemella Una, culminata con una relazione incestuosa scoperta dalla madre. Una rimarr\u00e0 il suo riferimento ideale per tutta la narrazione, malgrado episodici cedimenti alla sua natura omosessuale. La morsa dell'Armata rossa si chiude sempre pi\u00f9 intorno alla citt\u00e0 assediata, i tedeschi non hanno pi\u00f9 munizioni n\u00e9 viveri, e muoiono a migliaia nel gelido inverno russo. Aue ha ritrovato a Stalingrado il suo amico Thomas Hauser, vero alter ego maligno che lo accompagna dall'inizio alla fine della vicenda: \u00e8 lui che l'ha convinto all'arruolamento, ed \u00e8 lui che lo porta via da Stalingrado con uno degli ultimi aerei disponibili quando Aue viene colpito alla testa da un cecchino.\nMax Aue si risveglia in un ospedale di Berlino. Sopravvissuto al proiettile che gli ha attraversato il cranio, viene decorato con la croce di ferro da Himmler in persona, il Reichsf\u00fchrer delle SS. Durante la convalescenza si reca sulla Costa Azzurra, nella Francia occupata dall'esercito italiano, a trovare la madre che vive insieme al secondo marito Moreau; il giorno successivo scopre che i due sono stati brutalmente assassinati con un'accetta. Per evitare di essere interrogato dalla polizia, si allontana e ritorna a Berlino. Il suo ambiguo protettore Dr. Mandelbrod fa in modo che Aue entri nello staff di Himmler.\nLontano dal fronte, Aue \u00e8 sempre pi\u00f9 coinvolto nella macchina di sterminio del Terzo Reich. Adolf Hitler \u00e8 una lontana presenza, ma Himmler \u00e8 estremamente presente, e incarna la perversa ideologia nazista. Il giovane viene promosso e si trova a lavorare gomito a gomito con Adolf Eichmann, massimo responsabile della logistica dell'Olocausto. A mano a mano che la Wehrmacht perde terreno a est, incalzata dalla superiorit\u00e0 dell'Armata rossa, il protagonista comincia a ricredersi sui propri ideali. \u201cSono giunto alla conclusione [\u2026] che la guardia delle SS non diventa violenta o sadica perch\u00e9 pensa che il detenuto non sia un essere umano; anzi, la sua rabbia aumenta e si trasforma in sadismo quando si accorge che il detenuto, lungi dall'essere una creatura inferiore come gli hanno insegnato, dopotutto \u00e8 proprio un uomo [\u2026] quindi la guardia lo picchia per tentare di far scomparire la loro comune umanit\u00e0. Ovviamente non funziona: pi\u00f9 la guardia picchia, e pi\u00f9 \u00e8 costretta a constatare che il detenuto rifiuta di riconoscersi come non umano.\u201d L'irrazionalit\u00e0 del nazismo \u00e8 tale che la macchina di morte delle SS preferisce sterminare gli ebrei piuttosto che sfruttarne la manodopera per lo sforzo bellico: i prigionieri che non sono immediatamente eliminati nelle camere a gas vengono letteralmente \u201cconsumati\u201d dal lavoro nei campi di concentramento. Intanto, nubi si addensano su Maximilien Aue e la sua carriera: due ispettori di polizia molto scrupolosi hanno scoperto la sua presenza a casa Moreau il giorno del duplice omicidio, e si ostinano nel tentativo di portarlo a giudizio. Aue ricorre all'interesse superiore delle SS per evitare la condanna. Ma ormai la Wehrmacht \u00e8 in ritirata su tutto il fronte orientale. Le SS distruggono i lager in Polonia e liquidano i prigionieri superstiti.\nMentre la sua visione del mondo va in pezzi, Aue lascia Berlino per ricongiungersi con la sorella Una a casa del marito Von \u00dcxk\u00fcll, ma la propriet\u00e0 di campagna \u00e8 abbandonata. I tank sovietici si avvicinano; Thomas Hauser arriva a prenderlo di persona per riportarlo a Berlino prima che venga dichiarato disertore.\nNel capitolo di epilogo tutti i nodi vengono al pettine. Una \u00e8 sfollata in Svizzera; i due ufficiali di polizia tornano alla carica, convinti che Aue abbia ucciso la madre e il patrigno; Berlino \u00e8 investita dalla furia dell'Armata rossa; il protagonista incontra per la prima volta Adolf Hitler nel bunker della Cancelleria, in una scena quasi esilarante che chiude a meraviglia la parabola grottesca e sanguinaria di Maximilien Aue.\nPersonaggi.\nPersonaggi storici.\nIl protagonista nel romanzo incontra un certo numero di persone realmente esistite, per lo pi\u00f9 gerarchi nazisti come Albert Speer, Adolf Hitler, Heinrich Himmler, Adolf Eichmann, Reinhard Heydrich, Hans Frank, Rudolf H\u00f6\u00df, Otto Ohlendorf, Odilo Globo\u010dnik, Paul Blobel, il filosofo e scrittore tedesco antinazista Ernst J\u00fcnger o collaborazionisti belgi e francesi come Robert Brasillach, Lucien Rebatet e L\u00e9on Degrelle."}
{"id": "1649258", "revid": "287204", "url": "https://it.wikipedia.org/wiki?curid=1649258", "title": "Bandiera dell'Ontario", "text": "L'attuale Bandiera dell'Ontario \u00e8 stata adottata il 21 maggio 1965.\nSi tratta di una Red Ensign con lo stemma della provincia dell'Ontario.\nLo stemma raffigura nella parte inferiore tre foglie d'acero dorate su sfondo verde che rappresentano il Canada, nella parte superiore la croce di San Giorgio che rappresenta l'Inghilterra.\nPrima del 1965 l'Ontario non aveva una propria bandiera ma utilizzava la vecchia bandiera canadese che consisteva in una \"Red Ensign\" con lo stemma del Canada.\nLa decisione del governo federale di sostituire la vecchia \"Red Ensign\" con l'attuale bandiera fu molto impopolare in Ontario soprattutto nelle zone rurali, base politica del Governatore dell'Ontario John Robarts.\nRobarts propose che l'Ontario avesse una propria bandiera e che fosse una Red Ensign come la vecchia bandiera canadese. L'unica differenza consisteva nella sostituzione dello stemma canadese con lo stemma dell'Ontario.\nSimile storia ha avuto la bandiera di Manitoba."}
{"id": "1649260", "revid": "123567", "url": "https://it.wikipedia.org/wiki?curid=1649260", "title": "Johann Jacob Hofmann", "text": ""}
{"id": "1649266", "revid": "1175219", "url": "https://it.wikipedia.org/wiki?curid=1649266", "title": "Cinema multisala", "text": "Un cinema multisala o semplicemente multisala \u00e8 un teatro cinematografico che prevede da 2 a 10 schermi di riproduzione, solitamente ricavato dalla ristrutturazione e/o ampliamento di una preesistente monosala cittadina. Si parla invece di multiplex nel caso di teatri cinematografici costruiti exnovo - solitamente fuori dei centri storici per necessit\u00e0 di grandi spazi a prezzi accessibili - con una concezione avanzata che ottimizza la fruizione da parte degli spettatori, a partire dall'ampia disponibilit\u00e0 di parcheggi, e contemporaneamente la gestione da parte dell'esercente. Sono definiti anche cityplex se sono collocati in citt\u00e0 ed in tal caso raramente superano i 6/7 schemi I pi\u00f9 grandi complessi di questo tipo vengono anche chiamati \"megaplex,\" solitamente al di sopra delle 15 sale. La competizione rappresentata da un multiplex \u00e8 spesso correlata ad un'esclusione dal circuito cinematografico di sale cinematografiche minori, in analogia all'impatto della grande distribuzione sui piccoli esercizi commerciali.\nI multiplex sono spesso sviluppati in prossimit\u00e0, o addirittura all'interno, di grandi complessi commerciali e spesso comprendono anche altri tipi di locali, oltre alle sale, come ristoranti, bar, locali etnici, sale giochi, ecc.\nIn Italia storicamente, al di l\u00e0 di piccole ancorch\u00e9 significative esperienze come l'Arcadia di Melzo, l'avvento del multiplex si fa risalire all'autunno del 1997 quando Warner Village Cinemas (joint venture fra Warner Bros. Cinemas (USA al 45%) Village Roadshow Cinemas (Australia al 45%) e Focus International (Italia al 10%) come essenziale catalizzatore degli investimenti internazionali nei siti adatti) aprono in settembre a Vicenza, in ottobre a Verona e in dicembre a Bari le prime tre strutture di nuova generazione. Seguono in rapida successione altre aperture fra cui va citata quella di dicembre 1998 di Parco de Medici a Roma (18 sale per 4.500 posti) che rimane tuttora il multiplex di maggior affluenza in Italia e quella del multiplex del Porto Allegro di Montesilvano, inaugurato a settembre 1999 (11 sale). \nAlla fine degli anni \u201890 si affermano sul mercato altri circuiti di valenza nazionale quali UCI e Medusa Cinema e poi altri, soprattutto a livello regionale. \nLa fase di sviluppo in Italia \u00e8 ormai conclusa avendo raggiunto multiplex e multisala una quota di mercato attorno al 50% dei 2800 schermi attuali. \nIn America \u00e8 possibile trovare megaplex di grandezza esorbitante. Esempi sono riscontrabili nel Cineplex di Toronto, Canada, con un megaplex di 16 schermi; lo Studio 28 di Grand Rapids, Michigan, USA, con 20 schermi e una capacit\u00e0 di 6000 posti a sedere.\nStoria e diffusione.\nUn primo esempio di sala con pi\u00f9 proiezioni \u00e8 stato il cinema teatro Gloria a Napoli (Italia), che prima degli anni '50 utilizz\u00f2 per la prima volta una sala secondaria per riprodurre, contemporaneamente alle ultime uscite, film meno recenti ma che continuavano a generare incassi.\nSi ritiene che il primo megaplex in assoluto ad essere stato costruito sia il Kinepolis a Bruxelles, Belgio, che apr\u00ec nel 1988 con ben 25 schermi.\nNegli Stati Uniti fu l'AMC Grand, costruito nel 1995 con 24 schermi. Da allora i multisala si espansero in tutti gli Usa portando molti nuovi complessi ad avere sino ad oltre 30 schermi di riproduzione.\nAltri esempi sono riscontrabili in Australia; \u00e8 proprio nel pi\u00f9 grande complesso commerciale della nazione, il Westfield Marion (Adelaide, Australia) che si trova un Megaplex di ben 26 schermi. L'Oriente sembra ancora sprovvisto di tale innovazione, commercialmente disastrosa per le sale minori diffuse nei vari paesi. In India, comunque, troviamo l'eccezione, seppur i multiplex siano circoscritti nelle grandi citt\u00e0."}
{"id": "1649267", "revid": "1573940", "url": "https://it.wikipedia.org/wiki?curid=1649267", "title": "Pleurobranchaea meckeli", "text": "Pleurobranchaea meckeli () \u00e8 un mollusco gasteropode della famiglia Pleurobranchaeidae.\nDescrizione.\nCorpo di colore bruno chiaro con una fitta rete pi\u00f9 scura, pi\u00f9 raramente bruno scuro tendente al nero. Dotato di una singola branchia. Rinofori molto sviluppati. Fino a 10 centimetri.\nBiologia.\nSpecie carnivora, si nutre di cnidari, talvolta cannibale o spazzina. Se disturbata \u00e8 in grado di nuotare tramite le contrazioni del corpo.\nDistribuzione e habitat.\nLa specie \u00e8 diffusa nel mar Mediterraneo e nell'oceano Atlantico nord-orientale.\nComune localmente, reperibile su fondali sabbiosi da circa 10 metri di profondit\u00e0."}
{"id": "1649268", "revid": "1573940", "url": "https://it.wikipedia.org/wiki?curid=1649268", "title": "Pleurobranchaea", "text": "Pleurobranchaea \u00e8 un genere di molluschi gasteropodi della famiglia Pleurobranchaeidae.\nTassonomia.\nComprende le seguenti specie:"}
{"id": "1649269", "revid": "287204", "url": "https://it.wikipedia.org/wiki?curid=1649269", "title": "Ferdinand Piech", "text": ""}
{"id": "1649274", "revid": "2187918", "url": "https://it.wikipedia.org/wiki?curid=1649274", "title": "Franco germinale", "text": "Franco germinale \u00e8 il termine del calendario rivoluzionario francese con cui viene indicato il franco francese coniato prima della Prima guerra mondiale; fu sostituito dopo la prima guerra mondiale dal franco Poincar\u00e9.\nIl nome germinale viene dal nome del mese in cui nel 1803, furono approvate le leggi che fissano definitivamente la nuova moneta.\nIl franco fu emesso per la prima volta durante la rivoluzione francese nel 1795, in sostituzione della livre.\nPrecedenti.\nLa legge del 18 nevoso dell'anno III della Repubblica (7 gennaio 1795) autorizz\u00f2 l'emissione dei primi \"assignat\" denominati in franchi.\nIn seguito la legge del 18 germinale dell'anno III (8 aprile 1795), decise di cambiare nome alla vecchia lira tornese (che ricordava troppo i re) e stabil\u00ec che l'unit\u00e0 monetaria ufficiale della Francia fosse il franco. Il contenuto sarebbe stato di 5 grammi d'argento fino. La legge conferm\u00f2 il sistema decimale: un franco era suddiviso in 10 decimi e 100 centesimi, ma le monete previste non furono coniate.\nCon la legge del 28 termidoro dell'anno III (15 agosto 1795), il franco divenne l'unit\u00e0 monetaria francese e soppiant\u00f2 la lira tornese.\nLa legge del 25 germinale dell'anno IV (14 aprile 1796) fiss\u00f2 l'equivalenza tra lira e franco: la lira tornese pesava 4,505\u200916 grammi d'argento, e il franco 4,50 grammi d'argento fino. La lira tornese era dunque leggermente superiore al franco, ma la legge decret\u00f2 che il pezzo da 5 franchi dovesse essere cambiato con 5 lire, 1 soldo e 3 denari. Dunque il franco valeva ufficialmente 1 lira tornese e 3 denari.\nNon si trattava di una frode perch\u00e9 uno studio effettuato su un'importante quantit\u00e0 di lire tornesi in circolazione aveva dimostrato che, a causa dell'uso, il peso medio era inferiore ai 4,50 grammi d'argento e si situava intorno al 93 % del peso teorico. Per tener conto di questo consumo e semplificare il cambio delle monete, il franco fu coniato con 5 grammi d'argento al 900/1000. Il suo valore era dunque di 1 franco per una lira tornese.\nD'altronde allora era necessario diverso tempo per cambiare le monete in circolazione. La produzione delle monete non era sufficiente per la domanda ed il paese soffriva anche di una carenza generale di metalli da conio (in particolare oro e argento ma anche rame e bronzo). In particolare molti degli emigrati erano fuggiti dalla Francia con i loro metalli preziosi. Per accelerare la messa in circolazione della nuova monete furono attuate due misure:\nInfine, a partire dal 1796, le guerre permisero di importare masse di metallo da tutta l'Europa (45 milioni di lire nel 1796).\nLa legge del 16-17 fiorile dell'anno VII ribalt\u00f2 il principio del primato della lira tornese, ed impose di valutare le monete reali in franchi e centesimi anche quando erano segnate con l'antico sistema lire-soldi-denari. La legge obblig\u00f2 la contabilit\u00e0 e i contratti ad essere espressi in franchi a partire dal 1\u00ba vendemmiaio dell'anno VIII. La legge fiss\u00f2 il valore relativo delle monete della lira tornese, fiss\u00f2 il pagamento degli stipendi, delle rendite, delle provvigioni ecc. Impose che il trattamento dei funzionari, le imposte, la transazioni, gli atti tra privati eccetera dovessero essere espressi in franchi.\nFranco germinale.\nNel 1800 fu creata la Banque de France.\nLa legge del 14 germinale dell'anno XI (4 aprile 1803) permise alle strutture dello Stato di riacquisire le monete tosate o alterate secondo il valore del metallo contenuto. Il decreto del 17 pratile dell'anno XI (6 giugno 1803) pubblic\u00f2 un tariffario di due pagine per la ripresa, ai fini delle fusione, con i valori delle monete d'oro e d'argento di tutti i paesi d'Europa e di quasi tutti i paesi dell'Asia.\nLa legge del 17 germinale dell'anno XI (7 aprile 1803) istitu\u00ec il bimetallismo. L'argento riprese il suo posto: il franco germinale, la moneta da 5 franchi, quelle da mezzo ed un quarto di franco erano coniate in questo metallo, ma furono anche coniati pezzi da 20 e 40 franchi in oro, da cui il nome di \u00abfranc-or \u00bb. La Banque de France divenne l'istituto d'emissione.\nRiassumendo:\nIn questo periodo la Francia, sotto Napoleone Bonaparte, form\u00f2 un vasto impero in Europa dove il franco circol\u00f2 liberamente. I paesi interessati furono il Belgio, i Paesi Bassi, la Svizzera, parte dell'attuale Germania, gran parte dell'Italia.\nDopo la caduta di Napoleone il franco fu alla base della monetazione anche sotto Luigi XVIII, Luigi Filippo e nei regimi successivi.\nLa coesistenza dei due standard monetari, oro ed argento, mise la basi per una fonte potenziale di instabilit\u00e0. Il sistema del franco germinale si fondava sull'ipotesi di invarianza relativa dei prezzi dell'oro e dell'argento e supponeva che i volumi, le condizioni ed i costi di produzione dei due metalli rimanessero stabili. In realt\u00e0 variazioni di queste premesse erano possibile in qualsiasi momento.\nNel 1862/3, a causa delle forti variazioni del valore reciproco argento/oro sui mercati internazionali, il titolo delle monete frazionarie (1/4, 1/2, 1 e 2 franchi) pass\u00f2 da 900/... ad 835/...; di fatto queste monete divennero monete fiduciarie.\nIl 23 dicembre 1865 fu creata l'Unione monetaria latina, sotto forma d'una associazione monetaria che definiva i principi d'uniformit\u00e0 monetaria in termini di peso, titolo dei metalli e corso per le monete di 4 paesi (Francia, Belgio, Svizzera ed Italia) ai quali si un\u00ec la Grecia nell'ottobre 1868.\nNel 1878/79 i paesi dell'Unione monetaria latina decisero di cessare la coniazione delle monete da 5 franchi (lire etc.) che erano ancora coniati con un titolo di 900/... e di conseguenza passarono da un sistema di bimetallismo ad un gold standard.\nDal 1879 al 1928, il franco-oro da 0,3225 g al titolo del .900 (pari a 0,29025 grammi di oro fino) costitu\u00ec l'unit\u00e0 monetaria nazionale.\nIl franco germinale o franco-oro fu una moneta molto stabile fino al 1914, malgrado l'instabilit\u00e0 politica della Francia ed accompagn\u00f2 lo sviluppo economico del paese per 125 anni, fino al 1928, quando fu sostituito dal \u00abfranco Poincar\u00e9\u00bb."}
{"id": "1649284", "revid": "599013", "url": "https://it.wikipedia.org/wiki?curid=1649284", "title": "Ida Ladst\u00e4tter", "text": "Biografia.\nSebbene specialista dello slalom speciale, Ida Ladst\u00e4tter ottenne il suo primo risultato di rilievo in Coppa del Mondo il 25 marzo 1982 sulle nevi di San Sicario, piazzandosi 7\u00aa in slalom gigante. Il 5 marzo 1983 conquist\u00f2 la medaglia di bronzo nello slalom speciale ai Mondiali juniores disputati a Sestriere, nella gara vinta dall'italiana Fulvia Stevenin davanti alla cecoslovacca Alexandra Ma\u0159asov\u00e1. Il 5 gennaio 1986 sal\u00ec per la prima volta sul podio in Coppa del Mondo, giungendo 3\u00aa in slalom speciale a Maribor dietro alla connazionale Roswitha Steiner e alla svizzera Erika Hess.\nIl 13 dicembre 1987 si aggiudic\u00f2 l'unico successo di carriera in Coppa del Mondo, tra i pali stretti sul tracciato di Leukerbad, e nella stessa stagione venne convocata per i XV Giochi olimpici invernali di , sua unica presenza olimpica, dove si classific\u00f2 6\u00aa nello slalom speciale. L'ultimo podio in Coppa del Mondo la Ladst\u00e4tter se l'aggiudic\u00f2 il 13 marzo 1990 concludendo 2\u00aa a Vemdalen in slalom speciale, dietro all'austriaca Petra Kronberger; il 18 marzo seguente ottenne l'ultimo piazzamento in carriera, il 5\u00ba posto nello slalom speciale di Coppa del Mondo disputato a \u00c5re.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1649289", "revid": "1714743", "url": "https://it.wikipedia.org/wiki?curid=1649289", "title": "Federico Guglielmo di Meclemburgo-Schwerin", "text": "Biografia.\nEra il figlio maggiore di Federico di Meclemburgo-Schwerin e di Cristina Guglielmina d'Assia-Homburg. Nel 1692 succedette allo zio Cristiano Ludovico, il quale era morto senza eredi. Nel 1701 firm\u00f2 un trattato ad Amburgo, col quale ottenne per s\u00e9 il titolo generico di Duca di Meclemburgo, titolo che trasmise ai suoi eredi. Inoltre, con questo trattato, il Meclemburgo venne diviso nei due ducati di Meclemburgo-Schwerin e Meclemburgo-Strelitz, questo a causa della morte del duca Gustavo Adolfo di Meclemburgo-G\u00fcstrow senza eredi. Tale divisione durer\u00e0 fino al 1918.\nMatrimonio ed eredi.\nNel 1704 spos\u00f2 Sofia Carlotta d'Assia-Kassel, figlia di Carlo I d'Assia-Kassel, dalla quale non ebbe figli. Alla sua morte il ducato pass\u00f2 al fratello Carlo Leopoldo."}
{"id": "1649298", "revid": "109155892", "url": "https://it.wikipedia.org/wiki?curid=1649298", "title": "VANOS", "text": "Il VANOS \u00e8 un sistema di variazione della fase della distribuzione su motori a combustione interna, brevettato e prodotto dalla casa automobilistica tedesca BMW a partire dal 1992.\nDescrizione.\nIl nome \"VANOS\" \u00e8 l'acronimo dell'espressione tedesca \"Variable Nockenwellensteuerung\", che in italiano significa \"Fasatura Variabile dell'albero a camme.\"\n\u00c8 un meccanismo di tipo idro-meccanico che consiste praticamente nel variare l'angolo di rotazione dell'albero a camme rispetto alla posizione fissa dell'albero a gomiti, in funzione del numero di giri del motore e della posizione del pedale dell'acceleratore. Ci\u00f2 comporta un minore a maggiore ritardo nell'apertura delle valvole interessate.\nIl sistema VANOS \u00e8 stato introdotto quando la BMW gi\u00e0 aveva posto in commercio i primi motori con distribuzione a due assi a camme in testa, per cui i sistemi VANOS sono riscontrabili solo su motori BMW con tali caratteristiche, oppure nelle joint venture della stessa BMW con altre case automobilistiche come nel caso, ad esempio, del motore Prince sviluppato con il gruppo francese PSA.\nEsistono due configurazioni del sistema \"VANOS\", denominate \"singolo VANOS\" o \"doppio VANOS\".\nSingolo VANOS.\nIl VANOS singolo, pi\u00f9 comunemente indicato semplicemente come \"VANOS\", \u00e8 stato il primo sistema VANOS ad essere stato regolarmente introdotto sulla normale produzione BMW. Ha esordito nel 1992 nei motori M50 da 2 e da 2.5 litri, montati su alcuni modelli della Serie 3 E36 e della Serie 5 E34.\nIl VANOS singolo \u00e8 cos\u00ec chiamato perch\u00e9 agisce unicamente sull'albero a camme relativo all'aspirazione, mentre quello relativo allo scarico \u00e8 fisso.\nLe fasi di funzionamento del sistema a \"VANOS singolo\" sono le seguenti: a bassi giri, la valvola di aspirazione viene ritardata nella sua apertura. Ad un range di giri intermedio e fino a circa 5000 giri/min la valvola di aspirazione subisce un deciso anticipo nell'apertura rispetto a prima, in modo da consentire un miglior riempimento del cilindro e garantire una buona dose di coppia motrice, in modo da contenere i consumi. Sopra i 5000 rpm, la valvola di aspirazione ritorna nella fasatura precedente, e cio\u00e8 con apertura ritardata, in modo che, al posto della coppia, venga privilegiata la potenza, che a questo punto raggiunge i massimi valori.\nDoppio VANOS.\nNel 1995, BMW ha sviluppato un'evoluzione del sistema VANOS, denominato \"doppio VANOS\", il quale, oltre ad agire sull'albero a camme lato aspirazione, agisce anche su quello lato scarico.\nMa non si tratta dell'unica differenza tra il VANOS semplice ed il doppio VANOS. Infatti, se il VANOS semplice modificava l'inclinazione dell'albero a camme solo in corrispondenza di tre distinti regimi di giri, il doppio VANOS effettua una regolazione continua dell'inclinazione dei due alberi a camme, sempre a seconda del numero di giri e della posizione dell'acceleratore. In questo modo si ha una flessibilit\u00e0 decisamente maggiore nell'adattamento degli alberi a camme a seconda del regime e del carico del motore. Inoltre, un'altra importante caratteristica del doppio VANOS sta nel sistema di ricircolo dei gas di scarico, che vanno ad alimentare nuovamente i gas in entrata. Ci\u00f2 va a vantaggio dei consumi e delle emissioni inquinanti, sia per la flessibilit\u00e0 nell'adattamento della fasatura, sia per il fattore stesso del ricircolo dei gas in uscita, poich\u00e9 in questo modo vengono fatti bruciare anche i gas incombusti che si sono venuti a trovare allo scarico.Il sistema \"doppio VANOS\" \u00e8 stato introdotto per la prima volta sul motore S50B32 montato sulla M3 E36 Restyling. Da sottolineare anche la differenza fra il Vanos dei motori Mpower e i Vanos pi\u00f9 semplici montati su altri motori Bmw, mentre i Vanos dei motori pi\u00f9 comuni per il loro funzionamento utilizzano direttamente la pressione dell'olio motore 4-6 bar, quelli dei motori pi\u00f9 sportivi (per esempio S50B32) hanno incorporato una pompa radiale a pistoncini che aumenta la pressione di esercizio del sistema idromeccanico a circa 80 bar, questo per aumentare la velocit\u00e0 di risposta dello stesso e di conseguenza la prontezza del motore."}
{"id": "1649305", "revid": "466539", "url": "https://it.wikipedia.org/wiki?curid=1649305", "title": "Jachroma", "text": "Jachroma (anche come \"Jahroma\", \"Jakhroma\" o \"Yakhroma\") \u00e8 una cittadina della Russia europea centrale (oblast' di Mosca), situata sul fiume omonimo, 55 km a nord della capitale; \u00e8 compresa amministrativamente nel distretto di Dmitrov.\nStoria.\nLa cittadina venne fondata nel 1841 come insediamento industriale, annesso ad una fabbrica tessile chiamata \"Pokrovskaja\"; risale al 1901, invece, la costruzione di una stazione ferroviaria che venne chiamata con il nome di Jachroma (derivato dal piccolo fiume che scorre nei paraggi), successivamente passato anche alla citt\u00e0. Lo \"status\" di citt\u00e0 (\"gorod\") \u00e8 del 1940.\nEconomia.\nLa base economica \u00e8 industriale: oltre al ramo tessile, \u00e8 presente uno stabilimento per la fabbricazione di autoveicoli.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1649309", "revid": "80339", "url": "https://it.wikipedia.org/wiki?curid=1649309", "title": "Jakhroma", "text": ""}
{"id": "1649314", "revid": "80339", "url": "https://it.wikipedia.org/wiki?curid=1649314", "title": "Jahroma", "text": ""}
{"id": "1649317", "revid": "80339", "url": "https://it.wikipedia.org/wiki?curid=1649317", "title": "Yakhroma", "text": ""}
{"id": "1649322", "revid": "541053", "url": "https://it.wikipedia.org/wiki?curid=1649322", "title": "Bandiera di Manitoba", "text": "La bandiera di Manitoba \u00e8 una Red Ensign con lo stemma di Manitoba.\nLo stemma raffigura nella parte inferiore un bisonte su una roccia con sfondo verde, nella parte superiore la croce di San Giorgio.\nLa bandiera \u00e8 stata approvata l'11 maggio 1965.\nPrima del 1965 il Manitoba non aveva una propria bandiera ma utilizzava la vecchia bandiera canadese che consisteva in una \"Red Ensign\" con lo stemma del Canada.\nLa decisione del governo federale di sostituire la vecchia \"Red Ensign\" con l'attuale \"Maple leaf\" fu molto impopolare.\nLa nascita della bandiera di Manitoba si deve quindi al desiderio della provincia di continuare a utilizzare la vecchia \"Red Ensign\". Simile storia ha avuto la bandiera dell'Ontario."}
{"id": "1649323", "revid": "287204", "url": "https://it.wikipedia.org/wiki?curid=1649323", "title": "Freedom Force", "text": "Freedom Force \u00e8 un gruppo di personaggi dei fumetti, creato da Chris Claremont (testi) e John Romita Jr. (disegni), pubblicato dalla Marvel Comics. La sua prima apparizione \u00e8 in \"Uncanny X-Men\" n. 199 (novembre 1985).\nStoria del gruppo.\nFreedom Force.\nFreedom Force \u00e8 il primo gruppo di superesseri mutanti messo in piedi dal governo degli Stati Uniti tramite Valerie Cooper.\nLa prima formazione comprendeva Mystica, Destiny, Blob, Pyro e Valanga. Si aggiunsero poi altri personaggi, tra cui Spirale, la seconda Donna Ragno, Crimson Commando, Muraglia, tutti ex criminali che avevano avuto il perdono presidenziale.\nNel corso della sua esistenza, la Freedom Force si \u00e8 scontrata pi\u00f9 volte con gli X-Men e in un paio d'occasioni anche con i Vendicatori e con Hulk.\nIl gruppo ha preso parte a diverse missioni, fino a quando non \u00e8 stato sciolto dal governo, in quanto i componenti ripresero le loro abitudini fuorilegge.\nVenne in seguito sostituita dalla nuova X-Factor, composta da Havok, Polaris, Quicksilver, Forzuto, Wolfsbane e Jamie Madrox alias l'Uomo Multiplo.\nLa Freedom Force \u00e8 stato il primo team di criminali pentiti agli ordini del governo, questo ne fa dei precursori dei Thunderbolts."}
{"id": "1649335", "revid": "6923", "url": "https://it.wikipedia.org/wiki?curid=1649335", "title": "Burn (software)", "text": "Burn \u00e8 un'applicazione libera per la masterizzazione di CD/DVD per il sistema operativo macOS. Il programma consente di creare dischi dati, audio e video ed \u00e8 inoltre possibile la copia di dischi dati. Attualmente non \u00e8 supportata la copia di dischi audio dato che non hanno un file system."}
{"id": "1649350", "revid": "287204", "url": "https://it.wikipedia.org/wiki?curid=1649350", "title": "Santa Paolina (disambigua)", "text": "Con il nome di Santa Paolina si identificano:"}
{"id": "1649358", "revid": "1543377", "url": "https://it.wikipedia.org/wiki?curid=1649358", "title": "Magi-Cu", "text": " era una rivista giapponese pubblicata dalla Enterbrain, con cadenza mensile, ogni 25 del mese. Il nome derivava da \"Magical Cute\". Fu pubblicata per la prima volta il 27 aprile 2001, con il titolo \"Magi-Cu Premium\", che mantenne per tre anni, per poi nel 2004 modificarlo in \"Magi-Cu\". A giugno 2007, Magi-Cu pubblica la sua ultima uscita."}
{"id": "1649365", "revid": "86341", "url": "https://it.wikipedia.org/wiki?curid=1649365", "title": "Marcello Toninelli", "text": "Carriera.\nHa esordito professionalmente nel mondo del fumetto all'et\u00e0 di 19 anni pubblicando sulla rivista \"Off Side\" un'acerba versione personale di Dante.\nDopo tre anni di vita bancaria ed il servizio militare decide di dedicarsi esclusivamente ai fumetti, lavorando prima come disegnatore e poi anche come sceneggiatore per molte case editrici, collaborando a testate come \"Topolino\", \"Lanciostory, Skorpio, Zagor, Il Piccolo Ranger, Dylan Dog\" e \"Nick Raider\", e creando per la rivista \"Adamo\" dell'Editoriale Corno il personaggio di \"Sonny Sold\".\nTorna alle strisce umoristiche nel 1984 creando per \"L'Enigmistica Illustrata\" \"Il pinguino Colof\u00f2n\". L'anno seguente, insieme ad alcuni colleghi, fonda il trimestrale di fumetti \"Fox Trot\" per il quale realizza la sua versione a fumetti della maggiore opera dantesca, \"La Divina Commedia\" (nome completo: Dante, La Divina Commedia a fumetti \"per lettori scafati\"), inizialmente solo l'Inferno, e alcune storie di stampo realistico-avventuroso, una delle quali, \"Luna piena a Garretville\", viene ripubblicata dalla rivista spagnola \"Cairo\".\nNel 1990 inizia una proficua collaborazione con Il Giornalino della San Paolo Periodici prima con la serie fantastica \"Agenzia Scacciamostri\" e poi specializzandosi nelle parodie a strisce umoristiche dei classici della letteratura riproponendo con grande successo il suo Inferno dantesco (adattato per\u00f2 al target del periodico cattolico) a cui seguiranno Purgatorio e Paradiso, seguito da altre parodie fumettistiche di opere letterarie (le opere omeriche \"Iliade\", \"Odissea\" e \"Batracomiomachia\", \"Eneide\" e Gerusalemme liberata). Sempre per il settimanale paolino ha realizzato molti racconti autoconclusivi e creato prima la serie umoristica de \"Gli Hominidi\" e poi il personaggio di \"\"Capitan G\", a strisce umoristiche. \u00c8 anche autore delle sceneggiature de \"La classe perduta\"\" per i disegni di Francesco Frosi e delle serie \"Le fiabe sbagliate di nonno Nero\" e \"L'ora di Storia\".\nPer l'editore Star Comics realizza la serie grottesca di genere fantascientifico in volumetti tascabili \"Shanna Shokk\". Con la tecnica delle strisce umoristiche realizza poi una biografia di Mussolini, \"Benito - Storia del Duce a fumetti\", apparsa su \"Storia Illustrata\", \"Strip Wars/Guitti Stellari\", parodia di Star Wars, \"Berlustory\", biografia del Cavaliere apparsa prima in tre fascicoli allegati alla rivista \"Fumo di China\" e poi raccolta in volume, e \"Dante \u2013 La vita\", rivisitazione della biografia del poeta fiorentino.\nPer il magazine di critica e informazione sui comic \"Fumo di China\" crea la striscia meta-fumettistica \"Sonia Strip\"; per la rivista di settore \"FuoriCasa\" ha creato il personaggio di \"Rico\", e per la Gazzenda, agenda de La Gazzetta dello Sport, \"Tin\u00ec Trantran\", prima strip ad avere per protagonista un transessuale, e da un'idea di Manlio Gasparotto e Moreno Pirovano \"Rokko Cipolla\". \u00c8 anche il creatore del supereroe scatologico \"Superstrunz\". Il suo \"Dante\" \u00e8 stato raccolto da Cartoon Club Editore in tre volumi b/n: Inferno, Purgatorio e Paradiso. Lo stesso editore ha pubblicato in due tomi anche \"Enea\", versione a fumetti dell'Eneide di Virgilio (in appendice, sempre a strisce umoristiche, la biografia del poeta mantovano), \"Omero\", Iliade e Odissea a fumetti, \"Rinaldo\", La Gerusalemme Liberata a fumetti, \"Berlustory,\" biografia a fumetti del Cavaliere e \"\"La Vita\" di Dante.\nPer i tipi dello stesso editore nel luglio del 2009 sono apparsi il romanzo giallo-storico ambientato nella Siena del 1286 \"S'i' fosse morte...\"\", che ha per protagonisti i poeti Dante Alighieri e Cecco Angiolieri in veste di investigatori \"ante-litteram\", e \"Nuovocabolario\" con i testi di Piero Battaglia.\nCon Editasca ha pubblicato il saggio \"Democrazia davvero\" scritto a quattro mani con Maila Nosiglia e il romanzo fantascientifico \"Il pianeta scomparso\".\nA Marcello sono state dedicate mostre personali in occasione delle principali Convention del settore (Expocartoon, Riminicomix, Umbria Fumetto, Mostra del Fumetto di Falconara Marittima, Salento Fumetto, Fullcomics Pavia e Sarzana, Nuvole in Toscana).\nNel settembre del 2007 l'autore senese ha tenuto una serie di conferenze sui fumetti e sul suo \"Dante\" presso le sedi della Societ\u00e0 Dante Alighieri di Oslo, Trondheim, Halden, Christiansand, Stavanger e Bergen, dove ha anche presentato al Raptus Comics Festival l'edizione norvegese del suo Inferni, pubblicato da Transfer Forlag e scelto, insieme ad altri trenta libri (tra centotrenta in concorso), dal Ministero della Cultura norvegese per la distribuzione gratuita in tutte le biblioteche del paese.\nNel 2008 nel Piccolo Teatro del Centro Leonardo da Vinci di Montr\u00e9al i relatori Filippo Salvatore, Philosophy Doctorate Associate Professor of Italian Studies alla Concordia University, ed Erika Papagni, Philosophy Doctorate of Italian Studies presso l'Universit\u00e0 di Toronto, hanno tenuto una conferenza dal titolo: \"Virt\u00f9 e conoscenza: Dante e Ulisse... a fumetti\".\nLa casa editrice Shockdom, in occasione del 750\u00ba anniversario della nascita di Dante, ha riproposto in unico volume, in cartaceo ed e-book, la Divina Commedia e la vita di Dante a fumetti in versione aggiornata con strisce inedite e con i colori del figlio Jacopo; ha poi proposto l'anno successivo, \"Renzo &amp; Lucia, i Promessi Sposi a fumetti\", e nel 2018 le tre opere omeriche in un unico volume. Con Dada Editore ha pubblicato la parodia di Guerre Stellari, \"Strip Wars-Guitti Stellari\".\nPremi.\nMarcello Toninelli ha ricevuto nel 1995 e nel 2005 il \"Premio ANAFI\"; nel 1997 la \"Targa Pini Segna\"; nel 1999 e nel 2004 il Premio FdC quale \"Miglior Autore Umoristico\"; nel 2000 il \"Premio Grande Autore\"; nel 2005 il \"Premio Nerbini\"."}
{"id": "1649366", "revid": "186283", "url": "https://it.wikipedia.org/wiki?curid=1649366", "title": "Magi-Cu Premium", "text": ""}
{"id": "1649370", "revid": "186283", "url": "https://it.wikipedia.org/wiki?curid=1649370", "title": "Magical Cute", "text": ""}
{"id": "1649372", "revid": "1884099", "url": "https://it.wikipedia.org/wiki?curid=1649372", "title": "Quercus frainetto", "text": "Il farnetto (Quercus frainetto ) \u00e8 una specie di albero della famiglia delle Fagacee.\nDescrizione.\nHa portamento maestoso che raggiunge i 25 m di altezza dopo una lentissima crescita.\nI giovani rami sono pelosi e la corteccia del tronco \u00e8 grigio-bruno mentre negli esemplari adulti la corteccia \u00e8 suddivisa in piccole squame rugose. \nLe foglie sono piuttosto lunghe (15/20\u00a0cm) e di un bel verde intenso. \nLe ghiande sono dolciastre, molto ricercate da ghiandaie e picchi.\nDistribuzione e habitat.\nIl farnetto ha un areale europeo-sud orientale, che si estende all'Anatolia settentrionale; in Europa si trova in Bosnia, Ungheria, Albania, Macedonia, Romania, Bulgaria e Grecia.\nIn Italia \u00e8 presente dalla Toscana in gi\u00f9 ed \u00e8 frequente soprattutto nell'Italia meridionale, ad altitudini variabili dal livello del mare fino a 800\u20131000 m.\nIn Umbria, il piccolo paese di Farnetta ha preso il nome fin dall'alto medioevo dai grandi boschi di farnetto nelle sue campagne. \u00c8 questa l'unica presenza nota del farnetto in Umbria.\nCure.\nL'albero non ha particolari esigenze di terreno ma soffre i climi freddi con frequenti gelate e quindi \u00e8 adatto alle zone dell'Italia centro-meridionale."}
{"id": "1649378", "revid": "6923", "url": "https://it.wikipedia.org/wiki?curid=1649378", "title": "Mercedes-Benz W251", "text": ""}
{"id": "1649379", "revid": "110157", "url": "https://it.wikipedia.org/wiki?curid=1649379", "title": "Bandiera dell'Alberta", "text": "La bandiera dell'Alberta \u00e8 stata adottata il 1\u00ba luglio 1968.\nConsiste nello stemma della provincia posto al centro su sfondo blu.\nLo stemma raffigura dall'alto verso il basso: la croce di San Giorgio, il cielo blu, le Montagne Rocciose innevate, le colline verdi, le praterie e i campi di grano."}
{"id": "1649381", "revid": "6923", "url": "https://it.wikipedia.org/wiki?curid=1649381", "title": "Laguna di Marano", "text": "La laguna di Marano \u00e8 una laguna situata nella parte pi\u00f9 settentrionale dell'Alto Adriatico, in provincia di Udine (Friuli-Venezia Giulia), nei territori dei comuni di Marano Lagunare, Lignano Sabbiadoro e Latisana, estesa fra la foce del Tagliamento e la bocca di \"Porto Buso\", che la divide ad est dall'adiacente laguna di Grado.\nStoria.\nOrigine del nome.\nIl nome \u00e8 di probabile origine latina. Sembra infatti che derivi dalla famiglia di origine romana cui apparteneva la zona, \"Praedium mariani\" (ovverosia podere, possedimento di Mario), trasformatosi, in et\u00e0 alto-medievale, in \"Mariano\". Con tale denominazione venne conosciuta fino a circa il XIII secolo. Successivamente, con la caduta della \"i\" si ottenne \"Marano\", toponimo rimasto immutato fino ai nostri giorni.\nLa presenza di una laguna (salata) non esclude tuttavia altre etimologie di origine prelatina, attraverso le radici \"mara\" e \"maru\" che indicano espressamente luoghi stagnanti di acque salmastre.\nGeografia.\n\u00c8 formata da tre bacini, quello di \"Lignano\" (51,06\u00a0km\u00b2), di \"S. Andrea\" (22,21\u00a0km\u00b2) e di \"Buso\" (20\u00a0km\u00b2 circa, per met\u00e0 appartenente alla laguna di Grado). A tali bacini corrispondono altrettante bocche lagunari (o \"porti\"), conosciute con lo stesso nome, che li uniscono al mare. La laguna \u00e8 alimentata da tre corsi d'acqua principali, lo Stella, il Corno, e l'Ausa e da altri secondari, fra cui lo \"Zellina\" e il \"Cormor\". Le parti pianeggianti, generalmente ricoperte da melma e poste a filo d'acqua, sono conosciute come velme, mentre le zone emerse sono definite barene. Queste ultime possono anch'esse venire talvolta inondate dall'alta marea che in alcuni casi pu\u00f2 raggiungere persino il metro d'altezza.\nClima.\nIl clima \u00e8 di tipo submediterraneo umido, con temperature medie annue di circa 13,5\u00a0\u00b0C. La temperatura media del mese pi\u00f9 freddo, gennaio, \u00e8 di circa 1,5\u00a0\u00b0C mentre quella del mese pi\u00f9 caldo, luglio, \u00e8 dell'ordine dei 30\u00a0\u00b0C - 35\u00a0\u00b0C. Le precipitazioni sono concentrate soprattutto in autunno (ottobre-novembre), e, in minor misura, in primavera (maggio) e si aggirano attorno ai 1000\u00a0mm annui. Durante l'inverno possono prodursi occasionalmente anche precipitazioni di carattere nevoso.\nAmbiente.\nFlora e fauna.\nLa flora presenta una vegetazione sia salmastra, frequente nelle velme (giunchi ma anche piante alofite), che semi-salmastra, presente nelle barene (limonio ma anche giunchi). Piuttosto estesi, nelle zone sabbiose, sono i popolamenti di agropiro giunchiforme e di specie ammofile (fra cui l'ammofila arenaria). \u00c8 presente anche una pianta ormai quasi estinta in altre zone d'Italia e d'Europa, l'apocino veneto (\"Apocynum venetum\"); diffuso nelle zone di terraferma \u00e8, invece, il pino marittimo. Ricchissima la fauna sia ittica che avicola. Le acque lagunari sono particolarmente pescose e presentano un'ampia gamma di specie ittiche, fra cui molti tipi di pesci,come cefali, mormore, ombrine, anguille, passere, latterini, anche pregiati come le spigole o le celebri oratine di Marano, di molluschi e di crostacei.\nRappresenta la prima grande zona marittima o pre-marittima per gli uccelli migratori provenienti dall'Europa centrale e settentrionale. ed \u00e8 pertanto popolata da un gran numero di volatili appartenenti alle specie pi\u00f9 diverse, da quelle pi\u00f9 comuni (oche, gabbiani, tortore, barbagianni, civette, colombacci, cuculi, gazze, tordi, cigni reali, aironi) alle pi\u00f9 rare (falchi di palude e sterne in particolare). Grazie alla propria ricchezza ornitologica la laguna \u00e8 stata dichiarata, nel 1979, zona protetta di valore internazionale.\nRiserve naturali.\nLa Regione Autonoma Friuli-Venezia Giulia, attraverso la legge regionale nr. 42/96, ha istituito due riserve naturali nella laguna di Marano. La prima \u00e8 quella delle Foci del fiume Stella e comprende l'intero delta del corso d'acqua omonimo, mentre l'altra \u00e8 costituita dalla Valle Canal Novo ed include una valle di pesca di circa trentacinque ettari con alcuni terreni circostanti. Quest'ultima \u00e8 protetta dalle maree da alcuni argini appositamente creati a tale proposito. La gestione di entrambe le riserve \u00e8 stata affidata al Comune di Marano Lagunare.\nGeografia antropica.\nCentri abitati.\nSulle acque lagunari si affacciano due centri principali, Lignano Sabbiadoro e Marano Lagunare, entrambi sedi dei rispettivi comuni, e un altro di minore consistenza demografica, come Aprilia Marittima (frazione di Latisana), ma importante per l'economia del territorio:"}
{"id": "1649382", "revid": "438678", "url": "https://it.wikipedia.org/wiki?curid=1649382", "title": "Topolino e lo strano potere di Flip", "text": "Topolino e lo strano potere di Flip (\"Mickey Mouse and Eega Beeva in 'Pflip's strange power\"') \u00e8 una storia a fumetti della Walt Disney realizzata da Bill Walsh (testi) e Floyd Gottfredson (disegni), pubblicata in strisce giornaliere sui quotidiani statunitensi dal 27 dicembre 1948 al 5 marzo 1949.\nIn Italia \u00e8 stata pubblicata per la prima volta sui numeri 6-7-8 di \"Topolino\", in un periodo compreso tra il settembre e il novembre 1949.\nTrama.\nFlip il gangarone ricompare dopo qualche mese di assenza, giustificate dal fatto che Eta Beta lo ha tenuto nascosto perch\u00e9 aveva contratto la zizzosi, una malattia che lo rende in grado di far dire la verit\u00e0 a chiunque sia nelle sue vicinanze. Dopo una serie di gag legate al potere di Flip, Topolino e Eta Beta scoprono che qualcuno intende uccidere il gangarone. \nDopo una serie di attentati falliti, Flip finisce in coma dopo aver inalato un gas velenoso. Eta Beta viene contattato dall'autore degli attentati (ossia Pietro Gambadilegno), il quale, fingendosi un caro amico di Topolino, invita l'uomo del 2000 nella sua elegante residenza e lo riduce in suo potere con una droga."}
{"id": "1649383", "revid": "156341", "url": "https://it.wikipedia.org/wiki?curid=1649383", "title": "Giusto Pellanera", "text": ""}
{"id": "1649392", "revid": "35707", "url": "https://it.wikipedia.org/wiki?curid=1649392", "title": "Multisala", "text": ""}
{"id": "1649393", "revid": "767487", "url": "https://it.wikipedia.org/wiki?curid=1649393", "title": "Alvin Hansen", "text": "La scoperta della teoria keynesiana.\nHansen, inizialmente (per la precisione, quando inizi\u00f2 ad insegnare a Harvard, nel 1937) era un sostenitore della teoria ortodossa pre-keynesiana e criticava duramente la teoria dell'economista britannico. In un articolo pubblicato da \"The Journal of Political Economy\", parlando della \"Teoria generale\", la descriveva come un'opera che non gettava le basi per una nuova economia, ma solo come un sintomo di tendenze economiche contingenti. In seguito, per\u00f2, \"si convert\u00ec\" alle idee di Keynes, al punto da diventare uno dei principali sostenitori della loro adozione negli Stati Uniti. Un suo diagramma, conosciuto come \"croce keynesiana\", \u00e8 utilizzato per rappresentare graficamente il principio keynesiano della domanda effettiva."}
{"id": "1649394", "revid": "51323", "url": "https://it.wikipedia.org/wiki?curid=1649394", "title": "Alvin Harvey Hansen", "text": ""}
{"id": "1649407", "revid": "916580", "url": "https://it.wikipedia.org/wiki?curid=1649407", "title": "Quercus coccinea", "text": "Quercus coccinea \u00e8 una quercia originaria dell'est degli Stati Uniti, introdotta in Europa alla fine del '600.\nDescrizione.\nAlbero a tronco esile e corteccia grigia con poche fessure, cima arrotondata, raggiunge i 20 metri con una crescita molto lenta (a 20 anni raggiunge i 7 m).\nLe foglie profondamente lobate di 10/16\u00a0cm sono lucide su entrambe le pagine; di un bel verde scuro sulla pagina superiore, diventano scarlatte in autunno.\nMolto decorativa per i suoi colori, si adatta a qualsiasi tipo di terreno.\nColtivazione.\nI semi di Q.\"coccinea\" sono di media dimensione, dimensione e morfologia che molto si avvicinano a quelli di una comune nocciola. Il tegumento appare rozzamente striato, alternando strisce brune a strisce bord\u00f2. \nPer la germinazione \u00e8 necessario stratificare il seme, stratificazione che richiede tempi piuttosto brevi (si parla di circa una ventina di giorni) a freddo artificiale (frigorifero) o naturale (esterno). \nAllorquando la radichetta emerger\u00e0 dall'apice inferiore del seme, anche la semina potr\u00e0 avvenire."}
{"id": "1649408", "revid": "1543377", "url": "https://it.wikipedia.org/wiki?curid=1649408", "title": "Franco cambogiano", "text": "Il franc fu la moneta della Cambogia tra il 1875 ed il 1885. Aveva lo stesso valore del franco francese ed era suddivisa anch'esso in 100 \"centime\". Circolava accanto alla \"piastre\" (dello stesso valore del peso messicano) ed 1 \"piastre\" valeva 5,37 franchi. Il franco sostitu\u00ec il tical e fu a sua volta sostituito dalla piastra dell'Indocina francese. Non fu emessa carta-moneta.\nMonete.\nFurono emesse monete nei valori di of 5, 10, 25 e 50 centime, di 1, 2 e 4 franchi e di 1 \"piastre\". Le monete da 5 e 10 centime erano coniate in bronzo, mentre gli altri pezzi erano in argento. Tutte le monete erano datate 1860 ma furono coniate (prevalentemente in Belgio) nel 1875. Tutte portavano il ritratto di re Norodom."}
{"id": "1649412", "revid": "1027057", "url": "https://it.wikipedia.org/wiki?curid=1649412", "title": "R eufonica", "text": ""}
{"id": "1649420", "revid": "48009040", "url": "https://it.wikipedia.org/wiki?curid=1649420", "title": "Lo Storto", "text": ""}
{"id": "1649421", "revid": "48009032", "url": "https://it.wikipedia.org/wiki?curid=1649421", "title": "Il Curvo", "text": ""}
{"id": "1649435", "revid": "599013", "url": "https://it.wikipedia.org/wiki?curid=1649435", "title": "Giancarlo Bacci", "text": "In Serie A ha vestito le maglie di otto squadre diverse.\nCarriera.\nFormatosi nel Peretola, esordisce nel calcio professionistico in Serie B vestendo la maglia bianconera del Viareggio. La riforma della serie cadetta a un girone unico condanna la squadra alla retrocessione, nonostante le 10 rete segnate da Bacci. Per la stagione successiva viene acquistato dalla militante in Serie A 1948-1949 con allenatore Gipo Viani. Al termine della stagione viene ingaggiato della Roma per un biennio: nella Serie A 1949-1950 la squadra arriva terz'ultima riuscendo a salvarsi, mentre la stagione successiva, il 1950-1951, retrocede in Serie B.\nBacci rimane comunque nella massima serie vestendo in prestito la maglia dell'Udinese. Nel 1952-1953 viene chiamato a Bologna da Viani, appena arrivato sulla panchina rossobl\u00f9. \u00c8 la migliore stagione di Bacci riguardo alle segnature, diciotto, che lo portano ad un passo dal podio dei cannonieri di quella stagione. Per la stagione successiva (1953-1954) va alla , che si piazza al quarto posto. Bacci si trasferisce quindi al , dove militer\u00e0 per quattro campionati, in cui soltanto nel primo biennio \u00e8 titolare.\nNel 1958-1959 ritrova mister Viani trasferendosi al . \u00c8 la stagione dello scudetto anche se come riserva (11 presenze e 5 reti). L'anno successivo, sempre in rossonero, \u00e8 utilizzato ancora meno (4 presenze), decidendo di trasferirsi al Padova di Nereo Rocco, restandoci per un biennio in cui colleziona 20 presenze. Cos\u00ec, nel 1962-1963 chiude con il calcio giocato, in Serie B, vestendo la maglia del Cosenza con cui ha realizzato 4 reti in 15 gare di campionato.\nIn carriera ha totalizzato complessivamente 253 presenze e 93 reti in Serie A (\u00e8 tuttora fra i 100 migliori marcatori della Serie A a girone unico) e 40 presenze e 14 reti in Serie B."}
{"id": "1649436", "revid": "767487", "url": "https://it.wikipedia.org/wiki?curid=1649436", "title": "Guglielmo Costantini", "text": "Carriera.\nDopo i primi calci tirati nei campetti degli oratori patavini, passa giovanissimo al Clodia per approdare successivamente alla ben pi\u00f9 quotata SPAL nel 1954. Difensore elegante, diventa un autentico \"jolly\" ricoprendo vari ruoli in difesa e centrocampo.\nL'esordio in Serie A di Costantini avviene il 30 gennaio 1955 contro la Roma e Paolo Mazza, l'eclettico presidente della SPAL, si convince che il ventenne Costantini si riveler\u00e0 uno degli affari pi\u00f9 interessanti della sua carriera. Prima lo promuove definitivamente titolare in luogo del ferrarese Bortolotti e se l'anno successivo, complici alcuni infortuni, le presenze di Costantini in maglia biancoazzurra si diraderanno, nel 1956 torner\u00e0 a giocare con pi\u00f9 regolarit\u00e0 per poi giocare nel corso del campionato 1957-1958 la sua stagione migliore coronata con 30 presenze in Serie A su 34 partite.\nA quel punto Mazza si convince che Costantini, che a Ferrara \u00e8 gi\u00e0 entrato nel cuore dei tifosi, deve essere ceduto in cambio di una discreta somma di denaro. L'acquirente \u00e8 Achille Lauro che lo porta a Napoli dove negli anni si \u00e8 formata una colonia di ex spallini composta da Bugatti, Morin, Novelli e Di Giacomo. A Costantini, che rimarr\u00e0 al Napoli per quattro stagioni, l'esperienza partenopea non giover\u00e0 come agli altri ex compagni della SPAL e non riuscir\u00e0, anche per la responsabilit\u00e0 del riacutizzarsi di vecchi malanni, mai veramente ad inserirsi e chiuder\u00e0, nel 1962, anzitempo con il calcio professionistico con il Pisa, al quale la compagine partenopea lo cedette nel mercato invernale\nDopo quella stagione ebbe una breve esperienza in Canada, giocando nella locale massima serie con il Toronto Italia. Costantini ha giocato 83 partite in Serie A. Tenter\u00e0 in seguito anche la carriera di allenatore sedendo su alcune panchine di squadre minori venete, tra le quali anche il Rovigo.\nMuore a Rovigo il 5 luglio 2016 all'et\u00e0 di 81 anni dopo una lunga degenza presso la Casa di Cura citt\u00e0 di Rovigo dove era ricoverato dal novembre 2015."}
{"id": "1649440", "revid": "40497", "url": "https://it.wikipedia.org/wiki?curid=1649440", "title": "Al-Mahdiya", "text": ""}
{"id": "1649441", "revid": "36426", "url": "https://it.wikipedia.org/wiki?curid=1649441", "title": "Prosciutti", "text": ""}
{"id": "1649443", "revid": "123190902", "url": "https://it.wikipedia.org/wiki?curid=1649443", "title": "Artificio della regressione", "text": "L'artificio della regressione \u00e8 una tecnica narrativa usata dagli scrittori facenti parte del verismo.\nQuesta tecnica consiste nell'annullare tutte le radici \"colte\" del narratore. Il narratore si riduce cio\u00e8 allo stesso piano dei personaggi di cui parla, venendo meno tutte le terminologie colte che possano in qualche modo far rilevare l'autore/narratore in modo evidente rispetto al testo; \u00e8 un modo di scrivere secondo cui il narratore adotta le categorie culturali della comunit\u00e0 che descrive a tutti i livelli: conoscenze, credenze, lingua, modo di pensare, metafore. Non vi \u00e8 pi\u00f9 il narratore onnisciente che giudica alla Manzoni, ma abbandona le sue conoscenze e la sua morale per regredire alla mentalit\u00e0 paesana.\nQuesta tecnica \u00e8 ampiamente usata da Giovanni Verga che per rispettare il principio dell'impersonalit\u00e0 fa ampio uso dell'indiretto libero e di questa tecnica.\nVerga narra attraverso una \"voce\" che, \"rimanendo fuori campo\" ed evitando di dare giudizi personali, si limita a riferire i fatti dal punto di vista delle comunit\u00e0 locali (I Malavoglia) e a farsi portatore della mentalit\u00e0 popolare della gente umile e semplice che vive in piccoli paesi del Mezzogiorno d'Italia. Se \u00c9mile Zola e i naturalisti cercavano di riprodurre la realt\u00e0 in maniera oggettiva, Giovanni Verga, per raggiungere il medesimo obiettivo, arriva a scomparire dietro la sua narrazione, in quanto si identifica nelle abitudini, nei gesti, nelle parole di quel \"personaggio ideale\" e collettivo che \u00e8 il coro paesano.\nTale ritrarsi di Verga alle spalle dei suoi umili personaggi del Ciclo dei Vinti, che \u00e8 chiamato dai critici appunto l'Artificio della regressione:\n\"La Lupa\", ad esempio, \u00e8 presentata all'inizio del racconto secondo il punto di vista delle donne del paese: \"Le donne si facevano la croce quando la vedevano passare, sola come una cagnaccia\". Ne \"I Malavoglia\" il narratore popolare si porta sempre sul piano culturale dei personaggi. Ad esempio descrive la tempesta (cap. III) con paragoni che rimandano all'esperienza quotidiana del popolo (\"come se sul tetto ci fossero tutti i gatti del paese\"), alle attivit\u00e0 rurali (\"il mare si udiva muggire\" [...] \"che pareva\" [...] \"i buoi della fiera di S. Alfio\"), o all'immaginario religioso, che associa il vento al demonio e conferisce alla natura una forza malefica (\"il vento s'era messo a fare il diavolo\"..., \"Ci sono i diavoli per aria!\").\nScrive il critico G. Baldi: \"Ne scaturisce un procedimento, che pu\u00f2 essere ancora ricondotto alla categoria dell\"'erlebte Rede\" (discorso indiretto libero), perch\u00e9 in certo qual modo \u00e8 sempre l'ottica del personaggio ad essere filtrata dalla \"voce narrante\", ma \u00e8 del tutto atipico rispetto alle forme canoniche dell'indiretto libero, e costituisce una peculiarit\u00e0 originale della tecnica verghiana. [...] Nel caso di questo caratteristico procedimento verghiano il \"narratore\" non si annulla totalmente nell'ottica del personaggio, ma serba in certa misura la sua identit\u00e0, e non riporta enunciati verbali o discorsi interiori della cui realt\u00e0 effettiva si possa essere assolutamente certi, ma pi\u00f9 che altro rif\u00e0 il verso mimeticamente ed ecolalicamente, al \"modo\" in genere con cui il personaggio pensa e si esprime, utilizzando magari le sue locuzioni abituali o riproducendo i suoi inconfondibili stereotipi mentali\"."}
{"id": "1649446", "revid": "597169", "url": "https://it.wikipedia.org/wiki?curid=1649446", "title": "Shinji Ikari", "text": " \u00e8 il protagonista della serie televisiva anime \"Neon Genesis Evangelion\", prodotta dallo studio Gainax e diretta da Hideaki Anno, e dell'omonimo manga scritto e disegnato da Yoshiyuki Sadamoto. Il personaggio compare inoltre nelle opere tratte dalla serie animata, in manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\". Nella versione originale \u00e8 interpretato dalla doppiatrice Megumi Ogata. Nell'adattamento italiano il suo ruolo \u00e8 stato affidato a Daniele Raffaeli nel doppiaggio originale e a Stefano Broccoletti nel ridoppiaggio di Netflix.\nNella serie originale Shinji \u00e8 un ragazzo quattordicenne orfano di madre che viene arruolato dall'agenzia speciale Nerv per pilotare un mecha noto come Eva-01 e combattere, assieme ad altri piloti, contro degli esseri chiamati angeli. A causa di traumi emotivi vissuti durante l'infanzia ha sviluppato un carattere schivo e introverso, diventando insicuro e incapace di comunicare con il prossimo.\nShinji ha goduto di popolarit\u00e0 tra il pubblico e gli appassionati di animazione, figurando cos\u00ec in cima a dei sondaggi di popolarit\u00e0 e ottenendo dei riconoscimenti. Dei critici ne hanno biasimato l'eccessiva insicurezza e la tendenza ad affliggersi; altri invece ne hanno apprezzato il realismo e l'introspezione psicologica.\nCreazione e sviluppo.\nNelle prime fasi progettuali di \"Evangelion\" il regista Hideaki Anno propose di inserire una ragazza simile ad Asuka S\u014dry\u016b Langley nelle vesti di personaggio principale. L'idea suscit\u00f2 le perplessit\u00e0 di Yoshiyuki Sadamoto, \"character designer\" della serie, che si dimostr\u00f2 riluttante all'idea di riproporre un personaggio femminile nel ruolo di protagonista dopo le precedenti opere della Gainax \"Punta al Top! GunBuster\" e \"Nadia - Il mistero della pietra azzurra\"; lui stesso dichiar\u00f2: \u00abUn robot dovrebbe essere pilotato da una persona preparata, che sia una donna o meno non fa nessuna differenza, ma non riesco a capire perch\u00e9 una ragazza dovrebbe pilotare un robot\u00bb. Sadamoto chiese al regista di inserire un ragazzo nelle vesti di personaggio principale, declassando Asuka a coprotagonista. Anno, accogliendo la sua proposta, opt\u00f2 per un protagonista maschile, prendendo spunto dalle opere di Ry\u016b Murakami; nel progetto furono inclusi due suoi amici maschi, T\u014dji Suzuhara e Kensuke Aida, chiamati come due personaggi del romanzo \"Ai to gens\u014d no fascism\" di Murakami. Per il nome del personaggio Anno si ispir\u00f2 a quello di due suoi conoscenti, e in particolare a quello del suo collega Shinji Higuchi, regista e animatore che contribu\u00ec alla realizzazione di alcuni episodi di \"Eva\". Come cognome invece scelse la parola giapponese , collegandosi cos\u00ec ai nomi di altri personaggi della serie, ispirati a termini del gergo nautico o a navi della Marina imperiale giapponese.\nSadamoto disegn\u00f2 il personaggio con un'ordinaria uniforme scolastica estiva e una camicia bianca, cos\u00ec da farlo sembrare un tipo normale. Egli cerc\u00f2 di creare un protagonista realistico e ordinario contemporaneamente, \u00abun personaggio che sarebbe stato difficile da creare per altri\u00bb. Il progetto originale lo vedeva pi\u00f9 maturo, robusto e meno introverso della versione finale; Shinji in particolare avrebbe dovuto essere rappresentato come un ragazzo studioso. La sua condotta scolastica per\u00f2 non sarebbe stata vista in luce positiva, ma come un segno di passivit\u00e0. Come modello gli autori presero Nadia Arwol, protagonista della serie animata \"Nadia\", anch'essa prodotta dallo studio Gainax e diretta da Hideaki Anno. Il rapporto fra lui e Asuka infatti venne concepito sulla base di quello tra Nadia e Jean, coprotagonista maschile della serie. A causa della particolare caratterizzazione di Shinji, privo dell'entusiasmo e del coraggio tipici dei protagonisti delle altre serie animate mecha, Sadamoto fu costretto a dare una \u00abdiversa interpretazione del concetto di eroe\u00bb: \u00abPiuttosto che il riflesso di un eroe, una specie di rifrazione [del concetto] di eroe\u00bb. In un primo momento cerc\u00f2 di creare un personaggio che attingesse \u00aballa coscienza degli attuali appassionati di animazione\u00bb, concependolo come un ragazzo femmineo e \u00abrefrattivo\u00bb, \u00abun'immagine pulita che tende a proiettare una donna\u00bb. In una delle proposte iniziali l'artista lo disegn\u00f2 con dei capelli lunghi, che avrebbero dovuto coprirgli il volto o svolazzare al vento nelle scene drammatiche, idea che venne poi giudicata insoddisfacente e accantonata durante la produzione della serie. Egli dunque alla fine lo raffigur\u00f2 conferendogli l'aspetto di \u00abuna ragazza mascolina\u00bb, facendo in modo che si potesse vedere la fronte attraverso la frangia e disegnandogli gli occhi di una femmina. Lo scrittore Andre C. McKevitt ha descritto inoltre il design di Shinji, con i suoi capelli castani e i suoi occhi azzurri, come un esempio del , un espediente visivo con cui nei \"character design\" di personaggi immaginari giapponesi si evita di dare caratteristiche etniche ben definite.\nSecondo Hiroki Sat\u014d, capo dell'ufficio pubbliche relazioni della Gainax, il personale decise che la serie si sarebbe concentrata su \u00abcome Shinji affronta le cose che accadono dentro di s\u00e9\u00bb. Il personaggio venne pensato come un riflesso della personalit\u00e0 di Hideaki Anno, sia dell'inconscio, sia della sua parte cosciente. Secondo Kazuya Tsurumaki, assistente alla regia di \"Evangelion\", mentre \u00abShinji \u00e8 stato convocato da suo padre per pilotare un robot, Anno \u00e8 stato convocato dalla Gainax per dirigere una nuova serie animata\u00bb. Lo stesso regista dichiar\u00f2: \u00abShinji rappresenta l'attuale me stesso. Mi comporto come se avessi ancora quattordici anni; sono ancora infantile. In termini psicologici sono [ancora] nella fase orale. Sono un tipo orale-dipendente malinconico\u00bb. Come altri protagonisti maschili creati dallo studio Gainax egli venne creato con una personalit\u00e0 debole e insicura, cos\u00ec da rispecchiare la situazione degli appassionati di animazione e il particolare contesto sociale giapponese, in cui dei padri di famiglia sono costantemente al lavoro e assenti fra le mura domestiche. Fu lo stesso Anno a decidere l'et\u00e0 del protagonista, riflettendo sulla dipendenza familiare dei ragazzi giapponesi:\nNella terza puntata venne citato il concetto psicoanalitico del dilemma del porcospino in relazione al personaggio, aggiunto in fase di produzione da Akio Satsukawa. Nel primo episodio invece il personale inser\u00ec una scena in cui Shinji dice a s\u00e9 stesso \u00abNon devo fuggire!\u00bb. Per la frase si prese ispirazione dall'esperienza personale del regista, e pi\u00f9 nello specifico ai quattro anni di stallo artistico vissuti prima della produzione di \"Evangelion\". In quel periodo Anno avrebbe dovuto occuparsi di \"Blue Uru\", seguito della pellicola \"Le ali di Honneamise\" poi rimandato a tempo indeterminato. Il protagonista di \"Blue Uru\", in fuga da un doloroso passato, si sarebbe ritrovato di fronte il compito di salvare l'eroina e affrontare le proprie responsabilit\u00e0 personali. Secondo Yasuhiro Takeda, uno dei membri della Gainax, dopo \"Aoki Uru\" Anno riusc\u00ec ad acquisire \u00abla determinazione giusta per non fuggire dai problemi, e quanto visto in \"Evangelion\" potrebbe essere un semplice riflesso di quei sentimenti\u00bb. Per Michael House, membro e traduttore della Gainax, in un primo momento il regista avrebbe voluto concludere la serie con Shinji sorridente, ma si accorse in corso d'opera che \u00abi personaggi che aveva creato non erano capaci di cambiare positivamente\u00bb e raggiungere il risultato che egli aveva inizialmente immaginato. Inoltre, in un monologo interiore di Shinji presente nell'ultimo episodio Anno aggiunse la frase \u00abSe qualcosa \u00e8 davvero dolorosa puoi anche fuggire\u00bb, riflettendo la sua idea che in alcune occasioni vada bene fuggire. Nonostante il motto del protagonista infatti in un'intervista il regista dichiar\u00f2 che il tema della serie non \u00e8 quello di non dover fuggire, ma viceversa che certe volte \u00ab\u00e8 giusto fuggire\u00bb; Anno, credendo che \u00abnon si pu\u00f2 vivere senza fare del male agli altri\u00bb, cerc\u00f2 di chiarire di non criticare chi fugge, perch\u00e9 secondo lui \u00abl'idea che sia sempre sbagliato fuggire non \u00e8 legittima\u00bb. Lui stesso dichiar\u00f2: \u00abFuggendo ci sono delle cose da guadagnare e cose da perdere. [...] Ma se non scegli nulla non otterrai niente, ed \u00e8 come se fossi morto\u00bb.\nDoppiaggio.\nIl personaggio di Shinji fu interpretato dalla doppiatrice Megumi Ogata nella serie animata originale, nei film ' e ', nella tetralogia cinematografica \"Rebuild of Evangelion\" e nei videogiochi sulla serie, come \"Meitantei Evangelion\" e \"Shin seiki Evangelion - K\u014dtetsu no girlfriend 2nd\". Con il ruolo di Shinji, enumerato dalla stessa Ogata fra i \u00abpi\u00f9 memorabili\u00bb della propria carriera, la \"seiy\u016b\" raggiunse notoriet\u00e0 tra gli appassionati di animazione. L'interpretazione le richiese degli sforzi e la prov\u00f2 sia fisicamente, sia psicologicamente. Nel diciottesimo episodio della serie, ad esempio, Shinji grida e ansima per diversi secondi mentre l'Eva-03 viene fatto a mezzi dal suo Eva-01, ragion per cui alla fine della sessione della puntata Ogata si sent\u00ec \u00abdolorante in ogni parte del corpo\u00bb. Lei stessa dichiar\u00f2: \u00abOgni volta che arrivava un nuovo copione, ogni volta che sfogliavo una pagina nuova, venivo lacerata da un nuovo dolore\u00bb. Doppiando il film \"The End of Evangelion\", inoltre, dovette cercare di raggiungere \u00abun tasso di sincronia con il regista\u00bb ancora pi\u00f9 alto di quello della serie televisiva.\nUlteriori difficolt\u00e0 si presentarono con il doppiaggio di ', seconda pellicola del \"Rebuild\". Nell'ultimo giorno di registrazione Ogata fu costretta a gridare ad alta voce per tutto il tempo, e alla fine della sessione croll\u00f2 sul pavimento dello studio esausta. Mentre era seduta a terra Hideaki Anno si sedette sul pavimento al suo fianco; Anno la lod\u00f2 per il lavoro svolto e le strinse la mano, ringraziandola sia per \u00abaver mantenuto i sentimenti del personaggio invariati\u00bb, sia per aver aggiunto \u00abtredici anni della tua esperienza a questo nuovo Shinji\u00bb. Nel film seguente, ', in cui Shinji viene trattato freddamente dal resto del cast, Ogata ha dichiarato di essersi sentita come lui e di aver provato dolore emotivo. La doppiatrice vide per la prima volta la scena in cui Kaworu rivela a Shinji le condizioni del pianeta Terra a casa sua, quando non era ancora animata. Le registrazioni si tennero nel mese di marzo 2012, e associ\u00f2 il paesaggio distrutto del film alle immagini del terremoto e maremoto del T\u014dhoku del 2011 immaginando che la catastrofe fosse colpa sua. Durante il \"prescore\" i disegni per la scena della morte di Kaworu non erano ancora definiti, e durante i ritocchi di registrazione il personale anim\u00f2 i \"keyframes\". Ogata rimase scioccata quando recit\u00f2 la scena e dichiar\u00f2 che la sua interpretazione potrebbe riflettere il suo stato emotivo, risultando \u00abun po' traumatica\u00bb.\nNel capitolo conclusivo della saga, \"\", la sua versione adulta \u00e8 doppiata da Ry\u016bnosuke Kamiki. Per l'episodio finale Ogata ritorn\u00f2 nel ruolo della sua versione giovane, venendo coinvolta pi\u00f9 profondamente nello sviluppo della trama del lungometraggio. Anno infatti sent\u00ec di non essere pi\u00f9 in grado di entrare nei panni di Shinji come una volta, percependosi invece pi\u00f9 vicino a suo padre Gend\u014d; egli dunque ebbe bisogno di Ogata per poter andare avanti nello sviluppo del personaggio, chiedendo alla doppiatrice che conclusione preferisse per il percorso del protagonista. Il regista sent\u00ec inoltre che le sole persone che fossero in grado di comprendere i sentimenti del giovane fossero la stessa Ogata e un altro membro del personale, Ikki Todoroki.\nIl doppiaggio italiano del personaggio venne affidato a Daniele Raffaeli. Secondo il dialoghista italiano Gualtiero Cannarsi, curatore dell'adattamento della serie, doppiare Shinji present\u00f2 delle difficolt\u00e0 e il suo ruolo fu assegnato a Raffaeli dopo undici provini, \u00abun'enormit\u00e0 persino per un prodotto cinematografico\u00bb. In lingua inglese \u00e8 doppiato da Spike Spencer e, nella versione Netflix, Casey Morgillo, in lingua spagnola e catalana da Albert Trifol Segarra, da V\u00edctor Ugarte nella versione latinoamericana, da Fabio Lucindo in portoghese, da Hannes Maurer in tedesco e da Donald Reignoux in francese. Per l'uscita Netflix \u00e8 stato doppiato da Carlos Larios in spagnolo e Christian Zeiger in tedesco.\nBiografia.\nShinji Ikari nasce il 6 giugno 2001 come figlio unico di Gend\u014d Rokubungi e Yui Ikari, studentessa dell'Universit\u00e0 di Kyoto e ricercatrice. Nel 2004 viene portato dalla madre nel centro di ricerca del Gehirn, il giorno di un esperimento per il collaudo dell'Evangelion 01. A causa di un incidente la donna scompare sotto gli occhi del figlio; in seguito all'avvenimento Gend\u014d lascia il piccolo sotto la custodia di un conoscente e i due vivono separati per pi\u00f9 di dieci anni. Una volta compiuti quattordici anni Shinji viene richiamato dal padre nella citt\u00e0 di Neo Tokyo-3 presso la base dell'agenzia speciale Nerv, di cui il genitore \u00e8 il comandante in carica. Il 22 giugno 2015 giunge nel quartier generale dell'organizzazione. Lo stesso giorno un essere mostruoso chiamato angelo attacca la citt\u00e0, mettendo in difficolt\u00e0 le forze armate delle Nazioni Unite. Per far fronte alla minaccia a Shinji viene ordinato di pilotare un mecha chiamato Evangelion, ma, a causa del forte risentimento che nutre verso il genitore, rifiuta di salire a bordo dell'unit\u00e0. Gend\u014d fa richiamare in sua vece Rei Ayanami, ferita in un incidente; alla vista della ragazza dolorante Shinji accetta il proprio compito. Il giovane viene dunque insignito del titolo di Third Children e gli viene affidata l'Unit\u00e0 01, al cui interno \u00e8 racchiusa l'anima di sua madre. Dopo il combattimento si trasferisce a Neo Tokyo-3, ma a causa delle discrepanze fra lui e suo padre va a vivere nell'appartamento del suo superiore, il capitano Misato Katsuragi, che diventa la sua tutrice legale.\nCon il definitivo arruolamento nella Nerv iniziano a notarsi in lui cambiamenti. Egli stringe amicizia con i suoi compagni di scuola, quali T\u014dji Suzuhara e Kensuke Aida, e stringe rapporti con le sue due colleghe Rei Ayanami e Asuka S\u014dry\u016b Langley. Dopo ulteriori scontri e il proseguire degli eventi il giovane incontra il Fifth Children, Kaworu Nagisa. Nonostante il breve tempo trascorso insieme i due giovani instaurano un rapporto di stima e affetto reciproci. Kaworu rivela la sua identit\u00e0 di diciassettesimo e ultimo angelo, Tabris, intento a ricongiungersi con il primo angelo Adam, apparentemente custodito nel quartier generale della Nerv. Shinji rimane scosso dalla rivelazione e ricevuto l'ordine di annientare Kaworu si dirige al suo inseguimento con il proprio Evangelion 01. Dopo aver scoperto che nel quartier generale della Nerv \u00e8 custodito in realt\u00e0 il secondo angelo, Lilith, Kaworu si lascia catturare dall'Eva-01, chiedendo all'amico di ucciderlo, cosa che Shinji compie esitante. Egli, tormentato al pensiero di aver ucciso Nagisa, comincia a interrogarsi circa il significato della vita e sui motivi che lo hanno spinto a salire a bordo dell'Eva e combattere. Durante un processo chiamato Perfezionamento dell'uomo, in cui tutte le anime degli esseri umani si fondono in un'unica coscienza collettiva, il ragazzo prende coscienza del proprio potenziale e l'importanza dei propri pensieri. In tal modo egli fa scoppiare la bolla che rappresentava il suo mondo. I personaggi riappaiono nella loro individualit\u00e0 e lo applaudono, congratulandosi con lui; Shinji, sorridendo, li ringrazia tutti.\nNel film \"The End of Evangelion\", una volta salito a bordo dell'Unit\u00e0 01, Shinji vede l'Eva-02 di Asuka ridotto a brandelli dai nove , costruiti per volont\u00e0 di un'organizzazione chiamata Seele. Sconvolto, il giovane urla in preda al panico e alla rabbia. Le sue grida richiamano un'arma conosciuta come lancia di Longinus dalla Luna. In seguito all'avvenimento i nove Evangelion nemici circondano e catturano lo 01 con il Third Children al suo interno, dando inizio al Perfezionamento dell'uomo. A differenza di quanto previsto nei piani originali della Seele il ragazzo si ritrova nella condizione di poter decidere il corso del processo. Shinji, superata l'ansia sociale e la paura di restar ferito dal contatto umano, sceglie di vivere in un mondo in cui esistono anche gli altri, facendo fallire i piani dell'organizzazione. In seguito alla sua decisione l'Eva-01 si dirige verso lo spazio. Il giovane si risveglia infine in un mondo nuovo con Asuka al proprio fianco.\nPersonalit\u00e0.\nShinji \u00e8 un ragazzo introverso, chiuso, con pochi amici e incapace di comunicare con il proprio prossimo. Egli evita il contatto umano, in modo che non possa ferire gli altri o essere a sua volta ferito da loro. Nelle sue relazioni interpersonali adotta un atteggiamento passivo, che lo porta a subire senza determinazione la volont\u00e0 altrui e a chiedere costantemente scusa. Anche il suo abbigliamento lascia pensare che egli non scelga i propri indumenti, ma che si limiti a indossare senza lamentarsi gli abiti che gli vengono forniti. Secondo lo scrittore Gerald Alva Miller il giovane cova un intimo desiderio di accettazione, restando per\u00f2 incapace di accogliere realmente l'amore di un altro essere umano. Sadamoto lo ha descritto come \u00abil classico tipo che vorrebbe fregarsene del parere degli altri, ma che alla fine \u00e8 molto interessato a quello che gli altri pensano di lui\u00bb, il tipo di personaggio che vorrebbe rinchiudersi nel proprio stesso guscio. La doppiatrice giapponese del personaggio, Megumi Ogata, si \u00e8 espressa sul personaggio dicendo: \u00abShinji \u00e8 un tipo davvero strano. Non si comporta come un normale personaggio di un cartone animato, ma parla in modo pacato e riservato, come se fosse stato improvvisamente catapultato in un mondo animato\u00bb. Hideaki Anno lo ha descritto come un \u00abcodardo\u00bb, un ragazzo convinto di essere una persona \u00abcompletamente inutile\u00bb e indesiderata. Il suo carattere inoltre lo porta a sottrarsi dal confronto con gli altri e a disobbedire agli ordini che gli vengono imposti dai superiori.\nSecondo il critico Manabu Tsuribe Shinji non si evolve, e a differenza di quanto comunemente associato al concetto di eroe nel corso degli eventi non cresce, n\u00e9 diventa indipendente o maturo. Nonostante il suo ruolo da protagonista e l'importante incarico assegnatogli combatte con riluttanza, manifestando emozioni negative e sentimenti lontani da quelli di un eroe, come collera, paura e vulnerabilit\u00e0. Le paure del ragazzo hanno radice nella situazione familiare, pi\u00f9 nello specifico nel rapporto con la figura paterna. Gend\u014d \u00e8 la fonte di un conflitto interiore per il proprio figlio; Shinji prova per lui un sentimento simile a ostilit\u00e0 e contemporaneamente amore e odio, ma, al di l\u00e0 degli attriti e della distanza emotiva, il ragazzo vorrebbe essere accettato e potersi fidare di lui. Per il piccolo Shinji l'abbandono del genitore \u00e8 stata la fonte di un trauma emotivo, che ha contribuito ad alimentare il suo senso di solitudine. Tale trauma lo ha portato a dubitare del valore della propria esistenza, avvilirsi e a ricercare una sua . Lo psichiatra K\u014dji Mizobe lo ha indicato come un ragazzo dipendente e incapace di comunicare, ma ha anche sostenuto che la caratteristica fondamentale di Shinji sia la socievolezza, perch\u00e9 abituato a essere in sintonia con gli altri, ad accettarli, imitarli e diventare una cosa sola con loro. Nel nono episodio, per esempio, sincronizza senza problemi i suoi movimenti con quelli di Asuka, e Mizobe ha visto in questo particolare una prova della sua capacit\u00e0 di osservare e incorporare le caratteristiche altrui dentro di s\u00e9.\nNel primo episodio della serie originale ripete a s\u00e9 stesso le parole \u00abNon devo fuggire!\u00bb, cercando di convincersi a salire a bordo dell'Eva e affrontare suo padre. L'incitamento diventa una delle pi\u00f9 tipiche esclamazioni del personaggio, che a causa della sua personalit\u00e0 \u00e8 costretto a sforzarsi per raccogliere il coraggio necessario a compiere delle scelte difficili. Con il tempo inizia a chiedersi ossessivamente quale sia il motivo che lo spinge a salire sull'Evangelion 01 nonostante la sofferenza e lo stress che comportano il ruolo di pilota. Nel corso della ventesima puntata ricorda di essere fuggito dal sito di sperimentazione nel quale sua madre perse la vita, episodio che fece nascere in lui l'idea di non dover fuggire dalle cose spiacevoli, descritto dai fascicoli ufficiali della serie come un pensiero compulsivo. Gli ultimi due episodi della serie animata si focalizzano sul percorso e sulla psicologia del ragazzo, facendo il punto sulla sua esperienza di vita e sulle sue difficolt\u00e0 relazionali. Durante le puntate si chiede quale sia il suo pi\u00f9 grande timore e la vera ragione che lo spinge a salire a bordo dell'Eva, confessando di aver paura di s\u00e9 stesso e di temere suo padre. L'unica ragione per cui pilota lo 01 \u00e8 quella di ottenere l'affetto e l'approvazione delle altre persone. Secondo un gioco di carte sulla serie dopo essere stato elogiato per la prima volta dal padre egli capisce quanto abbia bisogno di lui. Anche secondo Megumi Hayashibara, doppiatrice di Rei Ayanami, Shinji non \u00e8 animato da idealismo o eroismo come dice, ma dal desiderio di approvazione verso Gend\u014d. Secondo Tsurumaki, assistente alla regia della serie, egli \u00e8 l'esatto opposto di ci\u00f2 che appare superficialmente, e, stando alle sue parole: \u00ab[Shinji] non \u00e8 n\u00e9 codardo e n\u00e9 indeciso; \u00e8 ostinato e non presta mai veramente attenzione alle altre persone\u00bb. Anno ha descritto Shinji come un ragazzo \u00abintroverso\u00bb e \u00abvirtuoso\u00bb che tende a categorizzare le cose, il tipo di personaggio che tende a nascondere qualcosa, \u00abcome il modo per sfuggire a quella chiusura\u00bb. Secondo Sadamoto inoltre non \u00e8 cos\u00ec pessimista come percepito; con l'eccezione di \"The End of Evangelion\", in cui viene rappresentato \u00abcupo e intropettivo\u00bb, egli ha dichiarato di non aver mai avuto l'impressione di un personaggio cupo nella serie originale. Secondo Ogata inoltre la pellicola rappresenterebbe la fine della crescita di Shinji, chiudendo con naturalezza il suo percorso dall'infanzia al mondo adulto.\nVersioni alternative.\nIn una scena dell'ultimo episodio della serie animata viene presentato un universo alternativo con una storia differente rispetto alle puntate precedenti; nella realt\u00e0 parallela Shinji vive con entrambi i genitori ed \u00e8 un normale studente delle scuole medie. La stessa caratterizzazione \u00e8 rintracciabile nel videogioco \"Shin seiki Evangelion - K\u014dtetsu no girlfriend 2nd\". Il personaggio compare anche negli \"spin-off\" dedicati alla serie. Nel manga \"Neon Genesis Evangelion The Shinji Ikari Raising Project\" viene presentato come un amico d'infanzia di Asuka e un lontano parente di Rei, mentre nell'ONA \"Petit Eva - Evangelion@School\", parodia dell'anime originale, viene raffigurato come un ragazzo timido e spaventato dall'idea di crescere, ma solare e popolare tra gli studenti della sua scuola, la terza accademia municipale \"Nerv\" di Neo Tokyo-3. Nel manga \"Evangelion - Detective Shinji Ikari\" i personaggi di Ry\u014dji Kaji e Kaworu Nagisa vengono raffigurati come due investigatori privati a cui Shinji \u00e8 costretto a rivolgersi, finendo per indagare su un caso di cronaca.\nUlteriori differenze vengono presentate nella tetralogia cinematografica \"Rebuild of Evangelion\". In ' il ragazzo viene raffigurato nelle vesti di un individuo pi\u00f9 coraggioso e aperto rispetto alla sua controparte originale, voglioso di crescere e di diventare pi\u00f9 sicuro di s\u00e9. Anche il rapporto fra Gend\u014d e Shinji appare migliore. Malgrado nutra ancora del risentimento nei confronti del padre per averlo abbandonato da piccolo, il Third Children comincia a entrare in contatto con il genitore sotto la spinta e gli incoraggiamenti di Misato e di Rei Ayanami. Nella pellicola successiva, ', il ragazzo, risvegliatosi dopo quattordici anni dagli eventi del secondo film, scopre che le sue azioni hanno avuto drastiche conseguenze sul pianeta, che ha subito cambiamenti cos\u00ec violenti da essere diventato quasi inabitabile. I suoi conoscenti sembrano odiarlo, rifiutandosi di spiegarne le ragioni, e per impedire al giovane di salire a bordo di un Evangelion gli viene applicato un collare esplosivo. L'unica persona con cui riesce a stringere amicizia \u00e8 Kaworu Nagisa, che gli offre la possibilit\u00e0 di ricominciare da capo e di rimediare agli errori passati. Shinji fallisce per\u00f2 nell'intento, e Kaworu muore dicendogli che un giorno si incontreranno nuovamente.\nIn \"\", ultimo capitolo della saga, Shinji, ancora sconvolto dalla morte di Kaworu, vaga senza volont\u00e0 di vivere con Asuka e Rei. Con le due compagne raggiunge una cittadella protetta abitata dai sopravvissuti ai vari Impact e isolata dal mondo esterno, il Villaggio-3. Qui Shinji incontra i suoi vecchi compagni di classe T\u014dji, Kensuke e Hikari Horaki, e con la spinta di Asuka e Rei riacquista gradualmente la volont\u00e0 di vivere. Egli decide quindi di partire con Asuka e gli altri della Wille per l'Antartide, ove Shinji a bordo dell'Eva-01 affronta suo padre Gend\u014d e il suo Eva-13. Non potendolo sconfiggere con la forza bruta il ragazzo decide di parlare con lui; a fine processo Gend\u014d chiede scusa a Shinji e lo abbraccia. Shinji si ritrova dunque in un mondo rinato, e su una spiaggia incontra Mari Illustrious Makinami, dicendo addio a tutti gli Evangelion. Poco dopo si intravede uno Shinji visibilmente cresciuto in una stazione; Mari gli viene incontro, e i due si incamminano insieme in un mondo nuovo tenendosi per mano.\nManga.\nNel manga di Yoshiyuki Sadamoto Shinji ha un carattere pi\u00f9 testardo e forte; l'autore ha cercato di rappresentarlo come un \u00abragazzaccio\u00bb, un giovane adolescente pi\u00f9 ribelle dell'insicuro Shinji di Hideaki Anno. Se nella serie classica il suo motto personale \u00e8 \u00abNon devo fuggire\u00bb, per la versione a fumetti l'artista decise di cambiare il tema principale, che divent\u00f2 a suo dire quello dell'onest\u00e0 verso s\u00e9 stessi. Lo Shinji di Sadamoto poco prima di incontrare Misato per la prima volta riflette sulla sua vita, dando subito prova di essere diverso dalla controparte animata. Nel quarto episodio dell'anime il Third Children fugge di casa sopraffatto dalle responsabilit\u00e0 personali, mentre nella versione di Sadamoto egli scappa una volta resosi conto che Misato spia le sue mosse e documenta i suoi movimenti. Anche l'introduzione di Langley \u00e8 differente; nel manga Shinji non affronta l'angelo Gaghiel con Asuka, ma assiste passivamente alla battaglia vista da un proiettore della Nerv; Kaji d'altra parte nel fumetto diventa con il tempo il suo mentore.\nDopo la battaglia contro Bardiel, in cui il suo compagno Suzuhara perde la vita, tenta di sferrare un pugno al padre in preda alla rabbia. A differenza del diciottesimo episodio della serie classica, in cui l'Eva-03 viene fatto a pezzi dal Dummy System senza che Shinji sia al corrente dell'identit\u00e0 del suo pilota, nel manga egli \u00e8 consapevole che il suo pilota \u00e8 Suzuhara. Tormentato \u00e8 il suo rapporto con Kaworu; a differenza della serie classica Shinji prova astio nei suoi confronti, accusandolo di violare il proprio spazio personale, e in un capitolo arriva a strangolarlo. Le differenze si acuiscono verso i capitoli finali, corrispondenti al film conclusivo \"The End of Evangelion\" del 1997; le motivazioni e il percorso interiore del ragazzo durante il Perfezionamento dell'uomo sono differenti, offrendo una visuale pi\u00f9 ottimistica del lungometraggio originale. Durante l'attacco delle Forze di autodifesa Shinji non viene salvato da Misato, ma da suo padre, che nell'occasione gli confessa di aver provato gelosia nei suoi confronti fin dalla nascita, perch\u00e9 improvvisamente centro delle attenzioni e dell'affetto della moglie. Dopo aver rinunciato al Perfezionamento, inoltre, il ragazzo continua a vivere in un mondo dove i Mass Production Model si sono pietrificati e nessuno conosce l'origine dei relitti; in un paesaggio innevato Shinji incontra una ragazza identica ad Asuka in mezzo alla folla, stringendole la mano nei pressi delle porte di un treno.\nSadamoto decise di occuparsi del fumetto guardando i primi episodi della serie animata e riflettendo sulle battute del ragazzo, chiedendosi, stando a quanto da lui stesso dichiarato, \u00abcome fosse il mondo visto con gli occhi di Shinji\u00bb. Fu questo a portarlo a cambiare dei dettagli del personaggio, mutandone la caratterizzazione. Durante la realizzazione dell'opera l'autore si sforz\u00f2 di conciliare la sua versione di Shinji con gli adolescenti del ventunesimo secolo, ripensando alla guerra del Golfo e chiedendosi come si sarebbe comportato un quattordicenne all'idea di andare in guerra e salire improvvisamente su un elicottero. Nell'ottica di Anno, secondo Sadamoto, una persona contorta nasconde il suo lato folle dietro una facciata affascinante, \u00abproprio come tutti i giovani d'oggi\u00bb, mentre l'approccio del mangaka \u00e8 l'opposto, con personaggi dalla facciata contorta e un nocciolo stoico e serio, \u00abproprio come dei bambini piccoli\u00bb. Egli ha descritto il suo Shinji come il tipo di personaggio che si rifiuta di ascoltare ma che alla fine \u00abcompie le scelte giuste\u00bb. Egli cerc\u00f2 di creare un personaggio attinto dalla parte pi\u00f9 stoica della propria personalit\u00e0. Per delineare la psicologia del ragazzo si ispir\u00f2 alla sua esperienza personale, ripensando alla sua adolescenza e cercando di trasporre la propria vita su carta.\nPsicologia.\nNei primi episodi, appena trasferitosi nella scuola media di Neo Tokyo-3, Shinji fatica a stringere amicizia con i suoi nuovi compagni di classe e mantiene un atteggiamento riservato, laconico e freddo. Secondo la dottoressa Ritsuko Akagi il ragazzo soffre del dilemma del porcospino, espressione appartenente alla terminologia psicoanalitica e introdotta da un racconto del filosofo tedesco Arthur Schopenhauer: il Third Children, similmente ai porcospini del racconto di Schopenhauer, teme che le persone vicino a lui possano essere ferite e si ritrae dal contatto umano. La sua relazione con il maggiore Misato Katsuragi ricalca l'allegoria schopenhaueriana, secondo la quale in qualunque rapporto umano \u00e8 necessario mantenere una certa distanza psicologica ed emotiva pur di non ferirsi vicendevolmente. Il concetto viene citato nuovamente nella quarta puntata, intitolata \"Hedgehog's Dilemma\", in cui i due personaggi riescono ad avvicinarsi senza farsi del male superando il dilemma. \"Hedgehog's Dilemma\" non \u00e8 la traduzione esatta dell'espressione di Schopenhauer, che si riferisce al porcospino o istrice (\"Stachelschweine\" in lingua tedesca): la dicitura corretta sarebbe \"Porcupine Dilemma\". Il termine \"hedgehog\" indica il riccio, un animale simile al porcospino ma dagli aculei pi\u00f9 piccoli e meno irti. La differenza rimanda a una scelta stilistica degli autori, che tende a creare un'immagine pi\u00f9 delicata del personaggio di Shinji. Nella sua psicologia inoltre \u00e8 individuabile un marcato complesso edipico nei confronti del padre Gend\u014d, a cui si contrappone un interesse affettivo e sentimentale verso Rei Ayanami, clone genetico di sua madre. La trama di \"Neon Genesis Evangelion\" \u00e8 dunque interpretabile come una rivisitazione in chiave moderna della leggenda di Edipo, nella quale il giovane si sente al contempo amato e odiato dalle due figure genitoriali. Shinji, secondo Hideaki Anno, durante gli eventi \u00abuccide\u00bb metaforicamente suo padre, sottraendo e allontanando sua madre da lui:\nI critici hanno interpretato gli angeli come figure paterne che Shinji \u00e8 chiamato ad annientare; l'Eva-01 invece \u00e8 stato inteso come un palliativo di sua madre. L'improvvisa e prematura scomparsa del genitore ha provocato un trauma emotivo nel piccolo Shinji, spingendolo a cercare un sostituto della perduta figura materna nelle donne che lo circondano e nell'Evangelion 01. All'inizio della serie il ragazzo dipende dall'Unit\u00e0 01, ma con il progredire degli eventi e delle battaglie risente negativamente di questa dipendenza. Il suo inserimento all'interno dell'umanoide \u00e8 stato inoltre paragonato a un ritorno freudiano al grembo materno, da cui il ragazzo deve rendersi indipendente per poter diventare adulto. Nel ventesimo episodio dell'anime, intitolato \"Weaving a story 2: oral stage\", Shinji viene infatti intrappolato e assimilato all'interno dell'Eva-01; durante un flusso di coscienza egli rivive la scena della sua nascita, ritrovando la speranza per ritornare a vivere nel mondo reale e riacquistare il proprio corpo. Shinji durante il processo ha delle visioni che richiamano la fase orale, la prima tappa dello sviluppo psicosessuale nella teoria psichica freudiana, fra le quali una scena in cui viene allattato ancora in fasce al seno della madre. Egli presenta delle caratteristiche associate alla personalit\u00e0 orale, riscontrabile in alcuni individui non allattati abbastanza nell'infanzia e dipendenti, bisognosi di attenzioni e intrappolati in una costante ricerca di affetto e approvazione. Il Third Children quindi con la visione del seno della madre risolve metaforicamente la propria fissazione orale, diventando un individuo pi\u00f9 coscienzioso di s\u00e9.\nL'Eva-01 \u00e8 per lui fonte di ambivalenza; Shinji in termini psicologici opera una scissione del seno, un processo psichico mediante il quale il neonato, non riuscendo a gestire i propri sentimenti ambivalenti, divide in due la sua percezione del seno materno, vedendo un \"seno buono\" e un \"seno cattivo\" invece che un oggetto unitario. L'Unit\u00e0 01 \u00e8 stata accostata a un \"seno cattivo\" che intrappola il ragazzo al proprio interno e che ne annulla la personalit\u00e0, mentre l'anima di Yui custodita al suo interno lo salva, permettendogli di continuare a vivere nel mondo reale. Anche l'episodio conclusivo della serie reinterpreta la teoria psicoanalitica freudiana della fase orale, secondo la quale il bambino nei suoi primi anni di vita sarebbe convinto di avere due madri, chiamate \"mamma buona\" e \"mamma cattiva\". Secondo Anno nel corso della puntata Shinji vede sia il lato buono sia il lato oscuro delle altre persone, come un neonato che nella fase orale si rende conto che possono coesistere due personalit\u00e0 diverse all'interno di un singolo individuo. L'episodio, la cui vicenda \u00e8 interamente ambientata all'interno della coscienza del ragazzo, termina con le didascalie \u00abA mio padre, grazie\u00bb e \u00abA mia madre, addio\u00bb, con le quali Shinji si affranca dalla rivalit\u00e0 con il padre e si libera dal suo desiderio edipico. Nel finale cinematografico inoltre sceglie di vivere nel mondo reale con le altre persone, nonostante nutra ancora paura di ferire o essere ferito dal contatto umano, rinunciando al Perfezionamento dell'uomo e accettando incondizionatamente gli altri.\nRiferimenti e interpretazioni del personaggio.\nShinji \u00e8 stato interpretato come un alter ego di Hideaki Anno. Secondo Ramsey Isler di IGN i suoi sentimenti sarebbero un riflesso di quelli del regista, che durante la produzione della serie avrebbe affrontato un periodo di depressione durato quattro anni. Seguendo questa linea esagetica Isler ha interpretato la caratterizzazione del personaggio e le sue battaglie contro gli angeli come una metafora dei tentativi di Anno \u00abdi sconfiggere i propri demoni interni\u00bb. Anche l'assistente alla regia, Kazuya Tsurumaki, ha dato una simile interpretazione del personaggio e di \"Evangelion\", lavorando alla serie con l'idea che le emozioni di Shinji siano un riflesso dei sentimenti di Anno: \u00ab\u00c8 per questo che nelle sessioni di pianificazione del copione dicevo sempre qualcosa del tipo: \"Non \u00e8 troppo eroico per Shinji dire questo? Hideaki Anno non \u00e8 cos\u00ec eroico\"\u00bb. Tsurumaki inoltre pens\u00f2 che Shinji avrebbe potuto essere capito \u00absoltanto dagli appassionati giapponesi di questa generazione\u00bb. Il personaggio \u00e8 stato interpretato da Fabio Bartoli come un \u00abperfetto rappresentante\u00bb della generazione otaku, \u00abessendo un giovane con difficolt\u00e0 relazionali e avvezzo a passare molto tempo a casa\u00bb. Per Bartoli, inoltre, l'ultima scena della serie classica, in cui la prigione di vetro del ragazzo si frantuma e termina la sua seduta psicoanalitica, potrebbe essere un riferimento agli , cio\u00e8 la generazione giapponese nata verso gli anni settanta, caratterizzata da pensieri e atteggiamenti completamente alieni dalle precedenti e nota anche come ; secondo il ricercatore \"Evangelion\" potrebbe essere visto come \u00abun vangelo per gli \"shinjinrui\"\u00bb, e il processo di liberazione personale del suo protagonista rispecchierebbe quello generale auspicato da Anno. Analoga interpretazione \u00e8 stata data dallo scrittore Andrea Fontana, secondo il quale Shinji sarebbe accostabile agli otaku per via della sua incapacit\u00e0 comunicativa e relazionale. La parabola evolutiva di Shinji \u00e8 stata conseguentemente interpretata da Fontana come \u00abun'esortazione\u00bb rivolta alla societ\u00e0 giapponese e ai giovani dell'epoca, un invito \u00aba rompere la gabbia di cristallo in cui si sono rinchiusi\u00bb, guardando con fiducia al proprio prossimo.\nPer il sociologo giapponese Tsutomu Hashimoto Shinji sarebbe un erede del clima della societ\u00e0 giapponese degli anni settanta e ottanta, impegnata nella ricerca di libert\u00e0 dai vincoli sociali e dalle figure dei padri di famiglia autoritari; il sociologo ha citato come simbolo di questa ricerca di libert\u00e0 il musicista Yutaka Ozaki, che cerc\u00f2 di fuggire dalle imposizioni del sistema scolastico e che alla fine ritorn\u00f2 alla figura materna. Hashimoto ha paragonato la scelta finale di Shinji, in cui il giovane rifiuta il Perfezionamento voluto dall'autoritario padre Gend\u014d, al concetto di liberalismo, che prescrive il rispetto di qualunque identit\u00e0 individuale. Altri critici hanno associato il personaggio alla giovent\u00f9 e al clima del Giappone dei Novanta, scosso dall'attentato alla metropolitana di Tokyo operato dalla setta giapponese Aum Shinriky\u014d, il terremoto di Kobe del 1995 e lo scoppio della bolla speculativa giapponese. Hiroki Azuma, filosofo e critico culturale giapponese, parlando del \"non dover fuggire\" di Shinji ha descritto \"Evangelion\" come una storia di un'ansia senza causa, collegando tale sentimento alle ripercussioni avutesi dopo l'attentato di Aum Shinriky\u014d. Azuma inoltre ha descritto Shinji e altri personaggi della serie come \u00abpersonaggi stereotipati\u00bb tramite i quali Anno sarebbe riuscito a descrivere gli anni novanta.\nDei tratti caratteriali di Shinji sono stati ricondotti dai critici a patologie psichiatriche, come il disturbo depressivo, l'ansia, la fobia sociale, il disturbo evitante e il disturbo borderline di personalit\u00e0. Walter Veit di \"Psychology Today\" ha collegato il suo atteggiamento passivo al concetto di malafede postulato dal filosofo francese esistenzialista Jean-Paul Sartre e al suicidio filosofico di Albert Camus. Lo scrittore Paul M. Malone lo ha paragonato al giurista e scrittore tedesco Daniel Paul Schreber, notando \u00abun sorprendente livello di intertestualit\u00e0\u00bb con le sue \"Memorie di un malato di nervi\", pur non ritenendo \"Evangelion\" basato direttamente sulle \"Memorie\". Malone, seguendo la critica e scrittrice giapponese Kotani Mari, ha descritto Shinji come un personaggio effeminato e androgino. Secondo Kotani Mari Shinji si effeminerebbe nel corso della vicenda, diventando una sorta di \u00absalvatore femminile\u00bb. Altri critici lo hanno descritto come una figura messianica e paragonato a Ges\u00f9 Cristo, che in giapponese \u00e8 noto con l'epiteto di . Egli \u00e8 stato descritto inoltre come un eroe tragico e paragonato a Edipo. Patrick Drazen, scrittore e studioso di animazione giapponese, ha paragonato il dilemma affrontato da Shinji nel ventiquattresimo episodio contro l'angelo Tabris ad Amleto, protagonista dell'omonima tragedia di Shakespeare.\nNel diciottesimo episodio Shinji si rifiuta di combattere contro l'Unit\u00e0 03, tenuta in ostaggio dall'angelo Bardiel assieme al suo pilota, entrando in contrasto con suo padre Gend\u014d; Y\u016bichir\u014d Oguro, curatore di contenuti delle edizioni \"home video\" di \"Neon Genesis Evangelion\", ha paragonato il loro conflitto al dilemma della \"tavola di Carneade\" dell'omonimo filosofo greco, nel quale si immaginano due uomini ritrovarsi a contendersi una tavola per poter sopravvivere dopo un naufragio. Secondo il dilemma di Carneade, gi\u00e0 citato nella precedente opera di Anno \"Punta al top! - GunBuster\", potrebbe essere eticamente legittimo uccidere un altro essere umano in situazioni estreme di vita o di morte. Fontana inoltre ha paragonato l'\u00abedipicit\u00e0\u00bb della serie ad altre opere del genere mecha, come quelle del regista Yoshiyuki Tomino. L'idea di un pilota chiuso e introverso infatti \u00e8 stata rintracciata anche in Amuro Ray, protagonista di \"Mobile Suit Gundam\" dello stesso Tomino. Per l'artista Takashi Murakami il dramma interiore vissuto da Shinji potrebbe essere visto come il punto d'arrivo dei prodotti favoriti dagli otaku usciti dopo il dopoguerra, come \"Godzilla\", le serie del \"franchise\" \"Ultra\", \"La corazzata Yamato\" o lo stesso \"Gundam\", in cui le figure degli eroi si interrogano sempre di pi\u00f9 sulle loro missioni di difesa della Terra. Secondo Toshio Okada, ex presidente della Gainax e conoscente di Hideaki Anno, \"Evangelion\" e \"Gundam\" sarebbero completamente differenti; per Okada uno dei temi principali di \"Gundam\" \u00e8 \u00abil desiderio del protagonista di essere riconosciuto dalle altre persone\u00bb, dal momento che negli anime mecha in genere i personaggi cercano di cambiare il mondo, mentre in \"Evangelion\" \u00abnessuno pu\u00f2 salvare il mondo\u00bb, complicando il genere e facendo sorgere nuove domande.\nAccoglienza.\nShinji in Giappone ricevette una buona accoglienza. L'apprezzamento del personaggio si riflett\u00e9 nei sondaggi di popolarit\u00e0, anche a distanza di anni dalla prima messa in onda dell'anime. Dopo la conclusione della serie, ad esempio, Shinji si posizion\u00f2 secondo fra i personaggi maschili pi\u00f9 popolari del momento nell'Anime Grand Prix del 1996, un grande sondaggio annuale condotto dalla rivista giapponese \"Animage\", con soli duecento voti di scarto rispetto al personaggio pi\u00f9 popolare, Duo Maxwell di \"Gundam Wing\". Nelle classifiche dei due anni successivi riusc\u00ec invece a salire al primo posto. Nel Grand Prix del 1997 ottenne circa milleduecento voti, pi\u00f9 del doppio rispetto al secondo personaggio, Kaworu Nagisa. Shinji inoltre comparve per diversi anni nei sondaggi mensili della rivista, rimanendo fra i venti personaggi pi\u00f9 popolari nelle indagini del 1996, del 1997 e del 1998. Nel 1998 \"Animage\" lo piazz\u00f2 al ventunesimo posto fra i personaggi pi\u00f9 popolari e cinquantacinquesimo l'anno seguente. Nel 1998 emerse al primo posto in un sondaggio del periodico \"Animedia\" sui migliori personaggi cupi degli anime con voti, e la stessa rivista ne elogi\u00f2 la complessit\u00e0. Per diversi anni egli comparve inoltre nelle classifiche annuali di popolarit\u00e0 del periodico, solitamente fra i primi dieci posti.\nNel 2002 l'emittente televisiva TV Asahi lo inser\u00ec al 77\u00ba posto tra i personaggi pi\u00f9 popolari della storia dell'animazione giapponese e al 25\u00ba in una classifica simile del 2007 limitata agli eroi di sesso maschile. Un analogo risultato si registr\u00f2 in occasione di un'indagine del 2014 rivolta agli stranieri residenti in Giappone; alla domanda \u00abA quale personaggio aspiri a somigliare?\u00bb gli intervistati diedero una grande variet\u00e0 di risposte, fra le pi\u00f9 gettonate delle quali Shinji Ikari conquist\u00f2 il settimo posto. Anche la rivista specializzata \"Newtype\" ebbe modo di sottolineare la popolarit\u00e0 del personaggio. Nell'agosto e nel settembre 2009 emerse al terzo e al primo posto fra i personaggi pi\u00f9 apprezzati dai lettori del periodico. Nel mese di ottobre dello stesso anno riusc\u00ec a posizionarsi al terzo posto e a rimanere il personaggio maschile pi\u00f9 popolare di \"Neon Genesis Evangelion\". A marzo dell'anno seguente \"Newtype\" lo elesse il personaggio maschile pi\u00f9 popolare degli anni novanta. Nel 2012 l'emittente Fuji TV chiese a circa quattordicimila appassionati quale fosse il miglior eroe animato di sempre; nell'occasione Shinji Ikari ottenne il ventesimo posto fra i personaggi pi\u00f9 votati. Nel 2016 figur\u00f2 tredicesimo in un sondaggio condotto dal sito Anime News Network sui migliori piloti dell'animazione giapponese. Nel 2020 NHK ha chiesto a un largo numero di appassionati di \"Eva\" quale fosse il loro personaggio preferito della serie e Shinji ha guadagnato il quarto posto.\nCritica.\nIl personaggio di Shinji Ikari ha suscitato pareri contrastanti e ha diviso in due la critica. I detrattori ne hanno criticato l'insicurezza, la debolezza e l'assenza di tempra e di risolutezza. Raphael See di T.H.E.M. Anime Reviews, ad esempio, parlando della caratterizzazione dei personaggi di \"Evangelion\", trovata da lui \u00abun po' clich\u00e9, o pi\u00f9 semplicemente irritante\u00bb, ha criticato l'atteggiamento pessimista di Shinji, \u00absempre gi\u00f9 di morale\u00bb e propenso a \u00abpiangersi addosso\u00bb. I siti Screen Rant e Comic Book Resources lo hanno inserito agli ultimi posti fra i migliori personaggi della serie. Secondo il sito Japanator, inoltre, egli \u00e8 un pilota mediocre e smidollato. Altri critici ne hanno elogiato la caratterizzazione e il realismo; fra questi, Joshua Sorensen di FilmDaze e Susan J. Napier, scrittrice e studiosa di animazione, secondo la quale Shinji potrebbe essere definito \u00abil personaggio maschile con la psicologia pi\u00f9 complessa mai creata\u00bb. Sulla stessa linea di pensiero si sono mostrati Chris Mackenzie, editore del sito web IGN, che lo ha inserito al venticinquesimo posto tra i migliori personaggi anime, e WatchMojo, che lo ha nominato primo fra i migliori eroi riluttanti dell'animazione nipponica.\nI critici lo hanno definito uno dei personaggi maschili pi\u00f9 riconoscibili della storia dell'animazione giapponese. Ryudo Nakakura, studioso giapponese di animazione, ne ha lodato la psicologia, dicendo: \u00abShinji \u00e8 ben lungi dall'essere un eroe, ma \u00e8 proprio in virt\u00f9 della sua imperfezione che gli spettatori riescono a empatizzare con i suoi tormenti emotivi e a entrare realmente nella vicenda\u00bb. Jen Contino della rivista \"Anime Invasion\" ne ha elogiato la caratterizzazione e lo ha inserito al nono posto fra i migliori personaggi animati di tutti i tempi. Nel 2013 Lynzee Lam di Anime News Network lo ha inserito al primo posto fra i sette eroi pi\u00f9 \"piagnucoloni\" della storia dell'animazione nipponica, apprezzandone per\u00f2 le motivazioni e il realismo psicologico. Fa eco il suo collega Martin Theron, che ne ha elogiato la verosimiglianza e la maggiore risolutezza dimostrata nel film \"\". Ramsey Isler di IGN lo ha eletto miglior personaggio della storia dell'animazione giapponese, lodando l'originalit\u00e0 della sua caratterizzazione e difendendolo dalle critiche. Secondo il recensore il personaggio susciterebbe l'antipatia degli spettatori perch\u00e9 ingiustamente considerato \u00abun fifone, spaventato, lamentoso, strisciante e senza speranza\u00bb, critiche a cui ha risposto chiedendo: \u00abQuale quattordicenne non lo sarebbe stato, dopo tutto quello che ha dovuto affrontare lui?\u00bb. Isler ha concluso il suo commento dicendo: \u00abShinji \u00e8 un personaggio che sfida gli spettatori, che non offre al pubblico un superficiale potere \"fantasy\" come ci si aspetterebbe da molti altri anime oltre \"Evangelion\". S\u00ec, \u00e8 patetico, ma \u00e8 proprio questo a renderlo stupendo\u00bb.\nIl suo ruolo e la sua psicologia nel \"Rebuild of Evangelion\" hanno suscitato pareri pi\u00f9 positivi; i critici ne hanno apprezzato la personalit\u00e0 pi\u00f9 aperta e risoluta. MyReviewer in particolare ha elogiato le differenze introdotte nella pellicola ', dicendo: \u00abPer sollievo di molti Shinji non \u00e8 cos\u00ec piagnucolone [come nella serie], e dimostra di avere una spina dorsale in pi\u00f9 di un'occasione durante il film\u00bb. Diversi recensori hanno espresso parole di lode per la sua parabola evolutiva presentata nell'ultimo capitolo della saga, ', elogiandone l'evoluzione e il processo di maturazione. Per Henrique Padula di IGN nel corso del lungometraggio Shinji mostrerebbe \u00abil motivo per cui \u00e8 uno dei migliori e pi\u00f9 realistici eroi degli anime\u00bb. Daniel Kurland di Comic Book Resources invece ha scritto che: \u00abShinji merita di essere felice, e ci\u00f2 rende \"Thrice Upon a Time\" una conclusione pi\u00f9 potente [di \"The End of Evangelion\"]\u00bb.\nInfluenza culturale e \"merchandising\".\nNel corso degli anni sono stati prodotti articoli di \"merchandising\" ispirati al personaggio di Shinji, come magliette, biancheria intima, \"action figure\", modellini collezionabili, gioielli, occhiali, riproduzioni dei suoi indumenti, profumi, bevande, lettori Sony e linee di abbigliamento. Shinji \u00e8 stato usato anche per delle campagne pubblicitarie della Japanese Racing Association e per sponsorizzare una societ\u00e0 culinaria specializzata in zuppe di miso chiamate \"\"shijimi\" del lago Shinji\", dimostrandosi popolare. Il personaggio \u00e8 comparso nei videogiochi tratti dalla serie originale e in prodotti distaccati dal \"franchise\" di \"Evangelion\", come in \"Monster Strike\", \"Super Robot Wars\", \"Tales of Zestiria\" \"Puzzle &amp; Dragons\" e in un episodio dell'anime \"Shinkansen henkei robo Shinkalion\", in cui pilota un treno trasformabile chiamato 500 \"Type Eva\".\nSecondo Comic Book Resources con Shinji Ikari \"Neon Genesis Evangelion\" avrebbe avuto una certa influenza sull'animazione giapponese, mostrando un protagonista pi\u00f9 realistico, insicuro e fragile rispetto a serie affini del passato. Ryo \u014cyama, uno dei membri del personale di \"Guilty Crown\", ha paragonato il protagonista della serie animata, Sh\u016b \u014cma, a Shinji. Lui stesso ha dichiarato: \u00abSono entrambi rinchiusi nel proprio mondo, e non ne escono fuori\u00bb. Secondo lui Sh\u016b sarebbe una rielaborazione o una versione pi\u00f9 moderna del personaggio, ma Shinji si differenzierebbe per un atteggiamento pi\u00f9 passivo e pessimista. Analoghi commenti sono stati fatti dall'attore Asa Butterfield, che lo ha paragonato al protagonista della pellicola \"Ender's Game\" da lui interpretato, Ender. Secondo Butterfield entrambi i personaggi si \u00abritraggono dal mondo [esterno]\u00bb, affrontano esperienze a loro nuove e combattono contro nemici sconosciuti. La stessa doppiatrice giapponese di Shinji, Megumi Ogata, lo ha paragonato a Makoto Naegi di \"Danganronpa\", da lei interpretato, perch\u00e9 entrambi ragazzi ordinari che si ritrovano \u00abin situazioni terribili\u00bb.\nI critici inoltre hanno paragonato altri personaggi fittizi seguenti a Shinji, come Lain Iwakura, protagonista femminile della serie \"Serial Experiments Lain\", K\u014dji Aiba di \"Mugen no Ryvius\", Simon di \"Sfondamento dei cieli Gurren Lagann\", il protagonista del film \"Boku no kanojo wa cyborg\", Daisuke D\u014djima di \"Revisions\", Cloud Strife di \"Final Fantasy VII\" e Hiro di \"Darling in the Franxx\". Nel quarto episodio del dorama \"Nigeru wa haji da ga yaku ni tatsu\" compare un personaggio chiamato Shinji, ex fidanzato della protagonista Mikuri, il cui nome \u00e8 ispirato a quello del protagonista di \"Eva\". Il gruppo britannico Fightstar lo ha omaggiato intitolandogli un brano dell'album \"One Day Son, This Will All Be Yours\". Il rapper statunitense Open Mike Eagle ha chiamato una sua canzone \"Headass (Idiot Shinji)\". Jordan Vogt-Roberts, regista del film \"\", ha inserito un personaggio chiamato Gunpei Ikari nella pellicola in suo onore. Il personaggio \u00e8 inoltre implicitamente citato da Steven, protagonista della serie animata statunitense \"Steven Universe\", in una parodia della scena finale della serie."}
{"id": "1649449", "revid": "287204", "url": "https://it.wikipedia.org/wiki?curid=1649449", "title": "Asuka Soryu Langley", "text": ""}
{"id": "1649450", "revid": "125989619", "url": "https://it.wikipedia.org/wiki?curid=1649450", "title": "Asuka S\u014dry\u016b Langley", "text": " \u00e8 un personaggio della serie televisiva anime \"Neon Genesis Evangelion\", prodotta dallo studio Gainax e diretta da Hideaki Anno, e dell'omonimo manga scritto e illustrato da Yoshiyuki Sadamoto. Il personaggio compare nelle opere tratte dalla serie animata, nei manga \"spin-off\", videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\". Nel doppiaggio originale \u00e8 interpretata da Y\u016bko Miyamura. Nell'adattamento italiano il suo ruolo \u00e8 stato affidato a Ilaria Latini, a Domitilla D'Amico da bambina e a Sara Labidi nel ridoppiaggio di Netflix.\nNella serie originale Asuka \u00e8 una ragazza orfana di madre che viene arruolata dall'agenzia speciale Nerv per pilotare un gigantesco mecha noto come Eva-02 e combattere in tal modo, assieme ad altri piloti, contro degli esseri chiamati angeli. A causa di traumi emotivi vissuti durante l'infanzia ha sviluppato un carattere competitivo, arrogante ed egocentrico.\nIl personaggio di Asuka ha goduto di una vasta popolarit\u00e0 tra il pubblico e gli appassionati di animazione, figurando cos\u00ec in cima a dei sondaggi di popolarit\u00e0 e ottenendo dei riconoscimenti. Dei critici ne hanno biasimato la tracotanza e l'eccessiva arroganza; altri invece ne hanno apprezzato il realismo e l'introspezione psicologica.\nCreazione e sviluppo.\nNelle prime fasi progettuali di \"Neon Genesis Evangelion\" il regista Hideaki Anno propose di inserire una ragazza simile ad Asuka nelle vesti di protagonista dell'anime. Tuttavia, Yoshiyuki Sadamoto, \"character designer\" della serie, si dimostr\u00f2 riluttante all'idea di riproporre un personaggio femminile nel ruolo di protagonista dopo le precedenti opere della Gainax \"Punta al Top! GunBuster\" e \"Nadia - Il mistero della pietra azzurra\"; lui stesso dichiar\u00f2: \u00abUn robot dovrebbe essere pilotato da una persona preparata, che sia una donna o meno non fa nessuna differenza, ma non riesco a capire perch\u00e9 una ragazza dovrebbe pilotare un robot\u00bb. Sadamoto quindi chiese al regista di inserire un ragazzo nelle vesti di personaggio principale, declassandola cos\u00ec al ruolo di coprotagonista. Egli stesso modell\u00f2 il rapporto tra Asuka e Shinji Ikari sulla base di quello tra Nadia e Jean de \"Il mistero della pietra azzurra\". Asuka, negli intenti iniziali di Sadamoto, avrebbe dovuto rappresentare \u00abil desiderio [di Shinji] per il sesso femminile\u00bb, in opposizione alla \u00abmaternit\u00e0\u00bb di Rei, e avrebbe dovuto essere la \"idol\" di \"Neon Genesis Evangelion\". Anno pens\u00f2 inoltre di raffigurarla come Nadia Arwol de \"Il mistero della pietra azzurra\" con un semplice cambio d'acconciatura. Nel progetto iniziale venne descritta come \u00abuna ragazza determinata\u00bb che tende ad adattarsi alla situazione, appassionata di videogiochi e che \u00abaspira a diventare come Kaji\u00bb. Nel diciannovesimo episodio, inoltre, si sarebbe dovuta ferire gravemente nel tentativo di proteggere Shinji, che avrebbe cos\u00ec \u00abdimostrato il suo valore\u00bb nel tentativo di salvarla a propria volta.\nHideaki Anno per il nome del personaggio si ispir\u00f2 a quello di , protagonista del manga di Shinji Wada; per il cognome invece egli fuse i nomi di due navi usate nella seconda guerra mondiale, la portaerei della Marina imperiale giapponese \"Soryu\" e la statunitense USS \"Langley\". Nonostante le sue origini multietniche inoltre la produzione decise di rendere l'epidermide di Asuka dello stesso colore di Rei Ayanami, altro personaggio femminile di \"Neon Genesis Evangelion\". Per i termini tedeschi usati nelle scene con Asuka il personale si rivolse al membro americano della Gainax, Michael House, che sfrutt\u00f2 la sua conoscenza base della lingua, acquisita alle scuole superiori, e un dizionario giapponese-tedesco preso in una biblioteca locale. Secondo Callum May di Anime News Network la Gainax non si sarebbe curata molto della grammatica tedesca dei dialoghi, credendo che la serie non potesse mai incontrare abbastanza successo da essere vista da un pubblico madrelingua. \nPer delineare la psicologia della ragazza invece il regista si bas\u00f2 sulla propria personalit\u00e0, proprio come per gli altri personaggi. Asuka in origine fu inserita dopo i primi sei episodi per alleggerire i toni della serie, e solo in corso d'opera si decise di calcare la mano sulla sua fragilit\u00e0. Nella prima parte venne raffigurata come una ragazza solare, senza che il regista pensasse poi di rivalutarne la figura cos\u00ec tanto come nella versione finale. Il suo personaggio, stando alle sue parole, prese vita con la sua battuta ricorrente, \"Ma sei stupido?\", pronunciata per la prima volta nell'ottavo episodio. Durante la prima messa in onda della serie il regista incominci\u00f2 a criticare gli appassionati di animazione, accusati di essere eccessivamente chiusi e introversi; perci\u00f2 modific\u00f2 l'atmosfera della seconda met\u00e0 della serie, rendendo la trama pi\u00f9 cupa, violenta e introspettiva. Tale cambio di rotta si riflett\u00e9 anche sulla storia di Asuka: nonostante fosse stato introdotto in un ruolo essenzialmente positivo, il personaggio divent\u00f2 sempre pi\u00f9 drammatico e introverso, andando contro le aspettative e il principio di piacere degli spettatori. Nel ventiduesimo episodio decise di focalizzarsi sulla situazione emotiva della ragazza, vessata dal suo primo ciclo mestruale, ma, non ritenendosi capace di esplorare una tematica prettamente femminile, decise di condensare il tutto in una sola scena. Anche l'interpretazione della Miyamura fu importante. Durante la produzione degli ultimi episodi decise di inserire delle scene in cui fosse rappresentata con dei semplici schizzi disegnati a mano, rimanendo soddisfatto del risultato ottenuto: \u00abQuando disegnammo Asuka con un pennarello e Miyamura la doppi\u00f2, era pi\u00f9 Asuka di quanto non lo fosse mai stata\u00bb. Negli intenti originali degli autori, inoltre, era previsto un lungo segmento di riprese dal vivo per \"\", lungometraggio del 1997 uscito come conclusione della serie televisiva originale, con un contenuto differente rispetto alla versione finale. Il segmento originale verteva sul personaggio di Asuka, che si sarebbe svegliata in un appartamento dopo aver bevuto e passato la notte con T\u014dji Suzuhara, con il quale avrebbe intrapreso una relazione sessuale e sentimentale. Misato sarebbe stata la coinquilina dell'appartamento accanto al suo, mentre Rei sarebbe stata una sua collega di lavoro e una sua \"senpai\", vivendo dunque un rapporto meno teso. Nell'universo alternativo del cortometraggio dal vivo Shinji non sarebbe mai esistito; camminando per le strade di Neo Tokyo-2 per\u00f2 Asuka avrebbe sentito la voce del ragazzo chiamarla.\nDoppiaggio.\nIl personaggio di Asuka fu interpretato dalla \"seiy\u016b\" Y\u016bko Miyamura nella serie televisiva originale, in ' e ', nella tetralogia cinematografica \"Rebuild of Evangelion\" e nei videogiochi tratti dalla serie, come \"Meitantei Evangelion\" e \"Shin seiki Evangelion - K\u014dtetsu no girlfriend 2nd\". L'unica eccezione \u00e8 rappresentata da una scena introspettiva del ventiduesimo episodio, in cui venne doppiata dagli altri membri femminili della \"troupe\" originale, come Kotono Mitsuishi, Megumi Hayashibara, Miki Nagasawa, Yuriko Yamaguchi e Junko Iwao. A causa di vari motivi non ci fu un'audizione per il ruolo di Asuka e Miyamura inizialmente fece un'audizione per quello di Rei. Miyamura era all'epoca ancora inesperta del campo, visto che era la sua prima audizione per una serie animata; ella non sapeva usare il microfono correttamente e doppi\u00f2 Rei in maniera troppo energica, dunque alla fine la voce venne assegnata a Hayashibara. Dopo alcune riprese all'audizione le venne chieso se desiderasse prendere il ruolo di un'altra protagonista, e, vista l'energia del personaggio, prese il ruolo di Asuka. Secondo la stessa Miyamura il doppiaggio si rivel\u00f2 difficile; per diversi anni desider\u00f2 \u00abcancellare \"Evangelion\"\u00bb e dimenticare la sua esperienza. Verso la conclusione della prima messa in onda infatti la \"seiy\u016b\" soffr\u00ec di bulimia e si ritrov\u00f2 in uno stato psichico disastroso, simile a quello del suo personaggio. Miyamura stessa dichiar\u00f2 di essersi sentita \u00abun kamikaze\u00bb durante il doppiaggio per \"The End\". La doppiatrice si immedesim\u00f2 nel personaggio, tanto da seguire un corso di conversazione in lingua tedesca, decidere delle battute della ragazza e definirne dei dettagli, come il pupazzo di stoffa a forma di scimmia presente nei \"flashback\". Una sua idea ad esempio furono le frasi in tedesco che Asuka pronuncia nel ventiduesimo episodio della serie in una conversazione telefonica con la matrigna.\nAl momento di doppiare l'ultima scena della pellicola \"The End of Evangelion\", in cui Shinji Ikari strangola Asuka, Megumi Ogata, interprete di Shinji, imit\u00f2 fisicamente il gesto e strozz\u00f2 la sua collega. A causa dell'agitazione le strinse il collo troppo forte, rischiando di non farle recitare bene le altre battute del lungometraggio. Grazie al gesto della Ogata, comunque, Miyamura riusc\u00ec finalmente a produrre suoni realistici di uno strangolamento, ringraziando la collega per la disponibilit\u00e0. Ulteriori difficolt\u00e0 si presentarono durante le sessioni di doppiaggio per \"\", ambientato dopo quattordici anni il precedente. Stando alla stessa Miyamura la cosa le fece provare \u00absentimenti molto confusi\u00bb e \u00abuna costante sensazione di stordimento\u00bb. Lo stesso Hideaki Anno non le spieg\u00f2 dettagliatamente la trama e l'ambientazione del lungometraggio, complicandole il lavoro. Fu l'attrice a disegnare la nuova bambola di Asuka. All'inizi\u00f2 per\u00f2 non voleva tornare a doppiare il \"Rebuild\" ed era spaventata, vista la sofferenza causatale da \"The End of Evangelion\". \nL'attrice torn\u00f2 nel ruolo anche nel capitolo conclusivo della saga, \"\". Durante la registrazione del lungometraggio dovette doppiare una scena in cui il personaggio urla dal dolore mentre estrae un sigillo antiangelo dall'occhio. Quando registr\u00f2 i disegni della sequenza non erano ancora stati completati, dunque immagin\u00f2 le scene interessate ascoltando le spiegazioni del regista e cercando di fare del proprio meglio per sentire le sensazioni richieste. Urlando tent\u00f2 dunque di usare tutta la propria immaginazione e fece finta di pugnalarsi, come se le stessero strappando della carne di dosso. Anno e Kazuya Tsurumaki le diedero delle direttive dettagliate, chiedendole molto realismo. Anche il supporto di Megumi Ogata, doppiatrice di Shinji gi\u00e0 abituata a urlare nelle scene di \"Eva\", la aiut\u00f2 nel processo. Ai tempi di \"You Can (Not) Advance\" inoltre Miyamura venne a conoscenza delle speculazioni degli appassionati, che ipotizzarono che Asuka fosse diventata un angelo, e l'attrice recit\u00f2 dopo aver letto le teorie degli ammiratori. Con il tempo inizi\u00f2 a instaurarsi in lei un sentimento materno nei confronti di Asuka, e nel 2021 dichiar\u00f2 che: \u00abAncora adesso non riesco a guardare \"The End of Evangelion\", perch\u00e9 per me \u00e8 troppo doloroso\u00bb. L'ultima cosa che fece fu quella di scrivere, sotto richiesta del personale, il nome di Asuka Shikinami Langley a penna; nonostante gli anni trascorsi per\u00f2 non sapeva come scrivere il cognome Langley e chiese ad altri come fare. Ella inoltre interpret\u00f2 Soryu e Shikinami come se fossero due persone diverse, ma con entrambe un forte desiderio di essere migliori. Prima della pandemia da coronavirus le sue sessioni erano gi\u00e0 finite; in seguito alcuni punti vennero ripresi e registrati di nuovo, dunque non c'era una previsione precisa su quando il lavoro sarebbe finito.\nNell'adattamento italiano il suo ruolo \u00e8 stato affidato a Ilaria Latini e, nelle scene da bambina, Domitilla D'Amico. Nel ridoppiaggio Netflix della serie e di \"Death &amp; Rebirth\" e \"The End\" \u00e8 stata doppiata da Sara Labidi. In lingua inglese \u00e8 interpretata da Tiffany Grant. Miyamura dichiar\u00f2 che dopo aver incontrato Grant il suo approccio nei confronti di Asuka cambi\u00f2; mentre prima sent\u00ec di essere stata come \u00abbullizzata\u00bb, arrivando ad odiare Asuka e \"Evangelion\", dopo aver condiviso i propri pensieri con la doppiatrice inglese inizi\u00f2 ad apprezzarla e ad amarla. Nel doppiaggio spagnolo \u00e8 interpretata da Ana Pallej\u00e0 sia nella serie animata sia nel lungometraggio \"Death &amp; Rebirth\", da Iris Largo in \"The End of Evangelion\" e da Graciela Molina nella nuova versione cinematografica. In un successivo doppiaggio della serie il suo ruolo \u00e8 stato affidato a Georgina Sanchez. In catalano \u00e8 interpretata dalla doppiatrice Nuria Trifol, eccezion fatta per i \"Rebuild of Evangelion\", in cui \u00e8 doppiata da Ana Pallej\u00e0. Nell'adattamento latinoamericano \u00e8 doppiata da Norma Echevarr\u00eda e nei \"Rebuild of Evangelion\" da Azucena Mart\u00ednez. In lingua tedesca e in portoghese \u00e8 interpretata da Julia Ziffer e Fernanda Bulara. Nell'adattamento francese il suo ruolo \u00e8 stato affidato a diverse doppiatrici: nella serie animata e in \"Evangelion 2.0\" \u00e8 doppiata da Marjolaine Poulain, nei due lungometraggi conclusivi del 1997 da Fran\u00e7oise Escobar e da C\u00e9line Melloul nella pellicola \"Evangelion 3.0\". Per l'uscita su Netflix \u00e8 stata ridoppiata da Stephanie McKeon in inglese, Emilie Rault in francese, Vera Bosch in spagnolo e Johanna Dost in tedesco.\nBiografia.\nAsuka S\u014dry\u016b Langley nasce il 4 dicembre 2001. \u00c8 la figlia della dottoressa Ky\u014dko S\u014dry\u016b Zeppelin, impiegata di un centro di ricerca chiamato Gehirn; pur avendo sangue giapponese e tedesco, la ragazza acquisisce la cittadinanza statunitense. Nel 2005 sua madre funge da cavia in un esperimento di contatto con l'Unit\u00e0 02; a causa di un incidente occorso durante l'esperimento Ky\u014dko ha un collasso mentale e viene ricoverata in ospedale. Durante il ricovero la scienziata d\u00e0 prova di infermit\u00e0 mentale e diventa incapace di riconoscere Asuka. La piccola \u00e8 ferita dal comportamento del genitore, che parla a una bambola credendo che sia sua figlia. Poco dopo la piccola viene scelta come Second Children. Asuka, credendo che la sua selezione da pilota possa indurre la madre a riconoscerla nuovamente, corre da lei ad annunciarle la notizia, ma trova il suo cadavere appeso al soffitto dell'ospedale. La piccola rimane scioccata e traumatizzata dal suicido della madre e adotta da quel momento in poi quale unica ragione di vita la propria autoaffermazione, sostenendo degli allenamenti specifici per diventare pilota e incontrare l'approvazione delle altre persone.\nAll'et\u00e0 di quattordici anni, dopo aver terminato i propri studi universitari ed essersi laureata, Asuka parte col suo Eva-02 per il quartier generale della Nerv sulla flotta navale delle Nazioni Unite, accompagnata da un uomo di nome Ry\u014dji Kaji, suo nuovo tutore legale. Durante il viaggio incontra Shinji Ikari, Third Children e pilota dell'Eva-01, e i suoi nuovi compagni di classe Kensuke Aida e T\u014dji Suzuhara. Poco dopo la flotta viene attaccata dal sesto angelo, Gaghiel. Asuka, vedendo in questo avvenimento una buona occasione per dimostrare le proprie capacit\u00e0, lascia entrare Shinji nel proprio Eva-02; i due ragazzi, operando in armonia con la stessa unit\u00e0 Evangelion, riescono a distruggere il nemico. Il 21 settembre del 2015 viene inserita nella classe 2-A della prima scuola media comunale di Neo Tokyo-3 e si trasferisce nell'appartamento di Misato Katsuragi, maggiore del reparto operativo della Nerv e sua nuova tutrice, sotto lo stesso tetto di Shinji. Con il tempo nella sua mente riaffiorano i ricordi del proprio doloroso passato, che provano la sua stabilit\u00e0 emotiva e fanno calare drasticamente il suo tasso di sincronia con l'Unit\u00e0 02. Quando sull'orbita satellitare terrestre compare il quindicesimo angelo, Arael, Asuka intercetta il nemico, ma, prima che ella possa andare all'assalto, Arael attacca la psiche della ragazza, facendo riaffiorare il suo trauma. In seguito alla disfatta del nemico la ragazza si rifugia a casa della sua compagna di classe Hikari Horaki, interrompendo cos\u00ec la convivenza con Shinji e Misato. Nella battaglia con l'angelo successivo, Armisael, il suo tasso di sincronia cala ulteriormente, precludendole ogni possibilit\u00e0 di attivare l'Evangelion. La giovane, precipitata in uno stato di depressione, fugge via di casa, ma viene recuperata dagli uomini del reparto servizi segreti della Nerv praticamente invalida e viene ricoverata d'urgenza in ospedale.\nIn \"The End of Evangelion\" viene fatta salire nuovamente a bordo dell'Eva-02 per ordine del maggiore Katsuragi. All'interno dello 02 Asuka sente la presenza di sua madre e decide di combattere di nuovo. In soli tre minuti affronta nove unit\u00e0 Evangelion chiamate , infliggendo loro gravi danni. Dopo il combattimento per\u00f2 viene ferita alla testa da una loro replica della lancia di Longinus; nonostante l'apparente sconfitta, inoltre, i nove Evangelion nemici si riattivano e si rialzano, attaccando e sfregiando il corpo del nemico e segnando la sua definitiva sconfitta. Alla fine del lungometraggio, una volta fallito il Perfezionamento, si risveglia su una spiaggia deserta accanto a Shinji. Il giovane tenta di strozzarla, ma Asuka gli accarezza la guancia, e Shinji allenta la presa.\nPersonalit\u00e0.\nAsuka \u00e8 una ragazza energica, orgogliosa, intraprendente e dal carattere coraggioso e risoluto. Tende a guardare dall'alto verso il basso le altre persone e desidera essere costantemente al centro dell'attenzione. Bench\u00e9 normalmente dimostri un atteggiamento testardo ed esuberante, in alcuni momenti esibisce un lato pi\u00f9 gentile, sensibile e premuroso. I suoi modi, bruschi e impulsivi, suscitano spesso l'antipatia delle altre persone, che non comprendono le reali intenzioni della ragazza. A differenza di Shinji e di Rei, coprotagonisti della serie e suoi colleghi alla Nerv, \u00e8 fiera del suo ruolo di pilota e si impegna con entusiasmo nelle missioni; tuttavia, nonostante il suo carattere apparentemente forte, aggressivo e competitivo, Asuka soffre dello stesso senso di alienazione dei compagni. In realt\u00e0 l'ostentata competitivit\u00e0 della ragazza trae origine dalla sua esperienza infantile, segnata dalla malattia mentale e dal conseguente suicidio della madre Ky\u014dko. Asuka affronta la perdita subita immergendosi nel proprio orgoglio, sino a diventare indisposta a ogni tipo di aiuto o consiglio, adottando come unica \"raison d'\u00eatre\" la forza e l'affermazione personale. Ella pilota l'Unit\u00e0 02 per soddisfare il proprio orgoglio e il suo intimo desiderio di accettazione, bramando di essere considerata, secondo le sue stesse parole, \u00abuna pilota d'\u00e9lite che protegger\u00e0 l'umanit\u00e0\u00bb.\nIl suo comportamento denota un carattere contraddittorio e pieno di sentimenti contrastanti: Asuka, nonostante l'apparente risolutezza, ha un carattere fragile ed \u00e8 tormentata dalla paura di non essere necessaria. La sua eccessiva fiducia in se stessa la porta a scontrarsi con Shinji Ikari, e, con il proseguire degli episodi e delle battaglie contro gli angeli, perdendo a poco a poco la fiducia in se stessa, viene psicologicamente e fisicamente provata. Anche la morte di Kaji, pilastro della sua vita affettiva, e la selezione del Fourth Children, T\u014dji Suzuhara, contribuiscono a far precipitare il suo orgoglio ferito. Dopo aver ostentato per tanto tempo le proprie capacit\u00e0 la Second Children arriva a mettere in dubbio il senso della propria vita e della propria identit\u00e0. Il crollo \u00e8 di tale portata da spingerla a evitare ogni tipo di contatto umano e a rifugiarsi a casa della sua amica Hikari Horaki, senza staccarsi dai videogiochi e senza mai incontrare lo sguardo degli altri. Sopraffatta dalla paura di restare da sola, la giovane dimostra di avere un grande e morboso bisogno dell'Eva, ancor di pi\u00f9 di quanto ne abbia Shinji. In una scena del venticinquesimo episodio insulta il proprio Evangelion chiamandolo \u00abrottame\u00bb, per poi ammettere che: \u00abIl rottame sono io. A nessuno pu\u00f2 servire un pilota di Eva incapace di pilotare\u00bb.\nAsuka \u00e8 stata descritta dalla critica e dalla sua doppiatrice Miyamura come una \u00abperfezionista\u00bb. Altri conflitti affliggono il suo rapporto con la First Children, Rei Ayanami, che disprezza chiamandola con i nomignoli di e di \"bambola meccanica\". In una scena del ventiduesimo episodio, ad esempio, Rei si confessa pronta a morire per Gend\u014d Ikari, comandante supremo della Nerv, suscitando l'ira di Asuka, che la prende a schiaffi e confessa di odiarla da sempre. Poco dopo Rei aiuta la compagna durante il combattimento contro l'angelo Arael, avvenimento che per\u00f2 ferisce ancor pi\u00f9 profondamente l'orgoglio della Second Children, contribuendo a farla precipitare nella disperazione. Il carattere ambivalente e tormentato di Asuka ha portato Tiffany Grant, doppiatrice nordamericana del personaggio, a difenderla da delle critiche. La ragazza, secondo Grant, bench\u00e9 apparentemente \u00abfastidiosa e arrogante\u00bb, celerebbe delle motivazioni pi\u00f9 profonde intuibili soltanto negli ultimi episodi: \u00abCredo che in fondo non ci sia nulla che non vada in lei. Ha per\u00f2 difficolt\u00e0 nel comunicare i propri veri sentimenti. Vuole solamente essere amata\u00bb.\nVersioni alternative.\nIn una scena dell'ultimo episodio della serie animata viene presentato un universo alternativo con una storia completamente differente rispetto alle puntate precedenti, in cui Asuka \u00e8 una normale studentessa delle scuole medie e un'amica d'infanzia di Shinji Ikari. Nella realt\u00e0 alternativa della puntata le unit\u00e0 Evangelion non sono mai esistite, ragion per cui Asuka non ha vissuto nessun trauma infantile per via della madre Ky\u014dko. Una versione degli eventi simile \u00e8 rintracciabile nel manga \"Neon Genesis Evangelion The Shinji Ikari Raising Project\", \"Evangelion Iron Maiden\" e nello spin-off \"Petit Eva - Evangelion@School\". La ragazza in quest'ultimo scenario si comporta nei confronti di Shinji come una sorella. In \"Shin seiki Evangelion - K\u014dtetsu no girlfriend 2nd\" invece entra apertamente in conflitto con Rei Ayanami per contendersi le attenzioni romantiche di Shinji.\nNel manga di \"Neon Genesis Evangelion\", illustrato e scritto da Sadamoto, Asuka ha i capelli biondi, ha un carattere pi\u00f9 immaturo della propria controparte animata e il suo passato \u00e8 differente; pur avendo un trascorso simile per via della mamma, nel manga ella \u00e8 stata concepita tramite fecondazione artificiale, come frutto di un esperimento di eugenetica. Nella sua prima battaglia effettiva contro Gaghiel, che nella serie classica affronta assieme a Shinji nella stessa unit\u00e0 Evangelion, combatte da sola, mentre Shinji guarda in un secondo momento lo scontro registrato su un proiettore della Nerv. Lei e il collega, come nella serie classica, si allenano per combattere a ritmo di musica contro l'angelo Israfel; Sadamoto ide\u00f2 l'allenamento come una sorta di bacio fra i due, sottolineandone la connessione spirituale. Il sito Kotaku ha notato come la relazione fra lei e Shinji sia meno approfondita, rimanendo comunque dipendente nei confronti di Kaji. In pi\u00f9, se nella serie originale lei e Kaworu non interagiscono mai, nel fumetto invece Kaworu viene introdotto prima, suscitando subito l'antipatia della ragazza. Ulteriori differenze vengono presentate negli ultimi capitoli del manga, corrispondenti agli eventi del lungometraggio \"The End of Evangelion\". Nel lungometraggio l'Eva-02 viene smembrato dagli Eva Series prima dell'arrivo di Shinji, mentre nel fumetto il Third Children riesce a intervenire in battaglia in sua difesa. Nel capitolo finale del fumetto, in seguito al rifiuto del Perfezionamento di Shinji, quest'ultimo vive in un mondo in cui in Giappone nevica di nuovo e in cui le persone non sembrano aver memoria degli eventi da poco passati. Il Third Children, in viaggio su un treno per l'Istituto Myoujyou, incontra una ragazza simile ad Asuka. Secondo Sadamoto la ragazza non \u00e8 proprio Asuka, ma il simbolo \u00abdi una donna attraente, una donna che Shinji pu\u00f2 incontrare anche nel nuovo mondo\u00bb.\n\"Rebuild of Evangelion\".\nUlteriori differenze nella storia e caratterizzazione del personaggio figurano nella tetralogia cinematografica \"Rebuild of Evangelion\", in cui Asuka viene introdotta nel secondo capitolo, \"\", e con il cognome di Shikinami Langley. Sembra che questo cambio di nome sia stato frutto di una precisa scelta di Hideaki Anno, il quale ha inoltre modificato il passato del personaggio. Durante la pellicola la ragazza, che alla Nerv ha il ruolo di capitano, affronta il settimo angelo con il proprio Eva-02 e viene designata pilota dell'Eva-03, laddove nella serie originale il ruolo era stato di T\u014dji Suzuhara. Nel corso degli eventi inoltre gioca spesso ai videogiochi e cerca di cucinare qualcosa per Shinji. Rispetto alla sua controparte originale Asuka Shikinami sembra anche pi\u00f9 aperta e vulnerabile: in una delle scene del lungometraggio, ad esempio, si confida per la prima volta a qualcuno parlando genuinamente dei propri sentimenti con Misato, non prova alcuna infatuazione per Ry\u014dji Kaji e mantiene un rapporto pi\u00f9 affettuoso e pacifico con Shinji. In fase di produzione lo sceneggiatore Y\u014dji Enokido ha aggiunto una scena notturna in cui la ragazza, sentendosi sola, entra senza permesso nella camera del compagno, dormendo insieme a lui. All'inizio della pellicola la giovane rifiuta con forza ogni tipo di contatto con le altre persone e Shinji, per poi provare gelosia nei suoi confronti e un certo interesse per i suoi sentimenti. Nel capitolo seguente, per\u00f2, Asuka, a distanza di quattordici anni dal precedente lungometraggio, lavora con Misato per la Wille, un'organizzazione nata per distruggere la Nerv, e riserva un atteggiamento freddo nei confronti di Ikari, ritenendolo responsabile della quasi distruzione del pianeta. Avendo perso la sua umanit\u00e0 in seguito al contatto con il decimo angelo ella non \u00e8 pi\u00f9 umana, dunque non pu\u00f2 vivere pi\u00f9 con le altre persone. Come tutti altri piloti non cresce e non diventa fisicamente adulta, a causa di quella che lei stessa definisce \"la maledizione degli Eva\"; solo i suoi capelli crescono, mentre il resto del corpo rimane quello di una quattordicenne. Asuka \u00e8 inoltre protagonista di un breve manga chiamato \"Evangelion: 3.0 You Can ( Not) Redo (-120 min)\", sceneggiato da Kazuya Tsurumaki e con disegni di Mahiro Maeda e Hidenori Matsubara. Qui Shikinami si prepara con Mari Illustrious Makinami per la missione di recupero dell'Unit\u00e0 01, nello spazio assieme a Shinji, decidendo di indossare la sua vecchia tuta per indurre il compagno a riconoscerla.\nNella pellicola seguente, \"\", Asuka, Rei e Shinji giungono in una piccola citt\u00e0 composta da sopravvissuti al Third Impact chiamata Villaggio 3. Qui Shikinami vive separata dagli altri esseri umani, che chiama Lilin, assieme a Kensuke Aida. Nel corso del lungometraggio va a controllare spesso lo stato di Shinji, affranto e quasi catatonico, in silenzio. Miyamura ha descritto il suo come l'atteggiamento di una madre \u00abche lascia con discrezione del cibo davanti alla stanza del figlio per vedere come sta\u00bb. Shikinami alla fine costringe Shinji, completamente inerme e senza pi\u00f9 voglia di continuare a vivere, a mangiare infilandogli forzatamente del cibo in bocca, e per la doppiatrice il suo ruolo sarebbe quello di essere contemporaneamente \u00abgentile e severa\u00bb nei confronti del ragazzo. Successivamente Asuka sale assieme a Shinji sulla nave della Wille, la Wunder, preparadosi con Mari Makinami per una missione in Antartide, epicentro del Second Impact. Qui Asuka, a bordo del suo Eva-02, cerca di neutralizzare l'Eva-13, ma viene ostacolata dall'AT Field del proprio Evangelion. Pur di completare la missione Shikinami toglie una benda sul proprio occhio e attiva la modalit\u00e0 999; Asuka rinuncia cos\u00ec alla propria umanit\u00e0, manifestandosi come nono Angelo e trasformando l'Eva-02 in un gigante di luce. L'Eva-13 si risveglia e la paralizza, e Asuka incontra un'altra s\u00e9 stessa, l'Asuka originale. Viene dunque rivelato che ella \u00e8 solo una dei tanti cloni della serie Shikinami, l'unica rimasta. Durante il Perfezionamento Asuka si lamenta del fatto che non abbia un genitore che si prenda cura di lei, e Kensuke, vestito come la sua bambola di pezza, le dice che andr\u00e0 tutto bene e che \u00abAsuka \u00e8 Asuka, e questo ti \u00e8 sufficiente\u00bb. Shikinami, visibilmente cresciuta, si risveglia infine su una spiaggia e saluta Shinji; anche Mari la saluta, dicendo: \u00abPrincipessa, abbi cura di te\u00bb.\nNel corso di \"3.0+1.0\" alla fine la giovane confessa i suoi sentimenti a Shinji dicendo di averlo amato; per Miyamura la frase non implicherebbe che il suo amore sia finito o che adesso ami qualcun altro, ma che \u00abvoleva solo dirgli questo con sincerit\u00e0\u00bb. L'attrice ha inoltre sottolineato pi\u00f9 volte di non aver interpretato la relazione fra Kensuke e Asuka come di tipo romantico, visto che Asuka \u00e8 ancora fisicamente quattordicenne; secondo lei Kensuke sarebbe solo una sorta di figura di riferimento genitoriale, e anche Anno disse che l'ultima scena del personaggio in \"Thrice Upon A Time\" sia correlata all'immagine di Kensuke come una figura paterna per Shikinami. Secondo lei: \u00abKensuke \u00e8 un posto caldo per chi si sente solo o vuole sentirsi al sicuro\u00bb. Durante la produzione una scena in cui Kensuke riprende Asuka con una telecamera venne pensata come una scena d'amore; la doppiatrice ha per\u00f2 interpretato anche in tal caso questo amore come di tipo paterno. Tetsuya Iwanaga, interprete giapponese di Kensuke, ha descritto il proprio personaggio come \u00abun amico dal quale Asuka da cui \u00e8 mai stata capace di affrancarsi\u00bb. Iwanaga originariamente pens\u00f2 che stesse aiutando la ragazza per amicizia; Miyamura per\u00f2 trov\u00f2 la loro vicinanza sospettosa, visto che Asuka chiama Aida \"Ken-ken\". In un'intervista Iwanaga dichiar\u00f2 di aver interpretato la scena in cui si vede Kensuke travestito dalla bambola di pezza della ragazza come una rappresentazione del fatto che lui sia diventato \u00abil supporto che ha salvato Asuka\u00bb. Miyamura interpret\u00f2 una scena in cui Asuka dice \u00abbaka Shiniji\u00bb come una \u00ablettera d'amore\u00bb per tutti coloro che hanno supportato la coppia. Secondo lei inoltre l'Asuka originale della serie Shikinami non \u00e8 Asuka Soryu, visto che le richiesero di interpretarle come fossero personaggi diversi.\nPsicologia.\nNel ventiduesimo episodio della serie \u00e8 presente un lungo monologo interiore di Asuka, contrassegnato da una serie di immagini e di vocaboli atti a ricreare un flusso di coscienza, cio\u00e8 la libera associazione di pensieri, ricordi e rappresentazioni semantiche di un soggetto studiata e analizzata dal medico Sigmund Freud. Dal monologo risulta che in termini psicologici e psicoanalitici la giovane soffra di dipendenza, opposizione, compensazione, razionalizzazione, identificazione primaria e di . La protesta virile in psicologia rappresenta l'insieme delle tendenze esageratamente mascoline riscontrabili in alcune donne stanche del ruolo sociale solitamente assegnato al genere femminile: Asuka infatti considera i suoi coetanei di genere maschile come rivali a cui dimostrare le proprie capacit\u00e0 e soffre di un marcato complesso emotivo nei confronti del sesso opposto, fondendo insieme una cosiddetta \"rivalit\u00e0 radicale\" e un latente complesso di inferiorit\u00e0. La protesta virile della ragazza si riflette nelle sue forti tendenze misandriche, che la rendono dominata dalla necessit\u00e0 di battere i propri coetanei e ossessionata dall'idea di realizzare il suo desiderio di affermazione personale. Nonostante la sua profonda sfiducia nei confronti del sesso maschile Asuka prova un particolare senso di ammirazione nei confronti del suo tutore, Ry\u014dji Kaji, che chiama con il termine onorifico \"senpai\". La rivista \"Newtype\" ha notato come ella alzi anche le mani sugli altri ragazzi, dimostrandosi per\u00f2 gentile nei confronti del tutore. La sua dipendenza nei confronti di Kaji cela in realt\u00e0 una latente ricerca di una figura di riferimento a cui appoggiarsi e su cui costruire la propria affettivit\u00e0. La sua infatuazione la porta inoltre a provare gelosia nei confronti dell'uomo e a tentare di sedurlo.\nLa protesta virile e la misandria spiegano le espressioni pi\u00f9 caratteristiche della Second Children, come \u00abSei un uomo, no?\u00bb, generalmente volte ad annichilire la virilit\u00e0 del suo interlocutore e tipicamente rivolte al suo collega Shinji, per il quale prova sia interesse, sia ostilit\u00e0. I due ragazzi, a causa della propria intima fragilit\u00e0 e delle proprie insicurezze, non riescono a comunicare emotivamente, continuando per\u00f2 a bramare e provare un certo interesse affettivo reciproco. L'eccessivo orgoglio di Asuka le impedisce di ammettere a se stessa di ricambiare i sentimenti del rivale e, con il progredire degli eventi e delle battaglie, i suoi sentimenti di amore e odio si intensificano. In una scena del quindicesimo episodio della serie televisiva, ad esempio, i due giovani si scambiano un bacio sotto proposta della stessa Second, che per\u00f2 inizia a sviluppare un profondo complesso di inferiorit\u00e0 nei confronti del compagno. Nella versione \"director's cut\" del monologo interiore del ventiduesimo episodio vennero aggiunte dal personale due scene ambientate nella nona e nella quindicesima puntata, in cui Asuka appare frustrata di fronte alla porta scorrevole della sua stanza e dopo il bacio con Shinji; dai dialoghi del monologo, inoltre, si comprende come Asuka stesse cercando in realt\u00e0 aiuto e amore da parte del ragazzo.\nLa sua relazione con Shinji \u00e8 stata analizzata dai critici. La rivista \"Newtype\" ha notato come il ragazzo provi qualcosa per lei, mentre Asuka riveli apertamente i propri sentimenti di frustrazione nel volerlo come proprio compagno, lasciando intendere \u00abche i suoi sentimenti siano meno forti di quel che sembra\u00bb. Secondo la critica Susan J. Napier ci si potrebbe aspettare che i due ragazzi, vista l'evidente tensione sessuale, sviluppino attrazione romantica l'uno verso l'altra, ma tali sentimenti vengono sommersi dall'intenso senso di competizione di lei. Napier ha inoltre notato come Shinji provi paura e attrazione nei confronti delle figure materne delle donne che lo circondano, come Rei o Misato, ma \u00absoltanto Asuka pu\u00f2 essere vista come esplicitamente sessualizzata\u00bb. In una scena del lungometraggio \"The End of Evangelion\" si vede Asuka su un letto mentre parla con un'espressione infuriata, interpretata dagli scrittori Kazuhisa Fujie e Martin Foster come una rappresentazione della libido di Shinji. La ragazza viene inquadrata mentre ha un rapporto sessuale con il compagno, in una posizione descritta da un \"artbook\" ufficiale come \u00abdella \"cowgirl\"\u00bb. Secondo un gioco ufficiale di carte sulla serie, inoltre, n\u00e9 Yui, n\u00e9 Rei e n\u00e9 Misato potevano fare da donna per Shinji, mentre Asuka, unica ragazza alla pari con lui, diventa il centro del suo desiderio, usandola per\u00f2 come un oggetto per consolare s\u00e9 stesso e finendo con il ferirla. Nonostante questo, nell'ultima scena Shinji incontra Asuka nel mondo nuovo dopo il suo rifiuto del Perfezionamento, proprio come lui aveva desiderato.\nL'ostentato amor proprio del personaggio rappresenta un atto di compensazione psicologica, volto a far riconoscere la propria esistenza agli occhi delle altre persone. In seguito alla malattia mentale della madre Asuka reprime la propria tristezza e decide di non piangere pi\u00f9 e di comportarsi da adulta, condotta che pu\u00f2 essere accostata al meccanismo di difesa noto come formazione reattiva, per cui un desiderio inconscio inaccettabile viene sostituito con un atteggiamento opposto. I suoi ricordi legati alla madre vengono poi repressi e allontanati dalla coscienza, mediante un meccanismo di difesa chiamato rimozione, anch'esso studiato dalla psicoanalisi. Negli ultimi episodi della serie per\u00f2 i ricordi rimossi riaffiorano nella coscienza; provata dagli eventi, Asuka sviluppa un profondo disgusto nei confronti di se stessa e incomincia a provare ansia all'idea di essere abbandonata nuovamente. Tale comportamento \u00e8 imputabile a un disturbo d'ansia da separazione, riscontrabile nei bambini piccoli insicuri che manifestano sentimenti di angoscia al momento di separarsi dai propri parenti stretti o dai propri cari. Nella stessa puntata appare anche la didascalia . La parola attaccamento in psicologia si pu\u00f2 riferire anch'essa al legame affettivo che si instaura fra la madre e il proprio figlio; mentre il comportamento di Asuka \u00e8 quello di \"attaccamento\", quello di Rei \u00e8 costituito da \"legami\".\nRiferimenti culturali e interpretazioni.\nI critici hanno notato come Asuka sia iconograficamente e psicologicamente opposta a Rei Ayanami, altra protagonista di \"Neon Genesis Evangelion\" e sua collega pilota. Rei ha i capelli azzurri e gli occhi rossi ed \u00e8 spesso associata alla Luna, mentre Asuka ha i capelli rossi e gli occhi azzurri e viene presentata nell'ottavo episodio stagliata dal Sole. Rei \u00e8 anche collegata al bianco; lo scrittore Claudio Cordella ha notato come il bianco sia associato nella cultura giapponese alla santit\u00e0, la luce, l'eternit\u00e0, mentre il rosso \u00e8 il colore della sessualit\u00e0 sterile, tradizionalmente scelto dalle ragazze non sposate o dalle \"geisha\" per i loro \"kimono\". Lo psichiatra giapponese K\u014dji Mizobe ha collegato il rosso di Asuka alle mestruazioni, il bianco di Rei all'altruismo, imputando i comportamenti instabili di Asuka a un disturbo narcisistico o a un istrionico di personalit\u00e0. Lo scrittore Dennis Redmond invece ha notato come l'Eva-01 del protagonista Shinji sia viola, a met\u00e0 fra l'Eva-00 blu di Rei e lo 02 di Asuka, descrivendo Rei come un simbolo di \u00abun'interiorit\u00e0 neonazionale vuota\u00bb e poetica, mentre Asuka come uno specchio di una pragmatica e \u00aboltraggiosa esteriorit\u00e0 multinazionale\u00bb. Secondo il \"Polygon\" le due ragazze sarebbero due sfumature dello stesso spettro del femminile, nessuna delle quali buona o cattiva in s\u00e9, che Shinji deve riconoscere come individui autonomi superando il complesso Madonna-Puttana postulato da Sigmund Freud, cio\u00e8 l'incapacit\u00e0 di alcuni uomini di vedere le donne nelle proprie sfumature individuali, percependole invece in maniera dicotomica o come esseri angelici o come entit\u00e0 malefiche.\nAltri critici hanno notato come Shinji nella dicotomia sia una via di mezzo fra le due. Rei \u00e8 stata accostata al Super-io, Shinji all'Io e Asuka all'Es, le tre istanze intrapsichiche proposte dalla seconda topica di Freud: il Super-io \u00e8 il giudice della coscienza, l'Es la parte istintuale dell'essere umano e l'Io la coscienza che cerca di equilibrarsi fra le due istanze. I tre Children sono stati paragonati anche ai tre stadi dell'anima umana postulati dalla cabala ebraica: Asuka a \"Nefesh\", fonte della vitalit\u00e0 animale, Shinji a \"Ru'ah\", l'anima, frutto dell'innalzamento dell'uomo dal suo aspetto puramente biologico, e Rei a \"Neshamah\", lo spirito, frutto della connessione fra uomo e Dio. Altri invece hanno collegato Asuka ad Ama-no-Uzume, divinit\u00e0 femminile shintoista associata alla danza e alla sensualit\u00e0. \nK\u014dji Mizobe ha descritto Asuka come una ragazza per certi aspetti simile a Shinji, nel suo bisogno di approvazione e nella sua incapacit\u00e0 di rapportarsi con gli altri. Per lo psicologo i due ragazzi sarebbero un fallimento comunicativo, e la loro caratterizzazione li renderebbe popolari anche alle generazioni che hanno seguito \"Evangelion\" dopo pi\u00f9 di venti anni dalla prima messa in onda; secondo Mizobe infatti alcuni giovani giapponesi del 2021 hanno le stesse difficolt\u00e0 comunicative di Asuka e Shinji, potendo cos\u00ec empatizzare con i problemi dei due personaggi e riconoscersi in loro. Il filosofo e critico culturale Hiroki Azuma ha descritto Asuka e gli altri personaggi della serie come personaggi stereotipati, senza caratteristiche individuali o estetiche particolari; Asuka, in particolare, \u00e8 stata descritta come un \u00abtipico personaggio da anime fantascientifico\u00bb. Secondo Azuma, per\u00f2, grazie a tali personaggi stereotipati Anno sarebbe stato capace di \u00abdescrivere gli anni novanta\u00bb. Per il critico Manabu Tsuribe inoltre in \"The End of Evangelion\" rappresenterebbe per Shinji l'Altro, un'altra persona separata da s\u00e9 con cui non potr\u00e0 mai diventare una cosa sola. Secondo lui il lungometraggio si concluderebbe proprio nel momento in cui Shinji riconosce Asuka come un'entit\u00e0 separata da s\u00e9. Il critico giapponese Akio Nagatomi di The Anim\u00e9 Caf\u00e9, notando come diversi personaggi di \"Evangelion\" presentino delle somiglianze con altri di una precedente opera della Gainax e di Anno, \"Punta al Top! Gunbuster\", ha invece descritto Asuka come un corrispettivo di Jung Freud. L'ingegnere Yumiko Yano inoltre ha paragonato lo sguardo spento di Asuka nel ventiquattresimo episodio, rinchiusa in una stanza d'ospedale dopo un crollo psichico ed emotivo, alle bambole dell'artista Katan Amano. Secondo il sito Cinefacts.it Asuka nella stessa puntata tenterebbe il suicidio in una vasca da bagno una volta scontratasi con i propri limiti, collegando tale fatto al Thanatos, la pulsione di morte postulata da Freud.\nAccoglienza.\nImmediatamente dopo la conclusione della serie Asuka si posizion\u00f2 terza fra i personaggi femminili pi\u00f9 popolari del momento nell'Anime Grand Prix del 1996, un grande sondaggio condotto annualmente dalla rivista giapponese \"Animage\", dietro alla coprotagonista Rei Ayanami e a Hikaru Shido di \"Magic Knight Rayearth\". Anche negli Anime Grand Prix dei due anni seguenti riusc\u00ec a rimanere fra i primi dieci, posizionandosi al quarto e al sesto posto. Asuka, inoltre, comparve per diversi anni nei sondaggi mensili della rivista, rimanendo fra i venti personaggi pi\u00f9 popolari nelle indagini del 1996, del 1997 e in molte del 1998. Nel 1999 \"Animage\" la nomin\u00f2 al quarantesimo posto fra i personaggi pi\u00f9 popolari di sempre. Anche la rivista specializzata \"Newtype\" ebbe modo di sottolineare la popolarit\u00e0 del personaggio. Nell'agosto e nel settembre 2009 emerse al primo posto fra i personaggi pi\u00f9 apprezzati dai lettori del periodico e rimase il personaggio femminile pi\u00f9 popolare di \"Neon Genesis Evangelion\", mentre nel mese di ottobre conquist\u00f2 il decimo posto. A marzo dell'anno seguente \"Newtype\" la elesse terzo personaggio femminile pi\u00f9 popolare degli anni novanta, subito dopo Rei Ayanami e Usagi Tsukino di \"Pretty Guardian Sailor Moon\". Nel febbraio 2015, ossia a distanza di venti anni dalla prima messa in onda della serie, riapparve di nuovo nelle classifiche mensili di \"Newtype\", emergendo al sesto posto e battendo molti altri personaggi pi\u00f9 recenti.\nNel 2009 il sito web Recochoku chiese ai propri utenti quale eroina animata volessero sposare; nel sondaggio Asuka risult\u00f2 decima. Risultato diametralmente opposto si registr\u00f2 nel 2017, anno in cui conquist\u00f2 il sedicesimo posto di un sondaggio indotto dal sito web Anime! Anime!, che chiese ai propri utenti quale fosse il personaggio femminile con cui non avrebbero mai voluto sposarsi, neanche a costo di morire. Nel 2011 il sito web Biglobe chiese ai propri utenti quale fosse il miglior personaggio femminile \"moe\", sondaggio in cui Asuka emerse al 38\u00ba posto. Nel 2012 l'emittente Fuji TV chiese a circa quattordicimila appassionati quale fosse la miglior eroina animata di sempre, occasione in cui riusc\u00ec a conquistare il ventiduesimo posto. Due anni pi\u00f9 tardi il sito Anime News Network sottopose ai propri utenti un sondaggio sui migliori piloti dell'animazione giapponese; nell'elenco dei personaggi pi\u00f9 votati Asuka S\u014dry\u016b Langley emerse quinta. Nel 2016 il sito web Charapedia apr\u00ec un sondaggio riguardante i migliori studenti trasferiti degli anime e Asuka si classific\u00f2 al sesto posto, con 270 voti. A luglio 2019 la testata giornalistica \"Merumo\" pubblic\u00f2 i risultati di un'indagine rivolta esclusivamente al pubblico femminile della serie, in cui Asuka apparve al quarto posto fra i personaggi pi\u00f9 popolari, a pari merito con Misato Katsuragi. Asuka Shikinami invece conquist\u00f2 il primo posto fra i personaggi pi\u00f9 popolari di \"Evangelion\" in un grande sondaggio condotto nel 2020 da NHK. Anche la battuta ricorrente del personaggio, \u00abMa sei stupido?\u00bb, ha trovato notoriet\u00e0, sino a diventare una delle sue caratteristiche pi\u00f9 famose.\nCritica.\nI critici e le riviste specializzate di animazione hanno espresso apprezzamenti e critiche nei confronti del personaggio di Asuka. Dei recensori ne hanno criticato il carattere arrogante, scontroso e autoritario. Pete Harcoff di AnimeCritic.com, ad esempio, pur apprezzandone la comicit\u00e0 e la spensieratezza, l'ha descritta come un \u00abfastidioso moccio al naso\u00bb. Un parere analogo \u00e8 stato espresso da Raphael See di T.H.E.M. Anime Reviews, che, menzionando gli aspetti negativi di \"Neon Genesis Evangelion\" e della caratterizzazione dei suoi personaggi, l'ha definita \u00abuna semplice mocciosa arrogante\u00bb. Lynzee Loveridge di Anime News Network ha inserito il personaggio al settimo posto tra i \"peggiori falliti\" dell'animazione nipponica. Ramsey Isler di IGN invece l'ha inserita al tredicesimo posto tra i migliori personaggi della storia dell'animazione giapponese. Fra le ragioni della sua scelta Isler ha citato la parabola negativa del personaggio e il realismo della sua caratterizzazione. Secondo lui: \u00ab\u00c8 un personaggio tragico, ma \u00e8 proprio questo a renderlo cos\u00ec accattivante\u00bb.\nIl sito Otaku Kart l'ha descritta come \u00abuno dei personaggi femminili pi\u00f9 popolari della storia degli anime\u00bb. WatchMojo l'ha definita un \u00abpersonaggio iconico\u00bb, nominandola fra i migliori piloti di mecha e fra le migliori \"tsundere\" dell'animazione nipponica. Il sito CBR l'ha inserita fra le migliori donne pilote degli anime mecha, definendolo \u00abil pi\u00f9 realistico esempio di personaggio \"tsundere\" in uno \"sh\u014dnen\"\u00bb e \u00abuno dei personaggi pi\u00f9 affascinanti\u00bb della storia dell'animazione giapponese. Ritwik Mitra e Chris Shaddock di Screen Rant l'hanno inserita fra i migliori personaggi della serie. Secondo lo scrittore Jay Telotte, inoltre, Asuka \u00ab\u00e8 il primo personaggio plurinazionale realistico in tutta la storia della fantascienza televisiva giapponese\u00bb. Anche i siti Crunchyroll e Charapedia ne hanno elogiato il realismo e l'originalit\u00e0; per Charapedia, in particolare: \u00abLa descrizione della sua psicologia \u00e8 realistica e senza forzature, diversamente da quanto avviene per molti personaggi animati\u00bb.\nAnche il suo ruolo nel \"Rebuild of Evangelion\" ha attirato critiche ed elogi da parte dei recensori. Simon Abrams di \"Slant Magazine\", recensendo la pellicola \"\", ha rivelato di non aver apprezzato i nuovi sviluppi del suo \u00abaccelerato\u00bb rapporto con Shinji, che secondo il suo parere avrebbe dovuto avere \u00abil giusto tempo per crescere\u00bb ed evolversi. Secondo Eric Surrel, recensore di Animation Insider, l'improvvisa comparsa di Asuka sarebbe \u00abscioccante e deprimente\u00bb e sarebbe uno dei punti dolenti del lungometraggio, \u00abspecie se si considera l'importantissimo ruolo che rivestiva nella trama della serie originale\u00bb. WatchMojo, viceversa, l'ha valutata positivamente, siccome \u00abha molto meno \"fan service\"\u00bb. Anche Brian Miller del \"LA Weekly\" apprezz\u00f2 questo aspetto, lodando l'\u00abaffascinante\u00bb corteggiamento di Shinji. The Fandom Post trov\u00f2 il personaggio trascurato dalla sceneggiatura di Anno, visto il minor spazio dedicatole e l'introduzione di Mari, mentre Renan Fontes di Comic Book Resources giudic\u00f2 Asuka Shikinami significativamente meno interessante di Langley. UK Anime Network d'altra parte trov\u00f2 la Asuka del \"Rebuild\" un personaggio pi\u00f9 umano e con cui \u00e8 pi\u00f9 facile empatizzare rispetto a quella della serie classica. Anche il suo ruolo nell'ultimo capitolo del \"Rebuild\", \"Evangelion 3.0+1.0\", ha suscitato pareri contrastanti nella critica. Secondo il sito tedesco Riecks Film Kritiken anche Asuka di \"3.0+1.0\", assieme ad altri personaggi della serie, non avrebbe lo stesso impatto della propria controparte originale. Escape Into Film ha criticato le rivelazioni proposte dal lungometraggio, a suo dire strane e senza una reale giustificazione. Opinione opposta fu espressa da Henrique Padula di IGN, secondo la quale lei e gli altri protagonisti guadagnerebbero nuove sfaccettature, raggiungendo punti mai raggiunti dalla serie. Il sito web Otaku Revolution ha apprezzato lo sviluppo e le rivelazioni su Asuka, trovandole \u00abmolto azzeccate\u00bb. Geek Ireland ha lodato il fatto che il lungometraggio dia un senso di conclusione ad Asuka, Shinji, e agli altri personaggi, mentre A. Dean Kelly di Otaku Voice ha scritto che: \u00abTutto ci\u00f2 che riguarda Asuka da \"3.33\" in poi comincia finalmente ad avere senso ora\u00bb.\nInfluenza culturale e \"merchandising\".\nIl personaggio di Asuka \u00e8 stato usato per degli articoli di \"merchandising\" sulla serie, come riproduzioni a grandezza naturale, \"action figure\", nendoroid, chitarre, accessori e riproduzioni dei suoi indumenti, intere linee di abbigliamento e costumi da bagno, alcuni dei quali andati immediatamente fuori catalogo. Anche le sue \"action figure\" hanno riscosso successo. Secondo lo scrittore giapponese Kazuhisa Fujie degli articoli per la casa con l'immagine di Asuka e le altre protagoniste femminili di \"Evangelion\" sono diventati cos\u00ec popolari da essere rimessi in commercio con una seconda edizione. Il 27 febbraio 1997 la casa editrice giapponese Kadokawa ha pubblicato un libro a lei dedicato intitolato . Nel 2008 l'azienda Broccoli invece ha pubblicato un videogioco intitolato , in cui il giocatore assume il compito di accudire i personaggi di Asuka e di Rei Ayanami. Nel 2019 la Bandai ha annunciato un gioco di carte dedicato a \"Eva\" intitolato \"Evangelion Card Game\"; uno dei due set del gioco, chiamato Ev02, \u00e8 dedicato ai personaggi di Kaworu e Asuka.\nOtre che nei videogiochi tratti dalla serie animata originale Asuka \u00e8 stata usata in dei media non appartenenti al \"franchise\" di \"Evangelion\", come nei videogiochi \"Monster Strike\", \"Super Robot Wars\", \"Tales of Zestiria\", \"Puzzle &amp; Dragons\", \"Keri hime sweets\", \"Summons Board\", \"Puyopuyo!! Quest\" e in un episodio dell'anime \"Shinkansen henkei robo Shinkalion\". Delle celebrit\u00e0 giapponesi l'hanno omaggiata effettuandone un cosplay; fra i personaggi dello spettacolo che hanno indossato i suoi panni figurano l'attrice Saki Inagaki, Haruka Shimazaki e la cantante Hirona Murata, membro del gruppo giapponese 9nine. Nel 2019 Lai Pin-yu, membro del PPD e dello Yuan legislativo di Taiwan, ha tenuto dei comizi elettorali vestita da Asuka, guadagnando cos\u00ec popolarit\u00e0. Secondo Comic Book Resources, inoltre, il suo \u00e8 uno dei personaggi pi\u00f9 popolari e diffusi del panorama cosplay. Asuka \u00e8 stata citata e parodiata da Excel, protagonista femminile della serie \"Excel Saga\", e alcuni dei suoi tratti estetici e caratteriali sono stati ripresi per la creazione di alcuni personaggi seguenti. La critica ha individuato in lei uno dei pi\u00f9 popolari e influenti esempi dello stereotipo \"tsundere\", termine usato per indicare personaggi scontrosi, assertivi e autoritari, caratterizzati spesso da un lato nascosto pi\u00f9 gentile, empatico e insicuro, celato a causa di trascorsi burrascosi o esperienze traumatiche. Comic Book Resources, ad esempio, ha paragonato ad Asuka Asuna Y\u016bki di \"Sword Art Online\", Rin T\u014dsaka di \"Fate/stay night\", Ky\u014d S\u014dma di \"Fruits Basket\" e Taiga Aisaka di \"Toradora!\". Altri personaggi che sono stati paragonati ad Asuka sono Mai Shibamura di \"Gunparade March\", Michiru Kinushima di \"Plastic Memories\" e D.Va del videogioco \"Overwatch\". Anche il gruppo giapponese L'Arc~en~Ciel l'ha omaggiata in una canzone intitolata . Ulteriori riferimenti sono stati individuati in altre serie animate giapponesi, come \"Sayonara Zetsub\u014d-sensei\", \"Wotakoi - L'amore \u00e8 complicato per gli otaku\", \"Sfondamento dei cieli Gurren Lagann\" e \"Sword Art Online\", in cui viene parodiata una scena di lei e Rei in ascensore del ventiduesimo episodio."}
{"id": "1649454", "revid": "177966", "url": "https://it.wikipedia.org/wiki?curid=1649454", "title": "T\u014dji Suzuhara", "text": " \u00e8 uno dei personaggi della serie animata giapponese \"Neon Genesis Evangelion\", sceneggiata e diretta da Hideaki Anno, e dell'omonimo manga scritto e disegnato da Yoshiyuki Sadamoto. Il personaggio compare nelle opere tratte dalla serie animata, in manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\". Toji nella serie animata originale \u00e8 un ragazzo quattordicenne che viene arruolato dall'agenzia speciale Nerv per pilotare un gigantesco mecha noto come Eva-03 e combattere, assieme ad altri piloti, contro dei misteriosi esseri chiamati angeli.\nCreazione.\nLa ferita alla gamba di T\u014dji non era prevista nel copione originale del diciannovesimo episodio, e l'indicazione venne data alla regia solamente in fase di realizzazione. Nel doppiaggio originale \u00e8 interpretato da Tomokazu Seki. Nel doppiaggio originale della serie T\u014dji parla con un marcato accento tipico del Kansai. Tuttavia, essendo Tomokazu Seki originario di Asakusa, un quartiere della citt\u00e0 di Tokyo, il doppiatore si \u00e8 dovuto sforzare molto per interpretare il personaggio, laddove l'adattamento italiano \u00e8 doppiato da Corrado Conforti e nel ridoppiaggio Neflix da Alex Polidori.\nBiografia.\nT\u014dji Suzuhara \u00e8 uno studente della 2-A della prima scuola media comunale di Neo Tokyo-3. \u00c8 del gruppo sanguigno B ed \u00e8 nato nel dicembre 2001. La sua famiglia \u00e8 composta dal nonno, dal padre e dalla sorellina pi\u00f9 piccola mentre il padre lavora nei laboratori della Nerv. In un primo momento dimostra di nutrire un forte astio nei confronti di Shinji Ikari, pilota dell'Eva-01 ritenendolo direttamente responsabile di un incidente che ha colpito la sorella pi\u00f9 piccola durante lo scontro fra il terzo angelo Sachiel e la sua unit\u00e0. Nel terzo episodio della serie arriva a picchiare il compagno, sferrandogli due pugni poco prima della battaglia contro il quarto angelo, Shamshel. Tuttavia, dopo aver assistito in prima persona allo scontro, insorgono in lui numerosi sensi di colpa per il gesto compiuto. Gi\u00e0 nella puntata seguente diventa sinceramente preoccupato per Shinji, nonostante il carattere orgoglioso e fiero che gli impedisce di dimostrare apertamente i propri sentimenti.\nBench\u00e9 si reputi un tipo duro e ostenti un carattere forte T\u014dji nasconde in realt\u00e0 un lato onesto, generoso e un po' introverso. Il suo approccio umano e il suo carattere espansivo hanno una positiva influenza non solo su Shinji, ma su tutti gli altri \"Children\". Nella seconda met\u00e0 della serie viene scelto come Fourth Children, quarto soggetto qualificato e pilota assegnato alla guida dell'Eva-03. T\u014dji accetta il compito assegnatogli a condizione che sua sorella venga trasferita presso l'ospedale del quartier generale della Nerv. Durante il suo esperimento di attivazione nella citt\u00e0 di Matsushiro l'Unit\u00e0 03 con T\u014dji al proprio interno va fuori controllo, infettata dall'angelo Bardiel. L'Eva si scontra con gli Eva-02 e 00, sconfiggendoli senza difficolt\u00e0, per poi ingaggiare una lotta corpo a corpo con l'Unit\u00e0 01, scontro che ha come risoluzione la sua completa distruzione. Pur sfuggendo alla morte, T\u014dji perde la gamba sinistra."}
{"id": "1649456", "revid": "22475", "url": "https://it.wikipedia.org/wiki?curid=1649456", "title": "Toji Suzuhara", "text": ""}
{"id": "1649460", "revid": "287204", "url": "https://it.wikipedia.org/wiki?curid=1649460", "title": "Gendo Ikari", "text": ""}
{"id": "1649461", "revid": "597169", "url": "https://it.wikipedia.org/wiki?curid=1649461", "title": "Gend\u014d Ikari", "text": ", o , \u00e8 un personaggio della serie televisiva anime \"Neon Genesis Evangelion\", sceneggiata e diretta da Hideaki Anno, e dell'omonimo manga di Yoshiyuki Sadamoto. Nel doppiaggio originale \u00e8 interpretato da Fumihiko Tachiki, mentre nell'adattamento italiano il suo ruolo \u00e8 affidato a Massimo Corvo e, nel ridoppiaggio di Netflix, a Roberto Draghetti. Il personaggio \u00e8 comparso in altre opere tratte della serie animata, in diversi manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\".\nGend\u014d nella serie originale \u00e8 il comandante supremo dell'agenzia speciale Nerv, deputata allo studio e all'annientamento di una serie di misteriosi nemici del genere umano chiamati angeli. L'uomo, segnato e afflitto dall'improvvisa morte della sua sposa Yui, abbandona il suo unico figlio Shinji Ikari per potersi dedicare a tempo pieno a un piano chiamato Progetto per il perfezionamento dell'uomo. Il suo atteggiamento pragmatico, freddo e calcolatore lo porta a usare qualsiasi mezzo pur di raggiungere i propri scopi personali. \nIl personaggio di Gend\u014d \u00e8 emerso in sondaggi di popolarit\u00e0, ma ha anche subito delle critiche da parte degli appassionati, che hanno criticato il suo atteggiamento distaccato e spietato; altri invece ne hanno apprezzato la caratterizzazione e l'introspezione psicologica, arrivandolo a considerare uno dei personaggi negativi pi\u00f9 memorabili della storia dell'animazione nipponica.\nCreazione e sviluppo.\nHideaki Anno, regista e principale sceneggiatore della serie, prese il nome di Gend\u014d da un personaggio presente in un progetto fallito dello studio Gainax, un anime pianificato prima di \"Evangelion\" ma mai prodotto. Per il suo cognome da celibe opt\u00f2 per la parola ; per quello da sposato scelse invece , cos\u00ec da collegarsi ai nomi di altri personaggi di \"Neon Genesis Evangelion\", ispirati a termini provenienti dal gergo nautico o a navi della Marina imperiale giapponese. Il suo design fu affidato a Yoshiyuki Sadamoto, \"mangaka\" della versione cartacea della serie. Sadamoto, stando a quanto da lui stesso dichiarato, venne influenzato alla serie televisiva \"UFO\" e modell\u00f2 il suo rapporto con K\u014dz\u014d Fuyutsuki in base a quello fra il comandante Ed Straker e il colonnello Alec Freeman della serie classica.\nCome tema centrale della serie la produzione scelse di inserire quello della comunicazione interpersonale, e pi\u00f9 in particolare della comunicazione fra generazioni diverse, cos\u00ec da riflettere sull'incomunicabilit\u00e0 e le difficolt\u00e0 relazionali del mondo moderno, giudicato quasi allo sfacelo. Per la psicologia del personaggio, padre del protagonista incapace di entrare in contatto emotivo con il proprio stesso figlio, il regista si bas\u00f2 sulla propria personalit\u00e0, proprio come per tutti gli altri personaggi della serie. L'agenzia speciale Nerv venne pensata come una metafora dello studio Gainax, mentre il comandante Ikari fu descritto dallo stesso Anno come una rappresentazione della propria ombra, il lato oscuro e incosciente della psiche di un individuo. Il regista dichiar\u00f2 di non aver concepito Gend\u014d come un padre concreto con un legame di sangue con il proprio figlio, ma come una rappresentazione della societ\u00e0, aggiungendo: \u00abNon credo di aver proiettato cos\u00ec tanto [dentro di lui]\u00bb. La figura di Gend\u014d fu influenzata dal vissuto personale dei membri del personale, fra cui quello dello stesso Hideaki Anno. Suo padre, Takuyo Anno, a causa di un incidente giovanile con una sega elettrica rimase ferito alla gamba sinistra e fu conseguentemente costretto a portare una protesi artificiale. L'uomo in seguito all'incidente divent\u00f2 instabile a livello emotivo. Il giovane Anno crebbe quindi in un ambiente familiare teso, segnato dalle punizioni fisiche ed emotive del genitore, che arriv\u00f2 al punto di dirgli una frase come: \u00abVorrei che tu non fossi mai nato\u00bb. Secondo Kazuya Tsurumaki, assistente alla regia della serie:\nNelle prime fasi progettuali di \"Evangelion\" si decise di rappresentare Gend\u014d come un uomo \u00abdal comportamento e dalle parole enigmatiche\u00bb, strenuo difensore del Progetto per il perfezionamento, espressivo, tumultuoso, simile a un dottor Victor Frankenstein del ventunesimo secolo. Con il tempo sarebbe diventato ossessionato dalla ricerca, giustificando ogni mezzo pur di raggiungere il proprio scopo, al punto da trasformare il suo stesso corpo e diventare un essere umano digitalizzato. Il suo obiettivo sarebbe stato per\u00f2 di natura benevola, nella convinzione di poter realizzare un sogno utopico capace di portare vera uguaglianza fra le persone. Nel primo episodio della serie avrebbe chiamato Shinji per combattere contro un angelo chiamato Raziel, e nel quarto, intitolato , avrebbe ignorato il figlio il giorno del suo compleanno, idee poi accantonate durante la produzione della serie. Negli intenti iniziali degli autori, inoltre, non avrebbe partecipato a una spedizione di indagine al polo sud; lo scenario originale lo vedeva coinvolto in un misterioso incidente in seguito al quale l'intero Mar Morto sarebbe evaporato, svelato nella ventesima puntata della serie animata. Nel finale si sarebbero infine scoperti i suoi veri obbiettivi e il vero scopo del Perfezionamento, durante il quale sarebbero stati svelati dei ruderi di un luogo chiamato , mai menzionato nella versione definitiva. Nella conclusione originariamente prevista dal personale ci sarebbe stata una scena in cui Gend\u014d, separandosi dal figlio, avrebbe detto , in maniera simile al finale della precedente opera dello studio Gainax, \"Nadia - Il mistero della pietra azzurra\", in cui il capitano Nemo, padre della protagonista Nadia, pronuncia la stessa frase prima di sacrificarsi.\nDoppiaggio.\nIl ruolo di Gend\u014d venne interpretato dal doppiatore giapponese Fumihiko Tachiki, sia nella serie animata originale sia nei due lungometraggi del 1997 ' e '. Il \"seiy\u016b\" interpret\u00f2 il personaggio anche negli spin-off tratti dalla serie originale, o in alcuni videogiochi, come in \"Meitantei Evangelion\" e \"Shin seiki Evangelion - K\u014dtetsu no girlfriend 2nd\", e nella tetralogia cinematografica \"Rebuild of Evangelion\". Tachiki trov\u00f2 difficoltoso riuscire a immedesimarsi o a comprendere \"Evangelion\" e il personaggio assegnatogli, chiedendosi perci\u00f2, secondo le sue stesse parole, \u00abse odiassi o se invece amassi Gend\u014d\u00bb. Non riuscendo a inquadrare le laconiche frasi e le intenzioni di Gend\u014d rimase confuso, venendo costretto a chiedere come recitare le sue battute e interpretare una determinata frase. Lui stesso dichiar\u00f2: \u00abQuando iniziai a recitare nella serie televisiva ero stato appena catapultato negli eventi. Fu molto dura e mi tormentai molto su come rendere bene il personaggio\u00bb. Durante le sessioni per la serie originale e per i lungometraggi del 1997 per\u00f2 ricevette il continuo supporto del personale, venendo istruito e diretto da Hideaki Anno e dal direttore del suono.\nDifficolt\u00e0 simili incontr\u00f2 per il \"Rebuild of Evangelion\", e in particolare per la pellicola ', ambientata a quattordici anni di distanza dal secondo lungometraggio e doppiata dopo quasi vent'anni dalla serie originale. Tachiki, pur restando interdetto dall'ambientazione futuristica e dai cambiamenti di trama, fu aiutato dall'esperienza accumulata e la maggiore maturit\u00e0, grazie alle quali recit\u00f2 in modo pi\u00f9 franco e sereno rispetto alla serie classica. Per l'ultimo capitolo della saga, ', Tachiki rimase molto sorpreso dalla sceneggiatura, dovendo ripassare le proprie battute diverse volte mentre guardava i disegni ancora incompleti della pellicola. Le prime sessioni del doppiatore verterono sui suoi dialoghi con Fututsuki, con un collega quindi pi\u00f9 anziano di lui, rilassandosi di pi\u00f9 in fase di registrazione. Nonostante i cambi di caratterizzazione al personaggio il personale non chiese a Tachiki di doppiarlo emotivamente, ma con naturalezza, senza passione o tensione particolare. Anche in tal caso ebbe delle difficolt\u00e0, visto il cambio di direzione. Particolarmente complicato fu una scena in cui urla il nome di Yui, in cui dovette alzare la voce; la produzione gli richiese di convogliare tutte le emozioni e i sentimenti in quel frangente, e alla fine gli fece male la gola.\nNel doppiaggio italiano il suo ruolo \u00e8 stato affidato a Massimo Corvo, sia nella serie classica, sia nei vari lungometraggi da essa tratti, inclusi \"\" e quelli che compongono il \"Rebuild of Evangelion\". Nella versione nordamericana della serie e delle pellicole conclusive \u00e8 doppiato da Tristan MacAvery, eccezion fatta per le parti aggiunte nella versione \"director's cut\" e i \"Rebuild\", in cui \u00e8 interpretato da John Swasey. MacAvery sostenne di aver avuto diverse difficolt\u00e0 al momento di doppiare gli ultimi due episodi, ambientati nell'animo del protagonista: \u00abNon avevo idea di cosa stesse accadendo. Dovetti capire da solo come leggere le mie battute: se in modo piatto o in modo filosofico\u00bb. In spagnolo \u00e8 doppiato da Juan Carlos Gustems, da Humberto Solorzano nella versione latinoamericana, da Fabio Moura in portoghese brasiliano e da Erich R\u00e4uker in tedesco. In lingua francese il suo ruolo \u00e8 affidato a diversi doppiatori: nell'anime originale e nei lungometraggi del \"Rebuild\" viene interpretato da Gerard Rouzier, ma quando venne ridoppiato per l'edizione speciale \"Gold Edition\" la sua voce fu assegnata a Michel Roy. Nel giugno del 2019 la piattaforma Netflix ha pubblicato un nuovo doppiaggio della serie, in cui Gend\u014d viene interpretato da Roberto Draghetti nella versione italiana, da Ray Chase in quella inglese, Idzi Dutkiewicz nella latinoamericana e Urs Remond nella tedesca.\nBiografia.\nGend\u014d Rokubungi nasce il 29 aprile del 1967. Nella serie non vengono mai nominati i suoi genitori e non vengono forniti dettagli riguardo alla sua infanzia o la giovinezza. Il primo fatto noto risale al 1999, quando egli ha circa trentadue anni. In quell'anno l'uomo viene arrestato e portato al dipartimento di polizia di Kyoto per condotta violenta in stato di ubriachezza. Una volta rinchiuso egli indica per motivi ignoti come proprio garante il professore K\u014dz\u014d Fuyutsuki, un docente che insegna nell'universit\u00e0 locale. Nel loro primo incontro Fuyutsuki ha uno sgradevole presentimento nei suoi riguardi. Rokubungi, dopo essere stato scagionato per mano del docente, si lega sentimentalmente a Yui Ikari, brillante ricercatrice e studentessa dello stesso Fuyutsuki. Anche in tal caso il professore non vede di buon occhio le azioni di Gend\u014d, sospettando dei secondi fini da parte sua. Yui \u00e8 infatti legata a una misteriosa organizzazione denominata Seele, e molte voci di corridoio asseriscono che l'unico interesse di Rokubungi sia quello di avvicinarsi a detta organizzazione e sfruttare il talento della donna. Per mandare segretamente avanti i piani della Seele l'uomo partecipa a un gruppo di ricerca noto come spedizione Katsuragi, partito per il polo sud per condurre alcuni esperimenti riguardo a un meccanismo noto come elemento S\u00b2. Il 12 settembre dell'anno 2000 Rokubungi lascia il continente antartico assieme ad altri membri del gruppo, fra i quali un uomo chiamato Lorenz Keel, capo della Seele. Il giorno dopo, per un'apparente coincidenza, nel continente antartico si verifica una gigantesca calamit\u00e0 naturale nota con il nome di Second Impact, e tutti gli altri membri della spedizione periscono nell'incidente, ad eccezione di Misato Katsuragi, figlia del dottor Katsuragi. Il 6 giugno dell'anno seguente nasce il suo unico figlio, Shinji Ikari. Dopo essersi sposato con Yui cambia il proprio cognome in Ikari e partecipa a una spedizione di inchiesta sul Second Impact organizzata dalle Nazioni Unite, assieme ad altri membri della Seele e al professor Fuyutsuki. Poco pi\u00f9 tardi la Seele lo insignisce del ruolo di direttore di una struttura posta nella citt\u00e0 di Hakone chiamata Laboratorio per l'evoluzione artificiale, con l'incarico di dirigere un piano segreto noto come progetto E.\nNel 2003 il professor Fuyutsuki raccoglie delle informazioni sul Second Impact e si presenta nel Laboratorio per l'evoluzione artificiale, minacciando il direttore di rendere pubblica la verit\u00e0 scoperta. Gend\u014d, senza scomporsi per le minacce del professore, lo porta in una cavit\u00e0 sotterranea posta al di sotto del Laboratorio, quartier generale di un'organizzazione chiamata Gehirn di cui fa parte. Sul luogo Ikari gli mostra un gigantesco essere chiamato Eva, e lo invita a collaborare con lui \u00abper costruire la nuova storia del genere umano\u00bb. Dopo un'attenta riflessione, Fuyutsuki accetta l'offerta, unendosi a lui nel Gehirn. L'anno seguente Gend\u014d assiste assieme a Shinji a un esperimento di attivazione di un Eva, cio\u00e8 l'Unit\u00e0 01. A causa di un incidente Yui scompare sotto i suoi occhi. Il direttore, cambiato dall'incidente, decide di abbandonare suo figlio Shinji affidandolo nelle mani di un tutore. Una settimana dopo la scomparsa della moglie l'uomo annuncia a Fuyutsuki l'elaborazione di un nuovo progetto, un piano noto come Progetto per il perfezionamento dell'uomo, che lui stesso definisce \u00abl'inviolato cammino verso la divinit\u00e0\u00bb. Nel 2010 il Gehirn viene sciolto; al suo posto viene istituita l'agenzia speciale Nerv, di cui Ikari diventa il comandante supremo.\nNel 2015, dopo molti anni di silenzio, Gend\u014d convoca Shinji nella citt\u00e0 di Neo Tokyo-3 per fargli pilotare l'Eva-01 e affrontare dei misteriosi esseri chiamati angeli. Nei confronti del figlio mantiene un atteggiamento freddo, dicendogli di averlo chiamato per utilit\u00e0. In seguito alla battaglia contro il sesto angelo, Gaghiel, Ry\u014dji Kaji consegna al comandante un piccolo oggetto simile a un embrione, identificato come il primo angelo Adam. In un momento non precisato Gend\u014d fa impiantare l'embrione nel palmo della propria mano destra. Con il tempo sorgono delle discrepanze fra il comandante e la Seele, ambedue intenti a dare avvio al Progetto per il perfezionamento dell'uomo ma con due scenari differenti. Gend\u014d, a differenza della Seele, decide di provocare una \"unione proibita\" fra Adam, impiantato nel proprio corpo, e il secondo angelo Lilith, la cui anima \u00e8 custodita all'interno di una ragazza chiamata Rei Ayanami. Nella pellicola conclusiva \"\" Ikari tenta di mettere in atto la propria versione del Perfezionamento per potersi ricongiungere con Yui, tradendo la Seele. Per attuare il piano entra con Rei nella sezione pi\u00f9 profonda del quartier generale, il Terminal Dogma, e inserisce la sua mano destra nel corpo della ragazza, in modo da farle assorbire l'embrione di Adam. Rei, tuttavia, tradisce le sue aspettative e si unisce contro la sua volont\u00e0 al secondo angelo, facendo fallire i suoi piani.\nPersonalit\u00e0.\nGend\u014d Ikari \u00e8 un uomo misterioso, chiuso, austero, determinato, calcolatore, spietato e senza scrupoli. Il suo innato pragmatismo e il suo carattere flemmatico ed egoista lo portano a utilizzare qualunque mezzo pur di raggiungere i propri scopi, anche se questo dovesse comportare il ferire e calpestare i sentimenti delle altre persone. Le uniche persone che paiono riuscire a comprenderne i pensieri pi\u00f9 intimi sono il vicecomandante della Nerv, K\u014dz\u014d Fuyutsuki, e la dottoressa Ritsuko Akagi, che condivide la sua filosofia di vita. Nel corso della serie sfrutta a suo vantaggio anche il suo sottoposto Ry\u014dji Kaji, pur essendo al corrente delle sue attivit\u00e0 di spionaggio, traendo il massimo profitto dalla sua presenza. Eccetto che verso Rei Ayanami, pilota dell'Unit\u00e0 00, Gend\u014d ostenta un atteggiamento distaccato con tutti i suoi sottoposti, mantenendo calma e sangue freddo in tutte le circostanze e rimanendo costantemente fedele ai propri piani. Nutre fiducia nelle proprie strategie belliche e per attuarle spesso prende il posto delle Nazioni Unite come se lo considerasse un suo diritto, non esitando a usare suo figlio Shinji, pilota dell'Unit\u00e0 01, e la stessa Ayanami.\nPer poter realizzare i propri piani Gend\u014d intraprende una relazione segreta con la dottoressa Naoko Akagi, scienziata e ricercatrice dedita allo sviluppo di tre supercomputer chiamati Magi, approfittando del suo talento scientifico. Anche quando i due amanti si baciano, per\u00f2, l'uomo tiene gli occhi aperti guardando in alto, inespressivo; per lui la dottoressa Akagi \u00e8 solo uno strumento per il Perfezionamento e poter incontrare Yui, che non riesce a dimenticare. Secondo i \"filmbook\" ufficiali sulla serie, inoltre, l'inizio della loro relazione potrebbe essere antecedente alla morte della moglie. Naoko, resasi conto di essere sfruttata dall'amante, nel 2010 si suicida. Dopo la sua morte Gend\u014d stringe una relazione sessuale anche con la figlia di lei, Ritsuko. Anche Ritsuko, tuttavia, si accorge di essere usata dal comandante, compiendo alcune azioni contro di lui che la portano a essere reclusa in isolamento. Gend\u014d, mantenendo un atteggiamento freddo e distaccato, in una scena sostiene di essere rimasto \u00abdeluso\u00bb della condotta della giovane scienziata, parole a cui lei risponde: \u00abDeluso? Sin da principio tu non hai mai avuto n\u00e9 aspettative n\u00e9 desideri nei miei riguardi\u00bb. Nella pellicola \"The End of Evangelion\" Ritsuko tenta di distruggere l'intero quartier generale della Nerv per vendicarsi, ma l'uomo la precede e le spara un colpo di pistola, uccidendola.\nGend\u014d pare indifferente alla vita del figlio, mentre sembra dimostrare particolare attaccamento nei confronti di Rei, a cui \u00e8 pi\u00f9 legato e pi\u00f9 intimo. In realt\u00e0 l'uomo adotta questi atteggiamenti e si dedica costantemente al Progetto per il perfezionamento in seguito all'improvviso decesso della moglie, cercando a tutti i costi di incontrare nuovamente la sua amata. Nel quindicesimo episodio della serie egli si reca in visita alla sua simbolica tomba assieme al figlio, sostenendo che \u00abYui mi ha fatto conoscere quel qualcosa che \u00e8 per me insostituibile\u00bb. In altre occasioni invece mostra un volto insolitamente umano; durante la battaglia contro l'angelo Matarael, ad esempio, aiuta i propri uomini ad azionare manualmente le unit\u00e0 Evangelion, mentre, poco dopo la sconfitta dell'angelo Sahaquiel, esprime delle parole di elogio per Shinji. Gend\u014d finisce con il deludere tutte le aspettative del figlio durante la battaglia contro l'angelo Bardiel, in cui fa annientare senza rimorso l'unit\u00e0 Evangelion 03, ferendo e mutilando il suo pilota, T\u014dji Suzuhara, compagno di classe amico di Shinji. Il suo particolare comportamento potrebbe essere interpretato come una \"manifestazione inversa di affetto\": non volendo ferire il figlio, egli se ne allontana e lo evita completamente. Il suo percorso ha il suo culmine proprio durante il Perfezionamento, in cui incontra di nuovo Yui e pronuncia, poco prima di morire, le parole: \u00abPerdonami, Shinji\u00bb. Un opuscolo ufficiale della pellicola \"The End\" ha paragonato la loro relazione al dilemma del porcospino, un concetto formulato dal filosofo tedesco Arthur Schopenhauer, secondo cui pi\u00f9 ci si avvicina l'un l'altro, pi\u00f9 ci si ferisce a vicenda. Alla fine del lungometraggio Gend\u014d viene divorato dall'Eva-01; secondo Y\u016bichir\u014d Oguro, curatore di alcuni contenuti delle edizioni \"home video\" della serie, l'Eva-01 visibile nella sequenza potrebbe essere una illusione, e la scena potrebbe simboleggiare il fatto che Gend\u014d sia riuscito a diventare una cosa sola con la moglie.\nVersioni alternative.\nIn una scena dell'ultimo episodio della serie animata viene presentato un universo parallelo con una storia differente rispetto alle puntate precedenti; nella realt\u00e0 alternativa Gend\u014d appare come un normale uomo impegnato a leggere il giornale in cucina e convive sia con Shinji, sia con sua moglie Yui, ancora viva. Dai titoli dei giornali si apprende che nel mondo parallelo dell'ultima puntata esiste ancora l'Antartide e non \u00e8 avvenuto alcun incidente al polo sud. Una versione degli eventi simile \u00e8 rintracciabile nel manga \"Neon Genesis Evangelion The Shinji Ikari Raising Project\" e in \"Shin seiki Evangelion - K\u014dtetsu no girlfriend 2nd\". In \"The Shinji Ikari Raising Project\", in particolare, Gend\u014d ha ancora una personalit\u00e0 tormentata, ma meno severa e brusca della sua controparte animata, mantenendo alcune caratteristiche dell'originale in un ruolo semicomico. Nell'ONA \"Petit Eva - Evangelion@School\", parodia della serie originale, Gend\u014d svolge il ruolo di preside in un istituto scolastico chiamato , frequentato da Shinji, Asuka, Rei e gli altri personaggi di \"Evangelion\". In \"Petit Eva\" \u00e8 rappresentato come un personaggio meno negativo e come un padre tranquillo e rigoroso; tende a comportarsi come se avesse una cotta per Ritsuko ma ama comunque sua moglie, con la quale ha un buon rapporto e verso la quale si comporta in modo onesto e innocente. \nUlteriori differenze nella caratterizzazione e nello sviluppo del personaggio vengono introdotte nella versione cartacea, scritta e illustrata da Yoshiyuki Sadamoto, gi\u00e0 \"character designer\" della serie animata. L'artista ha tentato di raffigurarlo in maniera pi\u00f9 equilibrata rispetto al Gend\u014d di Hideaki Anno; pur mettendolo comunque in una luce negativa, Sadamoto ha cercato di spiegare meglio i motivi dell'attrazione di Yui nei suoi riguardi, mettendo in maggior risalto la sua caparbiet\u00e0 e rappresentando invece Fuyutsuki come un tipo ribelle. Nel manga lascia il figlio nelle mani degli zii, laddove nella serie non viene rivelata l'identit\u00e0 del tutore a cui affida Shinji. Se nella serie fa impiantare l'embrione di Adam nel palmo della mano destra, nella versione di Sadamoto lo inghiotte interamente, sviluppando cos\u00ec la capacit\u00e0 di estendere un AT Field, campo di forza direzionale caratteristico degli angeli e degli Evangelion. A differenza della serie originale, inoltre, lo scontro con l'angelo Bardiel, in cui Gend\u014d ordina di attaccare l'Unit\u00e0 03 di T\u014dji Suzuhara, ha come risoluzione il decesso del ragazzo. Anche dopo la morte di T\u014dji l'uomo non prova rimorsi; il suo atteggiamento suscita l'ira di suo figlio, che cerca di prenderlo a pugni. Durante un attacco delle Forze di autodifesa riesce a salvare Shinji, dicendogli di aver provato grande gelosia nei suoi confronti fin dalla nascita, perch\u00e9 improvvisamente centro delle attenzioni e dell'affetto della moglie. Come nel lungometraggio \"The End of Evangelion\" spara alla dottoressa Akagi, dicendole le parole \u00abIo l'ho amata\u00bb e venendo a sua volta assassinato dalla dottoressa con un colpo di pistola alla gola.\n\"Rebuild of Evangelion\".\nNel lungometraggio ', secondo capitolo della tetralogia \"Rebuil of Evangelion\", il suo rapporto con il figlio appare migliore rispetto all'anime e al manga originali. Nelle sequenze iniziali del lungometraggio i due si recano in visita alla tomba di Yui, nonostante le difficolt\u00e0 di comunicazione. Da quel momento in poi padre e figlio incominciano a comunicare in maniera pi\u00f9 sincera i propri sentimenti e a passare pi\u00f9 tempo insieme, costruendo un rapporto pi\u00f9 affettuoso della controparte animata. Shinji, in particolare, comincia a entrare in contatto con il genitore grazie alla spinta e agli incoraggiamenti di Misato Katsuragi e, in misura ancora maggiore, di Rei Ayanami, che cerca di far avvicinare i due preparando loro una cena. In origine Anno pens\u00f2 di usare un'idea simile per il quarto episodio della serie televisiva, ma la proposta fu accantonata in fase di produzione. Nel capitolo seguente, ', ambientato a distanza di quattordici anni dal precedente, Gend\u014d continua a perseguire il Perfezionamento in qualit\u00e0 di comandante della Nerv, apparentemente ridotta al vicecomandante Fuyutsuki e a Kaworu Nagisa. L'uomo presenta inoltre un aspetto pi\u00f9 attempato rispetto alla serie classica. Nel corso del lungometraggio Gend\u014d entra in conflitto con la Wille, societ\u00e0 capitanata da Misato Katsuragi nata per distruggere la Nerv, e ordina a Shinji di pilotare l'Eva 13, mantenendo lo stesso atteggiamento distaccato di quattordici anni prima. Nel capitolo conclusivo, \"\", Gend\u014d, inniettato un oggetto chiamato Chiave di Nabucodonosor nel proprio corpo, riesce a trascendere l'umanit\u00e0 ed entra nell'Eva-13 per dare avvio al Perfezionamento dell'Uomo, realizzare il deicidio e l'Additional Impact. Durante il processo egli combatte con l'Eva-01 e Shinji al suo interno. L'Unit\u00e0 01 e o 13, da Gend\u014d rispettivamente definite unit\u00e0 della speranza e della disperazione, sono per\u00f2 sintonizzate e sincronizzate fra loro; Shinji, non riuscendo a prevalere nello scontro, decide dunque di discutere con il genitore invece di usare la forza e la violenza. Ikari parla al figlio rivelandogli la sua giovinezza di ragazzo solitario, appassionato di piano e poco socievole fino all'incontro con la futura moglie. Viene rivelato che per lungo tempo ha avuto un collegamento con Mari, e a fine processo risolve la sua sofferenza, abbracciando Shinji e chiedendogli perdono per gli sbagli fatti. L'Eva-01 e l'Eva-13 si inflizano con delle lance, e Gend\u014d e Yui si sacrificano per permettere al figlio di continuare a vivere, riunendosi per un'ultima volta.\nNegli utimi due capitoli del \"Rebuild\" Gend\u014d indossa degli occhiali diversi, i quali gli coprono completamente le orbite oculari. L'idea degli occhiali venne a Mahiro Maeda, che volle dare l'impressione che il comandante stesse cadendo nell'oscurit\u00e0. Maeda, considerando gli occhi come lo specchio dell'anima di un individuo, vole che il personaggio non avesse pi\u00f9 prospettive umane. Egli durante la produzione proiett\u00f2 inoltre Gend\u014d su Anno, chiedendosi come fosse stata l'infanzia del regista. Anche Megumi Hayashibara, doppiatrice di Rei Ayanami, dichiar\u00f2 qualcosa di simile, ritrovando il regista a volte nel personaggio di Gend\u014d e a volte in quello di Shinji. Lo stesso regista disse in fase di realizzazione di non sentirsi pi\u00f9 vicino a Shinji come una volta, identificandosi maggiormente nel comandante Ikari. All'inizio della produzione l'assistente alla regia Kazuya Tsurumaki istru\u00ec il mecha designer Ikuto Yamashita chiedendogli di creare uno scenario in cui padre e figlio si sarebbero scontrati per l'eternit\u00e0, anche dopo aver perduto i propri corpi.\nRiferimenti culturali e interpretazioni.\nSecondo il critico culturale Hiroki Azuma l'uniforme del personaggio costituisce un omaggio alla serie \"La corazzata Yamato\" di Leiji Matsumoto. Screenweek.it ha paragonato la sua posa a mani congiunte a quella di Gargoyle, antagonista di \"Nadia - Il mistero della pietra azzurra\", la precedente opera dello studio Gainax. Lo scrittore Andrea Fontana invece ha paragonato l'\u00abedipicit\u00e0\u00bb della serie ad altre opere del genere mecha, come quelle del regista Yoshiyuki Tomino. Anche il motto di Gend\u014d, \u00abLe lancette dell'orologio non possono tornare indietro\u00bb, \u00e8 simile a una frase di un'opera precedente della Gainax, cio\u00e8 \u00abSe l'acqua traboccata si potesse versare di nuovo\u00bb di \"Punta al Top! Gunbuster\". Il critico giapponese Akio Nagatomi lo ha paragonato a K\u014dichir\u014d \u014cta, detto \"Coach\", e suo figlio Shinji a Noriko di \"Gunbuster\". Secondo alcune interpretazioni inoltre il personaggio di Gend\u014d sarebbe un riflesso di Shinji e rappresenterebbe il concetto di paternalismo. La Nerv \u00e8 stata interpretata dai critici come una societ\u00e0 di stampo patriarcale, comandata da un uomo austero e dittatoriale che impartisce ordini indiscutibili, lontano dal proprio stesso figlio. Viene lasciato alla sensibilit\u00e0 dello spettatore decidere se la serie sostenga il modello maschilista o se invece ne faccia una critica, cercando di confutare l'intrinseco valore di una visione simile. Il suo atteggiamento egocentrico \u00e8 stato associato dallo psichiatra giapponese K\u014dji Mizobe al disturbo narcisistico di personalit\u00e0. Alexander Greco di Fifthy Wall Renaissance ha associato Shinji all'Individuo o Io, Rei al concetto psicologico di Anima e Gend\u014d alla Societ\u00e0, all'Autorit\u00e0 e al Super-io. La scrittrice statunitense Susan J. Napier, notando come gli angeli siano \u00abesplitcitamente associati\u00bb a Gend\u014d nel corso della serie, ha interpretato i nemici come delle figure paterne. Lo stesso Hideaki Anno ha descritto Gend\u014d come una metafora del \u00absistema\u00bb e dei limiti imposti dalla societ\u00e0; il regista ha intenzionalmente rappresentato il comandante Ikari e gli angeli come delle entit\u00e0 \u00abamorfe\u00bb, perch\u00e9 per lui la societ\u00e0 e il concetto di nemico sono indefiniti. Lo scrittore Mark MacWilliams ha descritto la serie come \u00abun ritratto della solitudine infantile di una societ\u00e0 distrutta in cui il padre lavora sempre\u00bb, confrontando tale rappresentazione con il contesto familiare giapponese e i bambini cresciuti negli anni novanta prima del collasso della bolla speculativa. Jonny Lobo di Anime News Network ha paragonato il conflitto fra Shinji e Gend\u014d al mondo presentato dall'OVA \"Megazone 23\", ove le figure genitoriali sono quasi del tutto assenti; secondo lui per\u00f2 in \"Megazone\" il protagonista Shogo Yahagi si ribella verso il governo, esecutore \"de facto\" del patriarcato, piuttosto che verso un singolo individuo come Gend\u014d.\nIn una bozza del ventiquattresimo episodio della serie, scritta dallo sceneggiatore Akio Satsukawa e poi accantonata in fase di produzione, il personaggio di Kaworu Nagisa avrebbe paragonato il comandante Ikari a Paul, protagonista dell'opera \"Die tote Stadt\" di Erich Wolfgang Korngold. Paul nell'opera originale di Korngold si rinchiude nella propria casa dopo la perdita di sua moglie Marie, costruendo un \"Tempio di ci\u00f2 che \u00e8 stato\" con i suoi oggetti; l'uomo incontra una giovane simile alla defunta consorte, una ballerina chiamata Marietta, e se ne innamora. La base della Nerv dunque sarebbe stata paragonata a un \"Tempio di ci\u00f2 che \u00e8 stato\" del comandante Ikari. Nella versione \"director's cut\" della puntata, inoltre, la Seele sostiene che il Perfezionamento di Gend\u014d sia in qualche modo assimilabile al mito del vaso di Pandora. In fondo all'omonimo vaso, come nell'antico mito greco, che il comandante Ikari apre in chiave metaforica provocando un'incontrollabile catastrofe e liberando tutti i mali del mondo, rimane la speranza.\nGend\u014d \u00e8 protagonista di alcuni dialoghi sulla religione e sul valore della scienza, tematica gi\u00e0 presente in altre opere di Hideaki Anno. Nel dodicesimo episodio della serie, ad esempio, discute al polo sud con il vicecomandante Fuyutsuki sulle implicazioni filosofiche del Second Impact, sostenendo che \u00abla scienza \u00e8 la forza dell'uomo\u00bb e che l'Antartide, completamente sciolta e priva di vita, \u00e8 \u00abun mondo purificato dal peccato originale\u00bb. Lo scrittore Gerald Alva Miller ha descritto il suo Perfezionamento come un tentativo di \u00abritorno alla beatitudine edenica\u00bb. Secondo il libro \"Neon Genesis Evangelion: The Unofficial Guide\", scritto da Kazuhisa Fujie e Martin Foster, una diversa scrittura del vocabolo \u00e8 traducibile con l'espressione italiana \"condotta\", \"parole e comportamento\". Tale particolare, assieme al nome di suo figlio Shinji, foneticamente simile al vocabolo , epiteto giapponese di Ges\u00f9 Cristo, e quello di Rei Ayanami, che in kanji pu\u00f2 essere reso come , potrebbe collegarsi alla trinit\u00e0 cristiana e al concetto filosofico di \"Verbo\", o \"Parola\", che nell'ottica di \"Evangelion\" pare diventare un attributo del Dio Padre. In tale ottica Rei rappresenterebbe lo Spirito Santo, Shinji il Dio Figlio e Gend\u014d il Dio Padre, in riferimento ai primi versi del vangelo secondo Giovanni: \u00abNel principio era la Parola, la Parola era con Dio, e la Parola era Dio\u00bb (). La studiosa Mariana Ortega ha paragonato Yui a una Madonna che allatta Shinji e che lo protegge da Gend\u014d, da lei associato alla figura gnostica del demiurgo. Per la critica giapponese Kotani Mari invece Gend\u014d sembra assumere i connotati dell'Essere Supremo dello gnosticismo, detto anche Monade. Egli \u00e8 stato paragonato inoltre a Satana, antagonista di \"Devilman\"; a differenza della Seele, che segue un piano basato sulla fede nelle Pergamene del Mar Morto, Gend\u014d vuole diventare lui stesso una divinit\u00e0, come un angelo caduto che si ribella nei confronti di Dio.\nGend\u014d nel corso della serie diventa oggetto di desiderio sessuale della dottoressa Naoko Akagi e, allo stesso tempo, di sua figlia Ritsuko, in una moderna rivisitazione del complesso di Elettra. Nella pellicola \"The End of Evangelion\" egli spara all'ex amante, Ritsuko Akagi, dicendole: \u00abDottoressa Akagi, in realt\u00e0..\u00bb. L'ultima parte della battuta fu resa muta, lasciando alla sensibilit\u00e0 dello spettatore immaginare le parole mancanti; secondo l'interpretazione di alcuni appassionati Ikari direbbe \u00abHo bisogno di te\u00bb o \u00abHo avuto bisogno di te\u00bb, in riferimento a \"I need you\", titolo della seconda met\u00e0 del lungometraggio. Ulteriore riferimento alla psicoanalisi \u00e8 individuabile nel suo rapporto con Rei Ayanami: l'uomo \u00e8 infatti vicino alla ragazza, clone della sua defunta moglie, e vive un rapporto teso con suo figlio. \"Evangelion\" \u00e8 pertanto interpretabile come una rivisitazione della leggenda di Edipo e come una storia incentrata sul complesso di Edipo postulato da Sigmund Freud. Anno ha paragonato l'ideologia dietro \"Evangelion\" a quella del romanzo \"Ai to gens\u014d no fascism\" di Ry\u016b Murakami. Il protagonista del romanzo, T\u014dji Suzuhara, tenta di uccidere il primo ministro giapponese, che trova simile a suo padre, e secondo il regista egli viola anche la propria madre, che in \"Ai to gens\u014d no fascism\" \u00e8 lo stesso Giappone. Anche \"Evangelion\" si incentra sul complesso edipico, e la rivalit\u00e0 fra Gend\u014d e suo figlio si risolve nell'ultimo episodio:\nAccoglienza.\nDopo la conclusione della serie Gend\u014d si posizion\u00f2 sedicesimo fra i personaggi maschili pi\u00f9 popolari del momento nell'Anime Grand Prix del 1996, un grande sondaggio condotto annualmente dalla rivista giapponese \"Animage\". L'anno successivo nello stesso sondaggio sal\u00ec al quattordicesimo posto, diventando il quarto personaggio maschile pi\u00f9 popolare di \"Neon Genesis Evangelion\". Nel febbraio del 1998 la rivista lo piazz\u00f2 al sessantacinquesimo posto fra i cento personaggi pi\u00f9 popolari. Nel 2013 il sito web Biglobe chiese a circa quindicimila utenti quale personaggio maschile avrebbero voluto come fidanzato, occasione in cui il personaggio di Gend\u014d emerse al 43\u00ba posto. Un risultato simile si ebbe nel 2015, anno in cui il sito Charapedia domand\u00f2 quale fosse il personaggio barbuto pi\u00f9 attraente dell'animazione giapponese, indagine in cui riusc\u00ec a conquistare l'ottava posizione. Anche Anime News Network pose un sondaggio analogo, in cui Gend\u014d apparve all'undicesimo posto.\nAnche il sito Goo Ranking ebbe modo di sottolineare la ricezione del personaggio in dei ondaggi di popolarit\u00e0. Nel 2016 Gend\u014d riusc\u00ec a emergere al tredicesimo posto in un'indagine sui \"personaggi maschili attempati pi\u00f9 attraenti\". Nel mese di ottobre dello stesso anno risult\u00f2 il terzo padre pi\u00f9 odiato dell'animazione giapponese dagli utenti dello stesso sito. In sondaggi seguenti invece riusc\u00ec a conquistare l'ottavo posto fra i \"migliori personaggi istruiti o laureati\", il ventitreesimo fra i pi\u00f9 attraenti uomini sposati dell'animazione nipponica, trentesimo fra i migliori personaggi \"dallo sguardo di ghiaccio\" e tredicesimo fra i padri pi\u00f9 attraenti dell'animazione giapponese. Nel mese di luglio 2019 il quotidiano giapponese \"Merumo\" invece ha pubblicato i risultati di un sondaggio rivolto esclusivamente al pubblico femminile in cui \u00e8 emerso ottavo fra i personaggi maschili preferiti della serie. Nel 2020 NHK ha chiesto a un largo numero di fan di \"Eva\" quale fosse il loro personaggio preferito della serie, e Gend\u014d ha guadagnato il decimo posto.\nCritica.\nIl personaggio di Gend\u014d ha suscitato dei pareri negativi da parte dei critici e degli appassionati di animazione, i quali lo hanno descritto come egoista e spietato. Il sito web Otaku Vines lo ha inserito al sesto posto fra i personaggi pi\u00f9 odiati dell'animazione nipponica, arrivando a descriverlo come \u00abil padre peggiore della storia degli anime\u00bb e a paragonarlo soltanto a Shou Tucker di \"Fullmetal Alchemist\". La testata \"Wired\" lo ha nominato fra i \"peggiori parenti delle serie tv\", chiamandolo \u00abil padre pi\u00f9 mostruoso di sempre\u00bb. Tim Jones del sito web T.H.E.M. Anime Reviews l'ha descritto come un uomo \u00abraccapricciante\u00bb, spaventoso, afflitto da un \u00abcomplesso di Dio\u00bb e poco gradevole. Analogo parere \u00e8 stato espresso dalla testata \"Buho Magazine\", che lo ha inserito fra i padri \u00abpi\u00f9 infami\u00bb della storia della \"fiction\". Screen Rant e alcuni scrittori di Comic Book Resources lo hanno inserito fra i personaggi meno gradevoli della serie, criticandone i modi abusivi. Zac Bertschy, recensore di Anime News Network, ha in pi\u00f9 occasioni criticato l'atteggiamento manipolatorio ed egocentrico del personaggio, definendolo \u00abun grande cretino\u00bb e difendendo di conseguenza suo figlio Shinji, a suo dire ingiustamente criticato dagli appassionati di essere \u00abvigliacco\u00bb o \u00abrammollito\u00bb. Lo stesso Bertschy ne ha elogiato il realismo della caratterizzazione, nominandolo fra gli antagonisti pi\u00f9 memorabili della storia dell'animazione giapponese: \u00abGend\u014d Ikari \u00e8 il padre peggiore che si possa immaginare, e, di conseguenza, il pi\u00f9 memorabile antagonista di sempre. Lo dice la scienza. Non le faccio io le regole\u00bb. Jacob Buchalter del sito CBR l'ha inserito al secondo posto fra i peggiori personaggi degli anime \"sh\u014dnen\". Il suo collega Michael Iacono, di contro, l'ha nominato, \u00abper la sua diabolica brillantezza, il suo atteggiamento radicale e il suo carattere profondamente imperfetto\u00bb, fra i migliori antagonisti della storia degli anime.\nLynzee Loveridge di Anime News Network ha definito il suo tradimento e le sue azioni nella pellicola \"The End of Evangelion\" \u00abscioccanti\u00bb, inserendole fra otto tradimenti che hanno traumatizzato il pubblico di appassionati di animazione. Tasha Robinson di Sci Fi Weekly \u00e8 rimasto parzialmente deluso dal finale della serie, a suo dire reo di non aver esplorato a pieno le motivazioni o le abilit\u00e0 di Gend\u014d. Anche Kenneth Lee di Anime News Network ha espresso un parere simile. Lee ha notato come Shinji, disposto a morire durante la lotta contro l'Eva-04, abbia una determinazione simile a quella di suo padre Gend\u014d, dicendo che \u00ab\u00e8 alquanto eccitante e interessante vedere cos\u00ec tanti possibili parallelismi fra i personaggi\u00bb, che per\u00f2 \u00abrimangono inconcludenti\u00bb, criticando la serie per aver lasciato \u00abun mucchio di supposizioni a cui non verr\u00e0 mai data una risposta\u00bb. Richard Eisenbeis di Kotaku ha apprezzato gli sviluppi e gli approfondimenti sul passato di Gend\u014d introdotti nella versione cartacea di Sadamoto, a sua detta pi\u00f9 \u00abchiari\u00bb e interessanti della serie originale. Fa eco Carlos Santos di Anime News Network, che ha invece elogiato i cambiamenti presenti nello spin-off \"The Shinji Ikari Raising Project\". Il manga, secondo Santos, con i suoi momenti comici e i \"background\" meno cupi e \u00abcontorti\u00bb della serie animata, riuscirebbe a offrire un'immagine di Gend\u014d pi\u00f9 serena e godibile, \u00abcome un qualsiasi padre sfortunato che riesce a strappare al lettore qualche risata\u00bb. \nAnche il suo ruolo nel \"Rebuild of Evangelion\" ha attirato critiche ed elogi da parte dei recensori. La testata online Visual Nippon ad esempio ha apprezzato lo sviluppo del suo rapporto con Shinji in \"Evangelion 2.0\", pi\u00f9 \u00absincero\u00bb e \u00abgenuino\u00bb della \u00abrigida\u00bb controparte animata, e gli sforzi del comandante Ikari di avvicinarsi al figlio. Justin Sevakis invece ha elogiato la scena iniziale della pellicola, in cui visita la tomba di Yui assieme a Shinji, dicendo: \u00abQui c'\u00e8 un calore, una sensazione di affetto che non era cos\u00ec presente nella [serie] originale\u00bb. Angelo Delos Trinos di Comic Book Resources, dal canto suo, ha criticato il suo ruolo nel \"Rebuild\", ritenendo il personaggio eccessivamente potente. Il sito web The Vault ha espresso alcuni commenti negativi per i bruschi cambiamenti del lungometraggio seguente, \"Evangelion 3.0\", scrivendo che: \u00abGend\u014d \u00e8 ancora una palla al piede, e, a differenza della serie originale, tre lungometraggi non sembrano essere sufficienti per spiegarne il motivo\u00bb. La rivista \"Anime Reign\" ha descritto negativamente il nuovo ruolo del personaggio, definendolo \u00abpoco sviluppato\u00bb e in ombra. Opinione diametralmente opposta \u00e8 stata espressa da Nicoletta Christina Browne di Them Anime Reviews; Browne, in particolare, ha dichiarato di aver apprezzato molto il \u00abdinamismo\u00bb della lotta fra il \u00abgenio egoista\u00bb di Gend\u014d e i suoi ex sottoposti della Wille, trovandola \u00abperfettamente in linea con lo spirito del \"franchise\"\u00bb. Diversi recensori hanno espresso parole di elogio per il suo ruolo nell'ultimo capitolo della saga, \"3.0+1.0 Thrice Upon A Time\", nel quale a fine lungometraggio vengono analizzate le motivazioni dell'uomo e la sua psicologia, nonch\u00e9 il suo rapporto con Shinji. Secondo il sito Fumettologica, per esempio, con la pellicola conclusiva Gend\u014d assumerebbe \u00abuna profondit\u00e0 e una sensibilit\u00e0 psicologica inaspettate\u00bb. Giuseppe Arace di Everyeye.it ha lodato la tempra morale del personaggio, che secondo lui conoscerebbe \u00abun approfondimento illuminante\u00bb, mentre per Andrea Peduzzi di IGN diventa \u00abuna delle figure pi\u00f9 interessanti della tetralogia\u00bb. Per Andrea Vitagliano di Tomshw.it il lungometraggio riuscirebbe finalmente a mostrare la sua complessit\u00e0 e a mostrarne una conclusione, da lui giudicata \u00abben pi\u00f9 soddisfacente della (semplice) fine fatta in \"The End of Evangelion\"\u00bb. Parere simile \u00e8 stato dato da Animeclick.it, che elogiato la conclusione di Gend\u014d come un esempio di una \u00abuna chiusura diversa ma per alcuni splendida e raccontata con grande cura e dolcezza\u00bb, dal momento che \u00abfinalmente vediamo [Gend\u014d] nella sua umanit\u00e0, fuori dalla macchietta rigida di padre snaturato che il tempo e i meme gli hanno costruito addosso\u00bb.\nInfluenza culturale e \"merchandising\".\nIl personaggio di Gend\u014d \u00e8 stato usato per produrre una vasta gamma di articoli di \"merchandising\", come occhiali da sole e da vista, \"action figure\", modellini collezionabili, magliette, prodotti culinari e riproduzioni dei suoi indumenti per cosplay. Gend\u014d, oltre che nei vari videogiochi e spin-off tratti dalla serie animata originale, \u00e8 apparso in alcuni media non appartenenti al \"franchise\" di \"Evangelion\", come nei videogiochi della saga \"Million Arthur\", \"Monster Strike\" e \"Puzzle &amp; Dragons\". Il personaggio \u00e8 stato usato anche per alcune campagne pubblicitarie della Japanese Racing Association e per delle pubblicit\u00e0 dell'azienda di rasoi Schick, collaborazione che riusc\u00ec ad attirare attenzione fra gli appassionati di animazione e fu rinnovata anche dopo anni dal primo video pubblicitario. Nel 2011 invece ha ispirato una attrazione allestita nel parco di divertimenti giapponese Fuji-Q Highland. Nel 2015 \u00e8 stato usato assieme ad altri personaggi della serie per delle funzionalit\u00e0 del \"500 Type Eva\", un treno ad alta velocit\u00e0 dedicato a \"Evangelion\". Diversi personaggi noti lo hanno omaggiato facendone un cosplay, come Minoru Takashita, presidente della societ\u00e0 AnimeJapan, Takashi Kawamura, sindaco di Nagoya e l'economista Takkaki Mitsuhashi, che nel 2010 fond\u00f2 un Partito Cosplay per le elezioni della Camera dei consiglieri del Giappone. Il personaggio di Gend\u014d ha inoltre ispirato la posa di un personaggio che compare nel filmato iniziale del videogioco \"Evil Factory\" sviluppato dalla Neople.\nSecondo Ricardo Contreras di \"Vice\" la sua immagine e il suo volto austero hanno raggiunto una tale notoriet\u00e0 da raggiungere anche il pubblico di non appassionati di animazione, divenendo \u00abuno dei personaggi animati pi\u00f9 facilmente riconoscibili della rete\u00bb. Sul web viene spesso associato all'ironica frase \u00ab\"Get in the fucking robot, Shinji\"\u00bb (), anch'essa virale. La frase \u00e8 diventata un meme di internet ed \u00e8 stata usata per degli articoli di \"merchandise\" dedicati alla serie. Nel corso degli anni la sua caratteristica posa con mani congiunte all'altezza del viso, ribattezzata dagli stessi appassionati \"Gend\u014d pose\", ha raggiunto popolarit\u00e0, venendo citata, omaggiata e parodiata in delle serie animate seguenti, come da Taizo Haisegawa in \"Gintama\", anch'esso doppiato da Fumihiko Tachiki, \"\", dal personaggio di Stella di \"Rose Guns Days\", da Nifuji Hirotaka di \"Wotakoi - L'amore \u00e8 complicato per gli otaku\" e da Hayato in un episodio \"cross-over\" ufficiale fra \"Evangelion\" e \"Shinkansen henkei robo Shinkalion\". Adam Beach di Screen Rant invece ha notato come l'ufficio di Ragy\u014d Kiry\u016bin di \"Kill la Kill\" sia simile a quello di Gend\u014d. Secondo Outcast.it, inoltre, dei suoi tratti caratteriali possono essere ritrovati in Holland Novak di \"Eureka Seven\"."}
{"id": "1649463", "revid": "597169", "url": "https://it.wikipedia.org/wiki?curid=1649463", "title": "Misato Katsuragi", "text": " \u00e8 un personaggio della serie televisiva anime \"Neon Genesis Evangelion\", prodotta dallo studio Gainax e diretta da Hideaki Anno, e dell'omonimo manga di Yoshiyuki Sadamoto. Nel doppiaggio originale \u00e8 interpretata da Kotono Mitsuishi. Nell'adattamento italiano il suo ruolo \u00e8 stato affidato, a seconda dell'edizione e della comparsa, a Stella Musy, Francesca Guadagno, Rachele Paolelli e Domitilla D'Amico. Il personaggio \u00e8 comparso in numerose opere tratte della serie animata, in alcuni manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\".\nMisato nella serie originale \u00e8 la responsabile del reparto operativo dell'agenzia speciale Nerv, e pertanto incaricata di dirigere ed elaborare strategie belliche tali da sconfiggere dei misteriosi esseri chiamati angeli. A causa di una serie di traumi emotivi infantili ha sviluppato un carattere frivolo ed esuberante, ostentando un atteggiamento estroverso e conducendo uno stile di vita sciatto e disordinato.\nIl personaggio ha goduto di una vasta popolarit\u00e0 tra il pubblico e gli appassionati di animazione, figurando cos\u00ec in cima a dei sondaggi di popolarit\u00e0 e ottenendo dei riconoscimenti. Alcuni critici ne hanno biasimato la personalit\u00e0 istrionica e i toni sessuali con il suo sottoposto, il quattordicenne Shinji Ikari; altri invece ne hanno apprezzato la spontaneit\u00e0, la tenacia e l'affettuosit\u00e0.\nCreazione e sviluppo.\nInizialmente Hideaki Anno propose di inserire una protagonista femminile per \"Neon Genesis Evangelion\", una ragazza simile ad Asuka S\u014dry\u016b Langley; la giovane avrebbe dovuto essere accompagnata da una donna soldato, una specie di \"sorella maggiore\" simile al personaggio di K\u014dichir\u014d \u014cta di \"Punta al Top! GunBuster\". Sotto richiesta di Yoshiyuki Sadamoto, \"character designer\" della serie, lo scenario iniziale venne modificato e il protagonista divent\u00f2 un maschio, Shinji Ikari; alcune idee per la sorella maggiore confluirono invece in quello che sarebbe diventato il personaggio di Misato. Come per altri personaggi di \"Evangelion\" per il suo nome il regista si ispir\u00f2 a una nave della Marina imperiale giapponese, la \"Katsuragi\", e a Misato Izumi, un personaggio femminile del manga \"Aitsu\" di Minako Narita. Per delinearne la personalit\u00e0 si ispir\u00f2 a Usagi Tsukino, protagonista quattordicenne della serie \"Pretty Guardian Sailor Moon\", pensando a Misato come a una Usagi pi\u00f9 adulta. Sadamoto di conseguenza la disegn\u00f2 prendendo spunto dal \"character design\" di Usagi, riprendendone la capigliatura. Le analogie estetiche dei personaggi furono enfatizzate dalla scelta della doppiatrice, Kotono Mitsuishi, interprete originale di entrambi i ruoli; alcuni membri del personale, come Jun'ichi Sat\u014d, avevano gi\u00e0 lavorato per la versione animata di \"Sailor Moon\". Per la sua fisionomia gli autori si ispirarono inoltre a Fujiko Mine dell'anime \"Lupin III\" e alla scrittrice giapponese Aya Sugimoto. Sadamoto cerc\u00f2 di darle il ruolo della classica \"ragazza della porta accanto\" al fianco del protagonista maschile della vicenda; nel progetto originale fu pensata come una donna con il senso della moda che cambia continuamente il proprio abbigliamento, apparentemente inadatta alla vita militare, emotiva, testarda e frivola, capace, se costretta dagli eventi, di andare a letto con tutti gli uomini della Nerv. L'artista decise di conferirle l'aspetto di una motociclista, ispirandosi ai vestiti indossati dai corridori. Da appassionato di automobilismo rivers\u00f2 la sua passione nel personaggio, rappresentandola come un'estimatrice di vetture sportive. Sua fu l'idea di dotarla di una Renault Alpine A310 modificata, disegnata da Ikuto Yamashita, \"mecha designer\" della serie, in omaggio al primo episodio di \"Lupin III\", in cui compare una Renault Alpine A110; nella settima puntata invece si decise di far pilotare alla donna una Ferrari 328 GTS di colore rosso, nel \"Rebuild\" una Mazda Cosmo Sport 110.\nIl regista durante la produzione della serie lesse dei romanzi rosa scritti da donne per rendere la caratterizzazione di Misato pi\u00f9 realistica, cos\u00ec da \u00abcomprendere meglio i loro sentimenti\u00bb. Egli si bas\u00f2 sulla propria personalit\u00e0, cos\u00ec come con tutti i personaggi della serie. Secondo alcune indiscrezioni, inoltre, per il suo carattere si sarebbe basato su Noriko Hidaka, doppiatrice di Jean di \"Nadia - Il mistero della pietra azzurra\" e suo primo grande amore. Il regista secondo le voci di corridoio si sarebbe dichiarato alla doppiatrice poco dopo la conclusione di \"Nadia\", che per\u00f2 lo rifiut\u00f2 dicendogli di non volersi legare a una persona che lavora nel campo dell'animazione; Anno comunque le avrebbe detto di guardare la sua opera seguente prima di decidere definitivamente, concependo \"Evangelion\" come una sorta di lettera d'amore a Noriko. Lui stesso fu preso a modello per rendere pi\u00f9 verosimilmente alcuni dettagli della vita privata del personaggio. Nel primo episodio della serie, ad esempio, fu inserito un messaggio scritto da Misato su una fotografia personalmente vergato dal regista, famoso per avere una grafia morbida e tipicamente femminile. Un espediente simile venne usato per disegnare la stanza della donna, una riproduzione del suo appartamento. Anno inoltre durante la produzione della serie dichiar\u00f2 di non sapere che cosa sarebbe successo poi a Misato o agli altri personaggi:\nNei primi episodi vennero aggiunte alcune scene di \"fanservice\" incentrate sul personaggio, sfruttando in particolare il cosiddetto \"Gainax bounce\", un espediente consistente nel far sobbalzare i seni dei personaggi femminil, gi\u00e0 usato in \"Daicon IV\" e altre opere precedenti della Gainax. Alla fine di quasi tutte le anticipazioni dopo i titoli di coda degli episodi, inoltre, gli autori inserirono la voce di Misato che urla \u00ab\"Service, service!\"\u00bb (, resa nel doppiaggio italiano come \u00abL'emozione continua\u00bb o \u00abOmaggi, omaggi!\u00bb) o espressioni equivalenti, promettendo ironicamente ancora pi\u00f9 \"fanservice\" al pubblico otaku. Nella seconda met\u00e0 della serie per\u00f2, caratterizzata da contenuti pi\u00f9 adulti e violenti rispetto alla prima, l'espressione \"Service, service!\" venne tolta dalle anticipazioni e il \"fanservice\" eliminato. Negli stessi episodi il regista scelse di inserire alcune scene di sesso, rompendo un tab\u00f9 della televisione giapponese, nonostante \"Evangelion\" venisse trasmesso su TV Tokyo in fascia oraria protetta. Con l'idea di voler mostrare al pubblico, e pi\u00f9 in particolare ai bambini, che il sesso e la violenza \u00absono parte integrante della vita umana\u00bb, Anno cerc\u00f2 di mostrarli in tutta la loro crudezza, come un \u00abveleno con cui farli diventare immuni alla malattia\u00bb. Nella ventesima puntata introdusse una sequenza implicita con un lungo fuoricampo di Misato che emette versi di piacere e discute mentre va a letto con l'amante Ry\u014dji Kaji. Le esatte parole del personaggio furono lasciate alla sensibilit\u00e0 della Mitsuishi, mentre il copione aveva solo una indicazione scritta dal regista in persona che recitava: \u00abMitsuishi, grazie infinite per la collaborazione\u00bb. Per il finale della serie decise invece di far perire il personaggio in uno scontro armato e inser\u00ec una scena in cui si intravede per qualche secondo il suo cadavere coperto di sangue; a causa di limiti di tempo per\u00f2 la trama e l'intreccio principale della serie furono abbandonati e il copione della puntata scritto ex novo in poco tempo. La scena del cadavere fu poi ripresa, nel 1997, per il film \"\", concepito come \"remake\" del finale della serie classica. Il regista, pur subendo delle critiche, si difese dicendo: \u00abVoglio che i bambini sappiano che nel mondo reale ci sono cose spaventose. Al giorno d'oggi queste cose sono tenute lontane dai bambini, anche in televisione. Quando ero piccolo c'erano tante cose orribili attorno a me. [...] E anche gli adulti erano spaventati, perch\u00e9 ero circondato da persone che avevano sperimentato gli orrori della guerra\u00bb.\nDoppiaggio.\nNel doppiaggio giapponese Misato \u00e8 interpretata dalla \"seiyuu\" Kotono Mitsuishi. Come altri doppiatori di \"Neon Genesis Evangelion\" Mitsuishi venne scelta da Hideaki Anno per la sua personalit\u00e0, simile a quella del personaggio, durante una cena. Per tracciare un'ulteriore analogia fra la voce e Misato gli autori decisero di far coincidere i compleanni e il gruppo sanguigno delle due donne. La Mitsuishi trov\u00f2 piacevole e difficoltoso il ruolo assegnatole, \u00abperch\u00e9 Misato non \u00e8 la tipa che parla facilmente dei propri veri sentimenti\u00bb. Lei stessa dichiar\u00f2: \u00abDurante le scene in cui si apriva e parlava col cuore anch'io diventavo un po' troppo emotiva. [...] Le mani mi tremavano e dovevo far ricorso a tutta la mia volont\u00e0 per non fare rumore accartocciando il copione che stavo tenendo in mano\u00bb. Lei stessa pianse leggendo la sceneggiatura del penultimo episodio, assieme al supervisore del manga di Sadamoto. Per l'ultima scena del personaggio, in cui Misato dice addio a Shinji conducendolo in un ascensore nel film \"The End of Evangelion\", Mitsuishi ricevette l'OK gi\u00e0 alla prima incisione.\nLa doppiatrice riprese il ruolo anche per il videogioco \"Shin seiki Evangelion - K\u014dtetsu no girlfriend 2nd\" e la tetralogia cinematografica \"Rebuild of Evangelion\", prodotta dopo dieci anni dalla conclusione della serie classica. Durante la registrazione del primo capitolo, ', le chiesero di sforzare la voce per sembrare pi\u00f9 giovane, data la distanza di tempo trascorsa fra le opere. Per il terzo capitolo della saga, ', ambientato quattordici anni dopo il primo, Hideaki Anno le chiese invece di recitare con naturalezza. L'unica direttiva specifica che le diedero fu quella di essere il pi\u00f9 fredda possibile. Lavorando a \"You Can (Not) Redo\" chiese alla produzione che cosa fosse successo a Misato, ma nessuno le diede spiegazioni; ella ipotizz\u00f2 che le fosse dunque accaduto qualcosa di terribile e lesse le proprie battute come se tutto fosse colpa di Shinji. Nel capitolo conclusivo della saga, \"\", Anno, riprendendo le tecniche del teatro, fece in modo che anche nel caso di Misato la telecamera non puntasse sul personaggio o sul suo viso nelle scene particolarmente pesanti, in modo che l'interpretazione di Mituishi non fosse influenzata dal labiale. Mentre l'attrice si preparava per l'ultima scena del personaggio pianse di nuovo alla vista della sceneggiatura, cos\u00ec tanto da non riuscire a continuare.\nNell'adattamento italiano il suo ruolo \u00e8 stato affidato a diverse doppiatrici. Nella serie animata originale, nel film ' e nei primi due film di \"Rebuild of Evangelion\" \u00e8 interpretata da Stella Musy. Nel primo doppiaggio dei film ' e \"\" \u00e8 doppiata da Francesca Guadagno, da Rachele Paolelli in \"Evangelion: 3.0 You Can (Not) Redo\" e da Domitilla D'Amico nel ridoppiaggio di Netflix. Anche in lingua spagnola \u00e8 doppiata da diverse interpreti; nella versione latinoamericana \u00e8 interpretata da Toni Rodriguez, da Marisol Romero in un successivo doppiaggio e da Carmen Calvell nelle varie pellicole cinematografiche ispirate alla serie originale. Nell'adattamento nordamericano \u00e8 doppiata da Allison Keith. In lingua francese \u00e8 interpretata da Laurence Breheret e da Julia Kaufmanm nell'adattamento tedesco. Per l'uscita internazionale di Netflix \u00e8 stata ridoppiata da Carrie Keranen in inglese, Olga Velasco in spagnolo e Anna Amalie Blomeyer in tedesco.\nBiografia.\nMisato Katsuragi nasce l'8 dicembre 1986. All'et\u00e0 di tredici anni segue il padre, il dottor Katsuragi, in una spedizione di ricerca scientifica al polo sud. Il 13 settembre del 2000 nel continente antartico si verifica una calamit\u00e0 naturale nota come Second Impact; tutti i membri della spedizione, compreso il dottor Katsuragi, periscono nell'incidente. Misato, unica superstite, viene tratta in salvo dal genitore in una capsula di salvataggio, scampando cos\u00ec al disastro. Il padre poco prima di morire le dona un pendente a forma di croce greca. L'avvenimento le causa un trauma emotivo, che la fa cadere in uno stato di afasia psicogena. Per prevenire il pericolo di una fuga d'informazioni sul Second Impact viene detenuta in una nave di ricerca per almeno due anni.\nA cinque anni di distanza dalla catastrofe Misato guarisce ed entra all'universit\u00e0 della citt\u00e0 di Neo Tokyo-2, dove conosce la studentessa Ritsuko Akagi. Nello stesso periodo incontra Ry\u014dji Kaji, con il quale stringe una relazione sentimentale. Dopo due anni, per\u00f2, i due amanti si lasciano. Nel 2009, conclusi gli studi universitari, Misato entra nella divisione tedesca in un centro di ricerca chiamato Gehirn e incontra Asuka S\u014dry\u016b Langley, pilota assegnato al comando dell'Eva-02. Successivamente viene trasferita presso l'agenzia speciale Nerv e torna in Giappone, dove assume il ruolo di capitano nel reparto operativo dell'organizzazione. In qualit\u00e0 di capitano \u00e8 incaricata di elaborare e di attuare strategie belliche volte a contrastare dei nemici chiamati angeli. Nel 2015 preleva Shinji Ikari, pilota assegnato al comando dell'Eva-01, scortandolo sino al quartier generale della Nerv nella citt\u00e0 di Neo Tokyo-3. Dopo poco tempo la donna diventa la sua tutrice legale, ospitandolo nel proprio appartamento assieme al pinguino Pen-Pen, suo animale domestico.\nDurante un viaggio sulla flotta navale delle Nazioni Unite la donna incontra nuovamente Kaji e Asuka. Poco dopo prende in custodia Asuka, che ospita a casa sua, e grazie al suo contributo vengono distrutti altri angeli. Dopo altre operazioni belliche e l'annientamento di ulteriori nemici, inoltre, viene promossa e il suo grado passa da capitano a maggiore del reparto bellico della Nerv. Con il progredire degli eventi per\u00f2 Misato inizia a insospettirsi su Ry\u014dji, che scopre essere una spia del governo giapponese. Grazie all'uomo la donna scopre che nella zona pi\u00f9 profonda del quartier generale della Nerv, il Terminal Dogma, \u00e8 custodito un gigantesco essere antropomorfo, che Kaji identifica con il primo angelo, Adam, responsabile del Second Impact. La donna, scossa dalla scoperta, inizia a provare dubbi sui reali intenti della Nerv e sull'amica Ritsuko Akagi, direttore del reparto tecnologico dell'organizzazione. Qualche tempo dopo Kaji muore; Misato dopo la sua morte comincia a cercare con insistenza la verit\u00e0 sul Second Impact e su un piano noto come Progetto per il perfezionamento dell'uomo. Grazie all'aiuto di Makoto Hyuga, suo subordinato, riesce a raccogliere informazioni segrete sugli intenti del Progetto per il perfezionamento. Il giorno in cui scopre la verit\u00e0 un'organizzazione segreta chiamata Seele ordina di requisire il quartier generale della Nerv, preso d'assalto dalle truppe delle Forze strategiche di autodifesa giapponesi. Durante l'attacco Misato cerca di mettere Shinji in salvo e di convincerlo ad andare sul campo di battaglia, ma viene ferita mortalmente e muore prima di poter assistere all'avvio del Perfezionamento.\nPersonalit\u00e0.\nMisato indossa diverse maschere sociali e ha una doppia personalit\u00e0; l'una da ragazza vivace e superficiale, e l'altra da donna risoluta, testarda e professionale. Si presenta come una donna dal carattere allegro, ottimista, esuberante e frivolo. Nella vita privata \u00e8 sciatta e disordinata, tanto da lasciare sempre il proprio appartamento caotico, disorganizzato, pieno di lattine di birra e di riviste di automobilismo. In ambito lavorativo invece d\u00e0 prova di seriet\u00e0, dimostrando sangue freddo. La sua affettuosa personalit\u00e0 le fa talvolta dare la precedenza ai sentimenti umani piuttosto che al suo dovere di impiegata della Nerv, e la sua posizione lavorativa suscita in lei conflitti e la porta a dover fare delle scelte difficili. Malgrado il suo carattere aperto e spontaneo, infatti, nasconde i propri veri sentimenti; la doppiatrice Mitsuishi l'ha descritta come una donna insicura e sola, che cerca di nascondere \u00abl'oscurit\u00e0 e la solitudine che serba nel profondo del proprio cuore\u00bb. Hideaki Anno ha voluto dipingerla come una eterna adolescente che, nonostante i traumi infantili e un vissuto difficile, incomincia un processo di analisi interiore tramite il quale riesce a costruire una propria realt\u00e0 psicologicamente accettabile, in cui le paure del passato coesistono e convivono con la quotidianit\u00e0. Secondo lo stesso regista, inoltre, la psicologia di Misato porterebbe le persone mentalmente infantili a identificarsi nel personaggio.\nAi tempi dell'universit\u00e0 la donna intraprende una storia d'amore con Kaji, arrivando a trascorrere un'intera settimana a letto con lui saltando i corsi; qualche tempo dopo per\u00f2 i due amanti si lasciano. Nel 2015 Katsuragi incontra l'amante sul posto di lavoro, cercando di evitarlo. In una scena del nono episodio di \"Evangelion\" Kaji la bacia in ascensore, e, pur dicendogli di smetterla, la donna non fa niente per fermarlo. Il suo comportamento, come sottolineato dallo stesso Ry\u014dji, denota un atteggiamento contraddittorio. Con il tempo i due amanti si riavvicinano e stringono nuovamente una relazione sentimentale. Anche il suo rapporto con la dottoressa Ritsuko Akagi, sua vecchia amica dal carattere diametralmente opposto, \u00e8 complicato; Misato trae beneficio dalla razionalit\u00e0 di Ritsuko, che a sua volta apprezza l'atteggiamento ottimista della compagna. A differenza dell'amica, Katsuragi, naturalmente dotata di una certa sensibilit\u00e0 emotiva, prova un sentimento di compassione nei confronti di Shinji e degli altri piloti. Con la sua coinquilina, Asuka S\u014dry\u016b Langley, si confronta poche volte nel corso della serie e mantiene una certa distanza emotiva; entrambe le donne condividono un difficile trascorso familiare, amano Kaji e ostentano un carattere ribelle, che per\u00f2, invece di unirle, le separa.\nNei confronti di Shinji adotta un atteggiamento simile a quello di una sorella maggiore, cercando di occuparsi dei problemi che lo affliggono in modo franco e sereno. Quando il giovane arriva al quartier generale della Nerv Misato scorge subito l'effettiva potenzialit\u00e0 di Shinji di pilota, considerazione egoistica che provoca in lei poi un forte senso di colpa. Non accettando il fatto che Shinji debba vivere da solo, inoltre, lo prende in custodia e lo ospita a casa sua, esprimendo un certo istinto materno. Per ridurre la distanza emotiva che li separa Misato dissimula la propria preoccupazione e assume un atteggiamento eccessivamente spensierato, nel tentativo di incoraggiare il ragazzo e di trasmettere in lui del calore familiare. Con il crescere del grado di intimit\u00e0 del loro rapporto Misato estremizza il suo atteggiamento, mostrandosi al coinquilino nelle vesti di una rozza zitella dai modi grezzi e suscitando la frustrazione di Shinji. Dopo l'iniziale imbarazzo, per\u00f2, il giovane comprende le vere ragioni della donna, che mostra il suo lato pi\u00f9 indifeso e rozzo perch\u00e9 si fida di lui e lo considera un membro della sua famiglia. Con il tempo la distanza emotiva che li separa diminuisce. Nel dodicesimo episodio la donna rivela al giovane l'amaro rapporto avuto con il padre e le ragioni che l'hanno spinta a entrare alla Nerv, identificandosi nel sottoposto e nel suo rapporto con il padre Gend\u014d. Tra i due coinquilini si instaura un rapporto di stima reciproca e la donna sviluppa un certo attaccamento nei riguardi di Shinji, riuscendo ad alleviare il suo senso di solitudine.\nVersioni alternative.\nIn una scena dell'ultimo episodio della serie animata viene presentato un universo parallelo con una storia differente rispetto a tutte le puntate precedenti; nella realt\u00e0 alternativa Misato viene presentata nelle vesti di insegnante della classe di Asuka e Shinji. Non essendo avvenuto il Second Impact, inoltre, non sembra aver passato un trauma infantile familiare o essere stata al polo sud. Una versione simile \u00e8 presentata in alcuni spin-off di \"Neon Genesis Evangelion\", come \"Evangelion Iron Maiden\" e \"Neon Genesis Evangelion The Shinji Ikari Raising Project\", ambientati nella realt\u00e0 alternativa dell'ultimo episodio, \"\" e l'ONA \"Petit Eva - Evangelion@School\", parodia della serie animata originale. In \"Petit Eva\" insegna letteratura giapponese e vive da sola, non svolgendo dunque il ruolo di coinquilina di Shinji. Anche in \"The Shinji Ikari Raising Project\" il padre di Misato sembra essere coinvolto in alcune ricerche sull'evoluzione artificiale.\nUlteriori differenze nella storia e nella caratterizzazione del personaggio figurano nella tetralogia cinematografica \"Rebuild of Evangelion\". Durante la produzione Anno volle assegnarle il ruolo di coprotagonista del \"Rebuild\", accanto a Shinji, mutandone la personalit\u00e0. Il lungometraggio ' segue quasi pari passo i primi sei episodi di \"Evangelion\"; Misato, come nel quarto episodio della serie classica, dopo la battaglia contro l'angelo Shamshel rimprovera Shinji durante un colloquio privato, ma quando si separa dal ragazzo, in preda alla frustrazione, si schiaffeggia da sola. Nel \"Rebuild\" \u00e8 inoltre cosciente della presenza del secondo angelo Lilith nel quartier generale della Nerv e ne rivela l'esistenza a Shinji poco prima della battaglia contro l'angelo Ramiel. Prima dell'Operazione Yashima Shinji le chiede il motivo per cui sia stato scelto proprio lui come pilota. Misato, tenendolo per mano, gli risponde che \u00abnon c'\u00e8 un motivo particolare\u00bb e che \u00ab\u00e8 stato il destino\u00bb a volere che fosse lui; Katsuragi, cos\u00ec, gli d\u00e0 una valida ragione per cui continuare a pilotare e combattere per la salvezza del genere umano. Nel secondo capitolo della saga, ', Misato appare meno cauta e riservata della sua controparte originale; nel corso del lungometraggio spinge Shinji ad avvicinarsi a suo padre Gend\u014d e inizia a parlare con seriet\u00e0 dei propri sentimenti con Asuka. A fine pellicola, durante la battaglia contro il decimo angelo, incoraggia Shinji a salvare Rei Ayanami in pericolo, pur consapevole dei rischi del tentativo.\nNel capitolo seguente, ', ambientato a distanza di quattordici anni dal precedente, svolge il ruolo di capo di un'organizzazione chiamata Wille, nata per distruggere la Nerv, nonch\u00e9 di capitano di una nave volante chiamata AAA Wunder. Ella mantiene un atteggiamento freddo nei confronti di Shinji, nel tentativo di non farlo avvicinare di nuovo a suo padre e non fargli pilotare mai pi\u00f9 un'unit\u00e0 Evangelion. Nel lungometraggio conclusivo della saga, ', Misato si dirige assieme all'equipaggio della Wunder in Antartide, epicentro del Second Impact, per tentrare di neutralizzare una unit\u00e0 chiamata Eva-13. Qui Shinji chiede a Misato di pilotare l'Eva-01 per fermare l'antagonista della storia, il comandante Ikari; un membro della Wille, Sakura Suzuhara, tenta di sparare al ragazzo, ma Misato lo copre prendendo il colpo al posto suo. La donna si riconcilia con il sottoposto, e, rimasta a bordo della AAA Wunder da sola, si sacrifica per poter fermare i piani di Gend\u014d. Nel corso della storia inoltre si scopre che il suo compagno Kaji \u00e8 deceduto per fermare il Third Impact, e nello stacco temporale fra \"2.0\" e \"3.0\" ha partorito loro figlio, anche lui chiamato Kaji; il piccolo Kaji \u00e8 per\u00f2 cresciuto senza conoscere la madre per volont\u00e0 della stessa Misato, non sentendosi in grado di fargli da genitore.\nPsicologia.\nCome altri personaggi di \"Evangelion\" Misato ha un difficile passato, un rapporto complicato con i genitori separati, difficolt\u00e0 relazionali e traumi emotivi. Le sofferenze e i tormenti della donna affondano le radici nel rapporto con il padre; il dottor Katsuragi ha trascurato i bisogni di sua moglie e quelli di sua figlia, sacrificandosi per\u00f2 per salvarle la vita. La scomparsa della figura paterna le ha causato un trauma psichico, portandola a perdere il dono della parola per alcuni anni e ad agire in modo malsano nei confronti degli altri uomini. Pur cercando di non vivere all'ombra del genitore, Misato ritrova s\u00e9 stessa seguendone le orme; una volta superata l'afasia la donna entra nella Nerv cercando di distruggere gli angeli, accusati di essere gli uccisori di suo padre, per potersi vendicare e liberare di quella che lei stessa definisce \u00abmaledizione\u00bb. L'atteggiamento di Misato \u00e8 stato imputato a un complesso di Elettra; ella cerca inconsciamente suo padre nella figura di Kaji, in un atto compensativo volto a colmare il vuoto generato dalla scomparsa del genitore. Dopo due anni di relazione, notando i motivi inconsci dietro i suoi atteggiamenti e intimorita dalla somiglianza fra i due uomini, la donna decide di lasciare il fidanzato con una scusa.\nNel venticinquesimo episodio \u00e8 presente un lungo monologo interiore del personaggio, durante il quale riaffiorano tutti i suoi conflitti interni e i ricordi rimossi del proprio passato. Durante l'infanzia ha cercato di essere, secondo le sue stesse parole, una \u00abbrava bambina\u00bb e di aiutare la madre, anche lei trascurata dal padre, ma una volta diventata adulta ha provato un senso di disgusto per il suo comportamento servile. Tutto ci\u00f2 l'ha portata a volersi \u00absporcare\u00bb attraverso la relazione sessuale stretta con Kaji, l'unica persona a cui sembra mostrarsi genuinamente. Nonostante rifiuti il Perfezionamento, attraverso il quale le anime di tutti gli esseri umani si unirebbero in un unico essere in s\u00e9 completo, nel suo profondo anela alla \u00abpace\u00bb, cercando rifugio nella figura di Kaji. La sua professionalit\u00e0 e apparente giocosit\u00e0 tradiscono infatti una personalit\u00e0 tormentata e in continuo conflitto, e anche la sua continua ricerca di sollievo attraverso la gratificazione erotica ingrandisce l'insoddisfazione che nutre verso di s\u00e9.\nIl suo rapporto con Shinji invece \u00e8 stato paragonato a quello fra una madre e il proprio figlio, una sorella maggiore e un fratello minore, un'adulta e un bambino, un superiore e un subordinato e fra due amanti. Come sottolineato da Kazuya Tsurumaki, assistente alla regia di \"Evangelion\", nei primi episodi i due discutono mantenendo un atteggiamento \u00abdistaccato\u00bb e laconico, senza guardarsi l'un l'altra; Misato nelle prime puntate della serie parla a Shinji senza entrare nella sua stanza, come \u00abse i due guardassero attraverso una porta appena aperta, sconnessi\u00bb. Y\u016bichir\u014d Oguro, curatore di alcuni contenuti delle edizioni \"home video\" della serie, ha invece notato come in \"Eva\" i personaggi tendano a non guardarsi negli occhi nei primi episodi, incluse Misato e Ritsuko, mentre Shinji e Misato nella seconda puntata hanno pi\u00f9 volte un contatto visivo diretto.\nShinji Higuchi, membro del personale della serie, ha descritto la relazione fra Shinji e Misato come \u00abun rapporto temporaneo che potrebbe svanire in qualsiasi momento\u00bb. In un'intervista Hideaki Anno invece sostenne di non essere sicuro se Kaji sia o meno la persona che Misato ama di pi\u00f9; Misato secondo lui non potrebbe essere felice restando con Kaji e \u00abpotrebbe innamorarsi di Shinji\u00bb. In una scena del ventitreesimo episodio la donna entra nella camera da letto di Shinji dopo la morte di Rei Ayanami, sua compagna di classe. Misato cerca di toccargli la mano e consolarlo, ma lui scansa il suo tocco; secondo i \"filmbook\" della serie infatti ella potrebbe essere sul punto di offrirgli il proprio corpo per consolarlo e ingannare la sua solitudine. Secondo un opuscolo ufficiale del film \"The End of Evangelion\" inoltre lei \u00e8 stata per molti aspetti la prima donna di Shinji. Nella pellicola \"The End of Evangelion\" i due coinquilini si salutano per l'ultima volta, e Misato bacia il giovane sulle labbra, donandogli il suo pendente a forma di croce. Oguro ha notato come nel penultimo episodio della serie Misato venga messa a nudo e vengano rivelate le ragioni del suo comportamento vivace e d'azione, mentre in \"The End\" diventi di nuovo il fulcro dell'episodio, ma morendo nel tentativo di salvare Shinji e con un rappresentazione opposta a quella del finale della serie classica. Per Oguro, come per Anno, Misato sarebbe una donna abituata a vivere le relazioni interpersonali con superficialit\u00e0, ma secondo Oguro nel finale avrebbe probabilmente cercato per la prima volta \u00abdi farsi coinvolgere dagli altri\u00bb.\nRiferimenti culturali e interpretazioni.\nIn una scena della terza puntata della serie Misato discute con l'amica Ritsuko Akagi del dilemma del porcospino di Arthur Schopenhauer, evidenziando il suo particolare punto di vista in merito alle relazioni umane e alla comunicazione, secondo il quale \u00abcrescere in fondo \u00e8 un continuo provare ad avvicinarsi e allontanarsi l'un l'altro, finch\u00e9 non si trova la distanza giusta per non ferirsi a vicenda\u00bb. Lei e il giovane Shinji finiscono con il ferirsi a vicenda come i porcospini di Schopenhauer, continuando per\u00f2 ad avere bisogno l'uno dell'altra per non soffocare nella solitudine. Entrambi i personaggi sono attanagliati da tormenti, da paure e da difficolt\u00e0 sociali. Misato stessa, vittima del dilemma, non riesce a esprimere apertamente i suoi sentimenti e durante il quarto episodio finisce per respingere il ragazzo. Nella sequenza finale della puntata per\u00f2 i due personaggi sembrano riuscire ad avvicinarsi senza farsi del male, superando il dilemma di Schopenhauer. Anthony Gramuglia di Anime Feminist, analizzando la sua caratterizzazione e il suo stile di vita, ha fatto un parallelismo con la cosiddetta generazione perduta giapponese e ai millennials, o generazione Y, che dopo lo scoppio della bolla speculativa giapponese ha dovuto lottare per trovare un alloggio e tende a essere sottopagata rispetto alla mole di lavoro che svolge.\nAlexander Greco di Fifth Wall Renaissance ha paragonato Misato, dal carattere impulsivo e sentimentale, all'emisfero destro del telencefalo, e Ritsuko, fredda e razionale, a quello sinistro. Il ricercatore italiano Fabio Bartoli ha suggerito la stessa dicotomia, associando Misato allo spirito dionisiaco, alla \"sephirah\" Cochkmah e al padre, sua figura genitoriale di riferimento, e Ritsuko allo spirito apollineo, a Binah e alla madre, a cui sembra essere pi\u00f9 legata.\nSecondo il libro \"Neon Genesis Evangelion: The Unofficial Guide\", scritto da Kazuhisa Fujie e Martin Foster, nel nome di Misato \u00e8 presente la parola giapponese , traducibile in \"messa\", un possibile riferimento ai suoi indumenti scuri e al pendente a forma di croce che porta costantemente al collo. Dei tratti caratteriali di Shinji e Misato inoltre sono stati associati dalla critica al disturbo borderline di personalit\u00e0; Misato \u00e8 impulsiva, sessualmente promiscua ed \u00e8 spaventata dall'idea di essere abbandonata e lasciata sola, proprio come una persona affetta dal disturbo d'umore. Il personaggio \u00e8 anche al centro di alcune riflessioni epistemologiche gi\u00e0 presenti in delle opere precedenti della Gainax. Misato nel settimo e nel dodicesimo episodio d\u00e0 prova di nutrire ottimismo nelle potenzialit\u00e0 dell'uomo, sottolineando i limiti della scienza e delle previsioni probabilistiche. La sua posizione filosofica \u00e8 riassunta in uno dei suoi motti, \u00abIl valore di un miracolo diventa reale solo dopo che il miracolo \u00e8 stato compiuto\u00bb; la frase, oltre a rifiutare ogni atteggiamento fatalista e rassegnato, si riferisce alla sua esperienza personale, essendo lei stata miracolosamente messa in salvo dal padre al polo sud. Delle espressioni equivalenti si possono trovare nel sesto episodio di \"Punta al top! Gunbuster\" e nella ventunesima puntata di \"Nadia - Il mistero della pietra azzurra\", due opere dirette dallo stesso Anno. Per lo scrittore Dennis Redmond Misato sarebbe basata su Nadia Arwol de \"Il mistero della pietra azzurra\", mentre Akio Nagatomi di The Anim\u00e9 Caf\u00e9 l'ha paragonata a Kazumi Amano di \"Gunbuster\". Anche il tema del conflitto con la figura parterna \u00e8 presente nelle precedenti opere di Anno.\nAccoglienza.\nDopo la conclusione della serie Misato si posizion\u00f2 all'ottavo posto fra i personaggi femminili pi\u00f9 popolari del momento nell'Anime Grand Prix del 1996, un grande sondaggio condotto annualmente dalla rivista giapponese \"Animage\". Nei due successivi Anime Grand Prix riusc\u00ec a restare fra i primi venti; nel 1997 rimase all'ottavo posto, mentre nel 1998 scese al tredicesimo. Misato, inoltre, rimase per tutto il 1997 nelle classifiche mensili della rivista, piazzandosi costantemente fra i trenta personaggi pi\u00f9 popolari. Nel 1998 il periodico lo inser\u00ec al ventisettesimo posto fra i centi personaggi pi\u00f9 popolari. Nel 2013 venne eletta sesto personaggio femminile pi\u00f9 sensuale dell'animazione giapponese dagli utenti del sito Animanga.ru. Nel 2014 il sito Charapedia condusse un'indagine sui personaggi animati pi\u00f9 adatti a essere membri di una \"famiglia ideale\", in cui Misato emerse quinta. L'anno seguente invece lo stesso sito chiese ai propri utenti quale personaggio animato vorrebbero come capo; nella classifica dei personaggi pi\u00f9 votati raggiunse il 28\u00ba posto. Sondaggio simile, limitato ai personaggi femminili, \u00e8 stato proposto nel 2018 da Anime! Anime, occasione in cui Misato ha conquistato il primo posto. Ad agosto dello stesso anno il sito Goo Ranking ha chiesto a pi\u00f9 di seimila appassionati quale fosse il pi\u00f9 attraente personaggio \"materno\" dell'animazione nipponica, indagine in cui arriv\u00f2 terza; in precedenza Misato era apparsa in due sondaggi dello stesso sito sui migliori personaggi femminili \"alcolisti\" e con il ruolo di \"sorella maggiore\", vincendo in entrambi i casi il primo posto. Nel 2020 NHK ha chiesto a un largo numero di fan di \"Eva\" quale fosse il loro personaggio preferito della serie e Misato ha guadagnato il quinto posto. Negli Stati Uniti, secondo la rivista \"Animerica\", la sua popolarit\u00e0 l'ha portata a diventare il personaggio femminile pi\u00f9 apprezzato della serie, sorpassando Rei Ayanami e Asuka.\nLa critica \u00e8 stata generalmente positiva sul personaggio di Misato. Ella, secondo lo scrittore Kazuhisa Fujie, \u00e8 \u00abil personaggio meglio descritto di \"Evangelion\"\u00bb. Il sito Niconico l'ha inserita al primo posto fra i personaggi animati pi\u00f9 adatti a svolgere il ruolo di sorella maggiore, apprezzando sia il suo disordinato e affettuoso atteggiamento casalingo, sia il suo sangue freddo militare. Kara Dennison di Crunchyroll lo ha definito un personaggio estremamente \u00absottovalutato\u00bb, mentre il sito Autostraddle ne ha appezzato la brillantezza e l'intelligenza, ritenendolo \u00abuno dei personaggi pi\u00f9 realistici\u00bb mai apparsi in un anime per ragazzi. Okuroku.com lo ha citato come un esempio di personaggio femminile complesso e realistico, contrapposto alla maggioranza dei personaggi animati seguenti, giudicati \u00abprivi di anima\u00bb e stereotipati. Il sito web Urban Cinefile lo ha descritto come un personaggio \u00abaudace, deciso, innovativo\u00bb.\nI critici ne hanno elogiato il carattere tenace e la combattivit\u00e0. I siti Screen Rant e Comic Book Resources lo hanno inserito fra i migliori personaggi della serie. Kenneth Lee, recensore di Anime News Network, ha invece trovato la sua caratterizzazione poco efficace, lamentandosi della mancanza di spiegazioni convincenti circa l'uscita di Misato dai suoi anni di afasia. Theo Kogod di Comic Book Resources ha criticato la sua scelta di prendere in custodia Asuka e Shinji. Ulteriori critiche furono sollevate per alcune scene del ventesimo episodio, in cui Misato intrattiene un rapporto sessuale con Kaji, e alcuni suoi approcci sessualmente impliciti con il quattordicenne Shinji. Emily Auten di Nerdmuch.com e Brittany Vincenti di Geek.com, di contro, hanno espresso un parere positivo sul suo rapporto con Kaji. Morgan Lewis di Vgculturehq.com ha invece elogiato la sua relazione con Shinji e l'approccio umano che mantiene nei suoi confronti, sino a definirlo il miglior personaggio della serie. Ajay Aravind di CBR ha citato il bacio fra Shinji e Misato fra le scene che hanno cambiato per sempre il panorama dell'animazione giapponese. Per Alex Boruff (25 Years Later) la loro \u00e8 la relazione pi\u00f9 importante di \"Eva\", e \u00abnon rientra in nessun archetipo convenzionale relazionale\u00bb; secondo Boruff, inoltre, \u00abparte di ci\u00f2 che rende la loro dinamica cos\u00ec affascinante \u00e8 la sua ambiguit\u00e0\u00bb.\nAnche il suo ruolo nel \"Rebuild of Evangelion\" ha attirato critiche ed elogi da parte dei recensori. Per Angelo Delos Trinos di Comic Book Resources, ad esempio, la sua caratterizzazione nel \"Rebuild\" sarebbe minima se confrontata \u00abcon la profondit\u00e0 e la complessita\u00bb della serie classica. Anche secondo il sito tedesco Riecks Filmkritiken la sua controparte cinematografica non avrebbe lo stesso impatto dell'originale. Alcuni appassionati inoltre non hanno apprezzato i cambiamenti introdotti nella pellicola ' e il suo atteggiamento freddo nei confronti di Shinji. Japan Cinema ha criticato la drasticit\u00e0 dei cambiamenti al personaggio e la mancanza di spiegazioni; secondo il sito Everyeye.it il suo ruolo \u00abassume tinte distopiche e meditabonde, annacquate da un inesplicabile silenzio\u00bb. Anche la rivista \"Anime Reign\" ha espresso un parere negativo, ritenendo il suo ruolo poco esplorato e in ombra. Opinione diametralmente opposta \u00e8 stata espressa dal sito web Japanator, secondo il quale \u00e8 \u00abaffascinante vedere Misato slegata dalle catene della Nerv\u00bb, sottolineando la \u00abcoerenza\u00bb dei cambiamenti, trovandoli attinenti allo spirito del \"Rebuild of Evangelion\". Pi\u00f9 positiva \u00e8 stata l'accoglienza del suo ruolo nell'ultimo capitolo della saga, '. Per Hanrique Padula di IGN Misato e gli altri personaggi di \"Evangelion\" guadagnerebbero nella pellicola sfaccettature mai viste prima, raggiungendo cos\u00ec punti mai raggiunti nella serie originale. Animeclick.it ha apprezzato lo \u00absplendido\u00bb abbraccio finale fra lei e Shinji. Anche Reuben Baron di Comic Book Resources ha accolto positivamente le rivelazioni presentate nel lungometraggio, dicendo: \u00ab\"3.0+1.01\" offre abbastanza dettagli sulle esperienze vissute da Misato durante il salto temporale [di \"3.0\"] da darle un arco emotivo pi\u00f9 convincente\u00bb.\nInfluenza culturale e \"merchandising\".\nIl personaggio di Misato \u00e8 stato usato per diversi articoli di \"merchandising\", come giocattoli, modellini collezionabili, \"action figure\", alcolici, occhiali, fondine per pistole e articoli di abbigliamento. Oltre che nei videogiochi tratti dalla serie animata originale Misato \u00e8 stata usata in media non appartenenti al \"franchise\" di \"Evangelion\", come nei videogiochi \"Monster Strike\", \"Super Robot Wars\", \"Tales of Zestiria\", \"Puzzle &amp; Dragons\", \"Keri hime sweets\", \"Summons Board\", \"Pazudora\", \"Puyopuyo!! Quest\", \"The Battle Cats\" e in un episodio dell'anime \"Shinkansen henkei robo Shinkalion\". Nel giugno del 2009 le societ\u00e0 Bandai Namco Entertainment e Cellius pubblicarono un programma chiamato \"The Misato Katsuragi News Project\", in cui il personaggio di Misato annunciava tramite un simulatore vocale le notizie pi\u00f9 importanti della giornata. Il programma rimase attivo fino al giugno dell'anno successivo. Misato \u00e8 stata usata anche per delle campagne pubblicitarie della Japanese Racing Association e per delle funzionalit\u00e0 del 500 \"Type Eva\", un treno ad alta velocit\u00e0 dedicato a \"Evangelion\".\nMisato viene parodiata nel manga \"Jujutsu kaisen\", nel quale \u00e8 presente un riferimento alla foto che d\u00e0 a Shinji visibile nel primo episodio della serie. L'attrice Natsuki Kat\u014d l'ha omaggiata facendone cosplay; nel 2015 ha indossato i suoi panni durante un annuncio ufficiale del team Hakuto di una missione spaziale volta a spedire una replica in miniatura della lancia di Longinus sul suolo lunare, concepita all'interno della competizione Google Lunar X Prize. Hiroyasu Ishida, regista di \"Penguin Highway\", l'ha citata tra le influenze per la figura della sorella maggiore di Aoyama, protagonista del lungometraggio. Secondo Kazuya Tsurumaki, inoltre, Sadamoto potrebbe avere inizialmente pensato a Misato per l'ideazione di Haruko Haruhara di \"FLCL\". Hajime Isayama, autore de \"L'attacco dei giganti\", ha attinto il nome di Mikasa Ackermann dall'omonima nave da guerra, pensando al cognome di Misato, Ritsuko o quello di Yuki Nagato de \"La malinconia di Haruhi Suzumiya\", tutti attinti da navi da guerra; egli segu\u00ec lo stesso schema per quello di Mikasa, con l'idea che nomi simili portassero successo ai rispettivi personaggi. I critici hanno trovato delle affinit\u00e0 con Misato in personaggi femminili seguenti, come Chain Sumeragi di \"Blood Blockade Battlefront\", Yoko Littner di \"Sfondamento dei cieli Gurren Lagann\", Kazuki Kuwanomi di \"Plastic Memories\", Haruka Shitow di \"RahXephon\" e Talho Y\u016bki di \"Eureka Seven\"."}
{"id": "1649467", "revid": "1522738", "url": "https://it.wikipedia.org/wiki?curid=1649467", "title": "Yui Ikari", "text": ""}
{"id": "1649468", "revid": "177966", "url": "https://it.wikipedia.org/wiki?curid=1649468", "title": "K\u014dz\u014d Fuyutsuki", "text": ""}
{"id": "1649469", "revid": "1522738", "url": "https://it.wikipedia.org/wiki?curid=1649469", "title": "Kozo Fuyutsuki", "text": ""}
{"id": "1649471", "revid": "405275", "url": "https://it.wikipedia.org/wiki?curid=1649471", "title": "Gendo Rokubungi", "text": ""}
{"id": "1649472", "revid": "124015054", "url": "https://it.wikipedia.org/wiki?curid=1649472", "title": "Ry\u014dji Kaji", "text": " \u00e8 uno dei personaggi della serie animata giapponese \"Neon Genesis Evangelion\", sceneggiata e diretta da Hideaki Anno, e dell'omonimo manga scritto e disegnato da Yoshiyuki Sadamoto. Il personaggio compare nelle opere tratte dalla serie animata, in manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\". Nel doppiaggio originale \u00e8 interpretato da Kouichi Yamadera, mentre nell'adattamento italiano \u00e8 doppiato da Francesco Prando e nel ridoppiaggio Netflix da Emanuele Ruzza.\nBiografia e personalit\u00e0.\nKaji \u00e8 un membro del reparto indagini speciali della Nerv. Durante l'universit\u00e0 conosce Ritsuko Akagi e Misato Katsuragi, con la quale intraprende una relazione sentimentale e una convivenza, interrotte due anni dopo. Una volta entrato nella Nerv viene trasferito in Germania e nominato tutore di Asuka. Nel 2015 si reca assieme alla ragazza in Giappone, ove incontra di nuovo i suoi ex compagni universitari. Durante il viaggio trasporta in assoluta segretezza l'embrione del primo angelo, Adam, e lo consegna al comandante Ikari. Per costui sabota il cosiddetto Jet Alone, un robot costruito dalla comunit\u00e0 delle industrie chimiche rivali della Nerv. Kaji in realt\u00e0 \u00e8 anche un membro dell'agenzia investigativa del ministero degli affari interni del governo giapponese e viene inoltre incaricato dalla Seele di sorvegliare Ikari. Da tutto ci\u00f2 si evince che egli \u00e8 una spia al soldo di ben tre organizzazioni diverse. Anche il comandante sembra giovare del massimo profitto dalla sua presenza, pur essendo consapevole del suo doppio gioco.\nBench\u00e9 resti sconosciuto il movente delle sue azioni, Kaji cerca di far luce sulla verit\u00e0 riguardo i reali obiettivi della Nerv. Dopo la battaglia contro l'angelo Bardiel, tradito da uno dei suoi informatori, viene assassinato da un terzo uomo e lascia i risultati delle proprie indagini a Misato. In merito alla vera identit\u00e0 del suo assassino fra gli appassionati della serie nacquero subito delle teorie: a partire da alcune sequenze del ventesimo episodio molti di loro pensarono che la responsabile fosse proprio Misato, che prende una pistola nella scena prima della sua uccisione. L'ipotesi per\u00f2 venne smentita dagli autori della serie, per i quali il responsabile sarebbe da ricercare fra i membri della Seele oppure nei servizi segreti. Al fine di evitare equivoci di questo tipo alcune scene della versione \"director's cut\" della serie vennero cambiate. Per la realizzazione del personaggio gli autori si ispirarono al capitano Foster della serie televisiva inglese \"UFO\"."}
{"id": "1649473", "revid": "287204", "url": "https://it.wikipedia.org/wiki?curid=1649473", "title": "BMW S14", "text": "Con la sigla BMW S14 si intende una famiglia di motori a scoppio alimentati a benzina prodotta tra il 1986 e il 1991 dalla casa automobilistica tedesca BMW.\nDescrizione.\nSi tratta di una famiglia di motori ad alte prestazioni, di cilindrate comprese tra i 2 e i 2,5 litri. Tali motori non sono stati sviluppati sulla base degli allora pi\u00f9 recenti motori M20, ma a partire dal 2 litri della pi\u00f9 anziana famiglia M10. Si tratta quindi di motori a 4 cilindri ai quali \u00e8 stata sostituita l'originale testata a due valvole per cilindro con la pi\u00f9 efficace testata a 4 valvole per cilindro derivata da quella impiegata sul 6 cilindri in linea M88, ovviamente privata di due camere di scoppio.\nIn sostanza, le caratteristiche dei motori \"S14\" sono:\nDi seguito vengono illustrate pi\u00f9 nel dettaglio le caratteristiche dei motori \"S14\".\nS14B23.\nIn ordine cronologico, questo \u00e8 il primo dei motori \"S14\" a fare la sua comparsa. \u00c8 derivato dal 2 litri \"M10\", il quale, oltre a subire le modifiche gi\u00e0 menzionate, \u00e8 stato oggetto anche di decise operazioni di rialesatura e di allungamento della corsa.\nDal punto di vista dimensionale, quindi, ogni cilindro pass\u00f2 da 89x80 a 93,4x84 mm, per una cilindrata complessiva di 2302 cm\u00b3.\nL'alimentazione \u00e8 a iniezione elettronica, affidata a una centralina \"Bosch Motronic\". La potenza massima era di 200 CV a 6750 giri/min, con un valore di coppia massima pari a 241 Nm a 4750 giri/min.\nQuesto motore \u00e8 noto per essere stato montato sulle prime M3 E30 prodotte fino all'inizio del 1989. Vi fu anche una versione dotata di catalizzatore, la quale risult\u00f2 leggermente depotenziata (195\u00a0CV e 230 N\u00b7m).\nS14B23Evo.\nA partire dal 1989, l'unit\u00e0 \"S14B23\" ha subito un aggiornamento consistente principalmente in un aumento del rapporto di compressione (11:1 anzich\u00e9 10,5:1), una testata con condotti maggiorati, una configurazione delle camme 264\u00b0/248\u00b0 anzich\u00e9 248\u00b0/248\u00b0, grazie alla quale il motore arriv\u00f2 a sviluppare una potenza massima di 220\u00a0CV a 6750 giri/min, mentre la coppia massima raggiunse i 248 Nm, disponibili tra l'altro a 4600 giri/min anzich\u00e9 a 4750.\nQuesto motore \u00e8 stato utilizzato sulle \"M3 E30 Evo II\" prodotte nel 1989.\nS14B20.\nTra il settembre 1987 e il novembre 1990 la Casa tedesca realizz\u00f2 una versione da 2 litri partendo dal pi\u00f9 noto 2.3 litri \"S14\". Tale motore sarebbe stato impiegato esclusivamente nella BMW 320iS, un modello destinato solo ai mercati italiano e portoghese, dove erano favorite fiscalmente le cilindrate sotto i 2000\u00a0cm\u00b3.\n\u00c8 il pi\u00f9 piccolo dei motori \"S14\", avendo una cilindrata di 1990\u00a0cm\u00b3, ma \u00e8 bene non cadere in equivoci. Non si tratta infatti dello stesso 2 litri montato sulle normali BMW 2 litri a 4 cilindri. Questo 2 litri nasce infatti dal pi\u00f9 grande 2.3 litri \"S14\", rispetto al quale \u00e8 stata accorciata la misura della corsa, portata da 84 a 72,6\u00a0mm. Essendo per\u00f2 il 2.3 litri \"S14\" derivato dal 2 litri \"M10\", si pu\u00f2 affermare che le due unit\u00e0 da 2 litri sono imparentate tra loro, anche se non direttamente. La potenza massima di questo motore \u00e8 solo leggermente inferiore a quella del 2.3 litri da cui deriva, poich\u00e9 riesce a erogare una potenza massima pari a 192\u00a0CV a 6900 giri/min, con una coppia massima di 212 Nm a 4900 giri/min.\nS14B25.\nCon questa sigla viene indicato il pi\u00f9 potente dei motori \"S14\", il quale venne sviluppato a partire dall'unit\u00e0 \"S14B23\", che venne sottoposta a un'ulteriore rialesatura (da 93,4 a 95\u00a0mm) e a un ulteriore allungamento della corsa (da 84 a 87\u00a0mm), cos\u00ec da ottenere una cilindrata totale di 2453\u00a0cm\u00b3. Questo motore erogava una potenza massima di 238\u00a0CV a 7000 giri/min, con un picco di coppia pari a 242 Nm a 4750 giri/min.\nQuesto motore \u00e8 stato utilizzato esclusivamente sulle ultime \"M3 E30 \"Sport Evo\" \" prodotte dal marzo al dicembre 1990."}
{"id": "1649474", "revid": "1522738", "url": "https://it.wikipedia.org/wiki?curid=1649474", "title": "Ryoji Kaji", "text": ""}
{"id": "1649476", "revid": "115807495", "url": "https://it.wikipedia.org/wiki?curid=1649476", "title": "Giannantonio Paladini", "text": "Laureato in giurisprudenza, insegnante, docente universitario di storia moderna e contemporanea presso la facolt\u00e0 di lingue e letterature straniere dell'Universit\u00e0 Ca' Foscari di Venezia, giornalista, uomo politico (presidente dell'Ussl veneziana, presidente della Provincia di Venezia, presidente del COSES, consigliere della Fondazione Venezia), attivo nell'associazionismo sportivo dagli anni settanta ai primi anni novanta (consigliere nazionale della Federazione Italiana Tennis, presidente dell'Associazione sportiva Luigi Orsini) e organizzatore culturale (presidente dell'Ateneo Veneto). \nNel 1966 sposa Giuliana Carniello, insegnante."}
{"id": "1649477", "revid": "124015022", "url": "https://it.wikipedia.org/wiki?curid=1649477", "title": "Ritsuko Akagi", "text": " \u00e8 uno dei personaggi della serie animata giapponese \"Neon Genesis Evangelion\", sceneggiata e diretta da Hideaki Anno, e dell'omonimo manga scritto e disegnato da Yoshiyuki Sadamoto. Il personaggio compare nelle opere tratte dalla serie animata, in manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\". Nel doppiaggio originale \u00e8 interpretata da Yuriko Yamaguchi. Nell'adattamento italiano \u00e8 doppiata da Liliana Sorrentino e nel ridoppiaggio Netflix da Barbara De Bortoli.\nBiografia e personalit\u00e0.\nRitsuko \u00e8 la responsabile della prima sezione del reparto tecnologico del quartier generale della Nerv, nonch\u00e9 una delle principali artefici dello sviluppo degli Evangelion. Nel 2005, durante l'universit\u00e0, incontra Misato Katsuragi, con cui stringe amicizia, e il fidanzato di lei, Kaji, verso il quale prova un forte senso di fastidio. Dopo aver completato gli studi a Neo Tokyo-2, nel 2008 entra nel centro di ricerca Gehirn come responsabile del Progetto E. In seguito al suo trasferimento presso l'agenzia speciale Nerv inizia a occuparsi della gestione del supercomputer Magi. Qui entra a stretto contatto con l'amante della madre, il comandante Ikari, venendo a conoscenza di informazioni segrete precluse a quasi tutti gli altri membri dell'organizzazione.\n\u00c8 una donna razionale, con uno spiccato senso della disciplina e una distaccata capacit\u00e0 di giudizio. Per lei risulta difficile conciliare tutti questi lati del proprio carattere, spesso fonte di violenti contrasti emotivi. Dimostra grande determinazione e sangue freddo e anche nei confronti degli amici di lunga data esita a parlare di s\u00e9 stessa. Nonostante per\u00f2 l'apparenza razionale e riservata dimostra di essere una donna sensibile, espressiva e passionale. All'inizio della sua carriera universit\u00e0 tinge i suoi capelli di biondo, cos\u00ec da differenziarsi e allontanarsi dall'ingombrante figura della madre Naoko. Ella alla fine si innamora dello stesso uomo di lei, ovvero Ikari, con cui stringe una relazione sentimentale segreta e al quale offre tutte le proprie competenze scientifiche e il proprio corpo. Nutre gelosia nei confronti di Rei, centro delle attenzioni del comandante, e con il tempo si spinge in avventate azioni di vendetta contro di lui, sentendosi usata e tradita. In \"The End of Evangelion\", non riuscendo pi\u00f9 a gestire i propri sentimenti di amore e odio, tenta di distruggere il quartier generale della Nerv, pronunciando la frase \u00abMamma, vuoi morire assieme a me?\u00bb. Tuttavia, il computer Casper, all'interno del quale \u00e8 impressa la personalit\u00e0 di Naoko quale donna, rifiuta il comando di autodistruzione. Ritsuko finisce cos\u00ec con l'essere uccisa da un colpo di pistola del comandante Ikari. La rivista \"Newtype\" l'ha paragonata a dei precedenti personaggi di Anno, come Kazumi Amano di \"Gunbuster\" e Elecra di \"Nadia\"."}
{"id": "1649479", "revid": "729019", "url": "https://it.wikipedia.org/wiki?curid=1649479", "title": "Vulcan Point", "text": "Vulcan Point \u00e8 il nome in inglese di una piccola isola lacustre disabitata delle Filippine.\nGeografia.\nL'isoletta \u00e8 di limitata estensione (circa 200\u00a0m\u00b2) ed \u00e8 tuttora in formazione a causa della persistente attivit\u00e0 vulcanica della zona.\nUna caratteristica curiosa di quest'isola \u00e8 il fatto che essa \u00e8 contenuta all'interno del Crater Lake (Lago Cratere), questo a sua volta \u00e8 posto nel vulcano Taal (Isola Vulcano), questa seconda isola sorge nel Lago Taal, che si trova sull'isola di Luzon, la principale dell'arcipelago filippino. Il Crater Lake \u00e8 il pi\u00f9 grande lago al mondo su un'isola in un lago che a sua volta si trova su un'isola."}
{"id": "1649489", "revid": "123567", "url": "https://it.wikipedia.org/wiki?curid=1649489", "title": "Ossimo Inferiore", "text": ""}
{"id": "1649493", "revid": "177966", "url": "https://it.wikipedia.org/wiki?curid=1649493", "title": "Naoko Akagi", "text": ""}
{"id": "1649494", "revid": "135224", "url": "https://it.wikipedia.org/wiki?curid=1649494", "title": "Epica greca", "text": "Lepica greca \u00e8 il genere letterario epico della letteratura greca. Essa copre l'intero arco della produzione letteraria greca antica, da Omero al Tardoantico. \nOrigini e caratteri.\nNella sua \"Poetica\", Aristotele definisce l'epica come una delle forme di poesia, in contrapposizione alla poesia lirica e al dramma, in quanto basata sulla narrazione, piuttosto che sul dialogo.\nMilman Parry e Albert Lord hanno sostenuto che l'epopea omerica era fondamentalmente una forma poetica orale, basata su alcuni capisaldi strutturali gi\u00e0 presenti in Omero. Il poema epico (scritto rigorosamente in esametri) inizia \"in medias res\", con un'ambientazione vasta. Il poema greco, fin da Omero, inizia con un'invocazione a una Musa, seguita da una protasi (dichiarazione del tema). Contiene, poi, liste lunghe di eroi e genealogia, i cosiddetti \"cataloghi\" (che permettono al poeta di alludere ad altri miti, sia pure di scorcio). \nA livello narrativo, l'epica greca presenta discorsi lunghi e formali, oltre a mostrare l'intervento divino nelle questioni degli uomini, mostrati come eroi che incarnano i valori della civilt\u00e0 greca.\nUlteriore caratteristica, presente in Omero e poi ripresa, in misura minore, negli epici successivi come vezzo arcaico e omerizzante, \u00e8 l'uso di epiteti e formule, quali, ad esempio, \"Alba dalle dita rosee\" di Omero e \"mare color del vino\".\nSviluppo.\nEpica arcaica e classica.\nOmero \u00e8 il primo autore greco di cui abbiamo due poemi, l' \"Iliade\" (poema della guerra di Troia e dei valori guerrieri della civilt\u00e0 arcaica) e l' \"Odissea\" (in cui tali valori si fondono con il tema della casa e della famiglia). In essi si pu\u00f2 dire che sia racchiusa l'\"enciclopedia tribale\" dei Greci, che, infatti, utilizzavano i poemi omerici come base della loro \"paideia\", ossia educazione civile e letteraria.\nDopo Omero, Esiodo svilupp\u00f2 un tipo di epica pi\u00f9 legata ai cataloghi e alle genealogie eroiche, tipiche della Grecia continentale, con la \"Teogonia\" e (almeno in parte) con il \"Catalogo delle donne\". \nAlla tradizione inaugurata da lui e da Omero si rifecero, tra il VII e il VI secolo, una serie di poemi che raccontavano la storia mitica del mondo greco a partire dalla nascita degli dei fino alla fine dell'et\u00e0 eroica, tali da essere \"inanellati\" in un cerchio e detti, quindi, nel complesso, \"Ciclo epico\". Tali poemi, quasi interamente perduti, erano opera di poeti gravitanti intorno al mondo ionico, quindi degli aedi e rapsodi di tradizione omerica, come Stasino di Cipro, Creofilo di Samo, lo ionico Arctino di Mileto, il mitilenese Lesche, Testoride e Prodico di Focea, Antimaco di Teo, i rodii Pisino di Lindo e Pisandro di Camiro. Di aree culturalmente ricche nell'alto arcaismo erano, poi, Cinetone di Sparta, Eumelo di Corinto, Agia di Trezene, Diodoro di Eritre, Egesia di Salamina (o Egesino) e Carcino di Lepanto.\nPi\u00f9 recente di almeno un secolo (all'inizio delle guerre persiane) era Paniassi di Alicarnasso, che con la sua \"Herakleia\" fiss\u00f2 la tradizione delle fatiche di Eracle, figura gi\u00e0 ben trattata, da quanto sappiamo da Pisandro di Camiro. Nella stessa epoca, come testimoniato da autori posteriori come Plutarco e Aristotele stesso, fiorirono poemi epici intorno alla figura di Teseo, i cui autori ci sono ignoti .\nAlla fine dell'et\u00e0 classica, tra V e inizi del IV secolo, si situa, infine, dopo un lungo sienzio dovuto al prevalere delle forme drammatiche e ditirambiche, un'epica di tipo innovativo (a quanto possiamo giudicare da frammenti e giudizi) quale quella della \"Tebaide\" di Antimaco di Colofone, che con il suo sperimentalismo nella dizione epica e nella trattazione del mito avrebbe aperto la strada alla nuova epica ellenistica.\nEpica ellenistica e imperiale.\nIn concomitanza con la diffusione di uno stile prezioso e cesellato, gli alessandrini abbandonarono quasi del tutto l'epica ampia, in molti libri, eccezion fatta per quella pi\u00f9 compromissoria tra l'omerismo e l'erudizione di Apollonio Rodio, nelle sue \"Argonautiche\", o quella (perduta), di tipo storico, che sappiamo concedesse molto agli omerismi di dizione e di struttura, quali i \"Messeniak\u00e0\" di Riano di Bene. L'epica apolloniana, comunque, sia pure basata sulle nuove \"regole\" di Callimaco, non ebbe molto seguito\u02d0 si diffuse, infatti, un'epica di tono ed estensione (sia quantitativa che tematica) minore, quella dell'epillio, inaugurata da Callimaco, appunto, con la sua \"Ecale\" (incentrata su uno squarcio minore di un mito e concentrata pi\u00f9 sulla descrizione di ambienti e situazioni che sulla narrazione), seguito da Teocrito, con epilli come \"Ila\", \"I Dioscuri\", \"Eracle bambino\" o il siracusano Mosco, con la sua \"Europa\", in cui predominava la \"ekphrasis\". Anche oltre nella ricerca del nuovo e della sperimentazione mitologico-narrativa si sarebbe spinto Euforione.\nL'et\u00e0 imperiale, specie a partire dai secoli III e IV, vide una rinascita dell'epica classicheggiante, che ben si prestava alla \"variatio\" di temi e toni ricercata dalla retorica dell'epoca tardoantica, con opere, appunto, classicheggianti come le \"Postomeriche\" di Quinto Smirneo o il poemetto \"Ilupersis\" di Trifiodoro, mentre al termine della parabola epica greca si situa un epos di tipo \"inglobativo\", che, appunto, unisce in s\u00e9 diversi stilemi e generi narrativi, come le \"Dionisiache\" di Nonno di Panopoli."}
{"id": "1649500", "revid": "1728", "url": "https://it.wikipedia.org/wiki?curid=1649500", "title": "Sud Vietnam", "text": ""}
{"id": "1649501", "revid": "290948", "url": "https://it.wikipedia.org/wiki?curid=1649501", "title": "Scambio di materia", "text": "Nell'ambito dei fenomeni di trasporto, lo scambio di materia (o trasferimento di materia o ancora trasferimento di massa) \u00e8 un fenomeno chimico-fisico che consiste nel movimento di una specie chimica componente di una miscela all'interno della stessa fase (ad esempio: autodiffusione) o da una fase ad un'altra (attraverso il superamento dell'interfaccia che separa tali fasi).\nCostituisce uno dei pi\u00f9 importanti fenomeni studiati nell'ambito dell'ingegneria chimica.\nEspressione dello scambio di materia.\nLo scambio di materia pu\u00f2 avvenire in fase omogenea (ad esempio gas in gas) o eterogenea (ad esempio gas in solido). Il fenomeno discende dalla legge di Fick, la quale afferma che, in presenza di un gradiente di concentrazione, il flusso diffusivo della specie tende a riequilibrare la sua concentrazione nello spazio e nel tempo.\nNel caso di un sistema binario, le due specie pure messe a contatto tendono a diffondere l'una nella porzione di spazio occupata dall'altra in modo da rendere omogenea la propria concentrazione nel sistema. In termini matematici si ha:\nin cui:\nLo scambio di materia \u00e8 soggetto di numerose applicazioni ingegneristiche, in particolare nell'ambito dell'ingegneria chimica, dell'ingegneria ambientale e dell'ingegneria biomedica. \u00c8 alla base, ad esempio, dei meccanismi di assorbimento e adsorbimento, per la filtrazione di miscele gassose o liquide costituite da frazioni inquinanti: queste trovano applicazione nelle colonne a piatti o nelle colonne a riempimento, oppure costituiscono da catalizzatori per certe reazioni chimiche. A questo fine l'applicazione del modello dato dalla legge di Fick (inquadrato all'interno di un bilancio di materia) risulta di non facile soluzione, pertanto si preferisce esprimere il bilancio di materia nella forma semplificata:\novvero:\nessendo:\nIl coefficiente di scambio di materia \u00e8 un coefficiente ingegneristico determinabile, come \u00e8 descritto nella sezione seguente, anche analiticamente, ma la cui complessit\u00e0 di ricerca dei dati rende preferibile il calcolo per via empirica. La forza motrice, in accordo alla legge di Fick, rimane la differenza di concentrazione tra due punti del sistema: per particolari sistemi geometricamente simmetrici (soprattutto cilindrici), con opportune ipotesi esemplificative, si pu\u00f2 assumere come concentrazione quella della specie ad una particolare altezza anzich\u00e9 in uno specifico punto (fatto che di per s\u00e9 renderebbe impraticabile l'uso della formula).\nIl coefficiente di scambio di materia formula_9 viene solitamente espresso in relazione a frazioni molari, e pi\u00f9 spesso indicato con Ky. Valgono le seguenti relazioni:\nDeterminazione del coefficiente di scambio di materia.\nVia analitica.\nLa determinazione per via analitica del coefficiente di scambio di materia viene generalmente proposta con un esempio applicativo.\nSi consideri un contenitore aperto di sezione \"S\" e altezza \"h\", in un sistema di riferimento di coordinate cartesiane, tale che fino a \"z = z1\" sia presente una specie \"A\" in fase liquida, e tra \"z1\" e \"z2 = h\" sia presente una miscela del componente \"A\" e del componente \"B\" in fase gas.\nLo scopo dell'esempio \u00e8 quantificare il flusso di \"A\" che passa attraverso l'interfaccia liquido-gas in fase gas e tracciare i profili di concentrazione di \"A\" tra z1 e z2.\nPer semplicit\u00e0, si assuma che le specie in fase gas si comportino come gas ideali e che la diffusione di \"B\" in \"A\" sia trascurabile (ovvero che il trasporto di materia avvenga in \"condizioni stagnanti\"), cio\u00e8 mentre \"A\" passa tra l'estremit\u00e0 inferiore e superiore del contenitore, \"B\" si comporta da inerte. Inoltre si accetta come approssimazione che il gas \"A\" si muova con moto \"a pistone\" fino a \"z2\", dove la sua concentrazione \u00e8 nota, e qui venga trascinato via da una corrente gassosa. La temperatura e la pressione si assumono note e costanti. Per la risoluzione del problema si ricorre ad un bilancio di specie chimica in fase gas relativo alla specie \"A\" in un volume di riferimento (detto anche volume di controllo) infinitesimo alto \"dz\" e di sezione \"S\":\nEsplicitando i vari termini, abbiamo:\ndove:\nSi assume che non vi sia consumo o produzione per reazione di \"A\" e che dopo un breve periodo di messa in regime (chiamato \"periodo di transitorio\"), il processo sia stazionario, ovvero nel volume di riferimento la concentrazione di \"A\" non varia col tempo.\nPassando ad un modello a gradiente massimo, ovvero passando allo studio lungo l'unica coordinata controllante del processo, cio\u00e8 z, segue che:\ndove con Na si indica complessivamente il flusso di specie \"A\" nel volume di riferimento. Da quanto scritto si evince che il flusso \u00e8 invariante lungo z. Ricordando l'espressione della leggi di Fick e che la specie \"A\" si muove a pistone (ovvero la velocit\u00e0 non dipende dalla posizione assiale) si verifica che:\nda cui si deducono i profili della concentrazione di \"A\" lungo \"z\" (che non sono rettilinei, perch\u00e9 tengono conto del contributo di convezione).\nIl coefficiente di scambio di materia pu\u00f2 anche essere calcolato a partire dalle seguenti teorie:\nVia empirica.\nAttraverso la teoria della similitudine estesa con l'ausilio dell'analisi dimensionale si pu\u00f2 dimostrare che il fenomeno dello scambio di materia \u00e8 completamente descritto nel caso di convezione forzata in tubi lisci orizzontali da una legge di potenza tra i seguenti gruppi adimensionali: numero di Reynolds, numero di Schmidt e numero di Sherwood. La relazione che li lega \u00e8 stata determinata sperimentalmente:\nda cui segue che il coefficiente di scambio di materia vale:\ncon formula_22 diffusivit\u00e0 di materia e formula_23 lunghezza caratteristica (diametro per i tubi)."}
{"id": "1649503", "revid": "92723", "url": "https://it.wikipedia.org/wiki?curid=1649503", "title": "Eparchia di Canton", "text": ""}
{"id": "1649504", "revid": "1632387", "url": "https://it.wikipedia.org/wiki?curid=1649504", "title": "If You Can't Lick 'Em...Lick 'Em", "text": "If You Can't Lick 'Em...Lick 'Em \u00e8 il decimo album di Ted Nugent, pubblicato nel 1988 per la Atlantic Records.\nTracce.\nTutte le tracce sono state scritte da Ted Nugent, eccetto dove diversamente indicato."}
{"id": "1649513", "revid": "419370", "url": "https://it.wikipedia.org/wiki?curid=1649513", "title": "Gravissimo officii munere", "text": "La Gravissimo officii munere \u00e8 un'enciclica di papa Pio X, datata 10 agosto 1906 e diretta all'episcopato francese.\nIl documento tratta della situazione della Chiesa in Francia, e torna a condannare la legislazione anticlericale introdotta in quel Paese, in particolare la legge di separazione del 1905.\nCon quest'enciclica papa Sarto intende continuare il discorso gi\u00e0 cominciato con la \"Vehementer Nos\", indicando ora i mezzi \u00abper difendere e conservare la Religione nella vostra patria\u00bb."}
{"id": "1649514", "revid": "117881928", "url": "https://it.wikipedia.org/wiki?curid=1649514", "title": "Sadbh", "text": "Nella mitologia irlandese, Sadbh (Sadb, Shahv) era la madre Sidhe di Ois\u00edn, figlio di Fionn mac Cumhail. \nEra stata trasformata in cervo per aver rifiutato l'amore di Fear Doirche, ma scopr\u00ec che lui non aveva alcun potere su di lei se si trovava nel dun dei Fianna. Bran e Sceolan, i cani di Fionn, non tentarono di ucciderla quando i Fianna la trovarono mentre era a caccia. Venne portata a casa, ma fu attirata fuori dalla casa con l'inganno e fu ritrasformata in cervo dal druido Fear Doirche. Dopo sette anni, i cani trovarono un ragazzo, Ois\u00edn, figlio di Sadbh, che si ricordava della sua madre-cervo. Lei era stata obbligata a seguire Fear Doirche ed affidare suo figlio agli elementi."}
{"id": "1649515", "revid": "169529", "url": "https://it.wikipedia.org/wiki?curid=1649515", "title": "Une fois encore", "text": "Une fois encore \u00e8 il titolo (dalle prime parole: \u00abAnc\u00f3ra una volta\u00bb, in francese) di un'enciclica di papa Pio X, datata 6 gennaio 1907 e diretta all'episcopato francese, sulla situazione della Chiesa in Francia.\nContenuto.\nIl papa vi torna a condannare la legislazione laicista introdotta in quel Paese, e in particolare la legge di separazione fra Chiesa e Stato. \u00c8 questa la terza enciclica che papa Sarto, in pochi mesi, dedica alla Chiesa di Francia e alla sua situazione in rapporto allo Stato; le precedenti sono la \"Vehementer Nos\" e la \"Gravissimo officii munere\"."}
{"id": "1649517", "revid": "123567", "url": "https://it.wikipedia.org/wiki?curid=1649517", "title": "Fionn mac Cumhail", "text": ""}
{"id": "1649518", "revid": "419370", "url": "https://it.wikipedia.org/wiki?curid=1649518", "title": "Communium rerum", "text": "La Communium rerum \u00e8 un'enciclica di papa Pio X, datata 21 aprile 1909 e redatta per celebrare l'ottavo centenario della morte di sant'Anselmo d'Aosta, di cui il papa elogia le opere e la dottrina."}
{"id": "1649519", "revid": "1073227", "url": "https://it.wikipedia.org/wiki?curid=1649519", "title": "Sharpay Evans", "text": "Sharpay Evans \u00e8 un personaggio immaginario creato dallo sceneggiatore Peter Barsocchini per la Walt Disney Company, interpretato da Ashley Tisdale; \u00e8 l'antagonista della saga dei film di \"High School Musical\" e la protagonista del film \"Sharpay's Fabulous Adventure\". Nel 2009 l'attrice e cantante Ashley Tisdale ha vinto il premio Mtv Movie Adwards, per miglior attrice protagonista nel film High School Musical dove ha interpretato appunto Sharpay.\nIl personaggio.\nIn High School Musical Sharpay viene definita la \"Ice Princess\", ovvero la principessa di ghiaccio per i suoi modi di fare molto snob e superiori. Ha sempre cercato di apparire agli occhi di Troy, ma il posto le verr\u00e0 rubato dalla nuova alunna della scuola, Gabriella. Sharpay \u00e8 una ragazza dal carattere egocentrico, vanitoso e snob. Nel secondo film, il suo piano per l'estate \u00e8 quello di passare le intere giornate al country club dei suoi genitori, il Lava Springs. Il suo piano \u00e8 quello di far ingolosire Troy con delle eccezionali proposte per il suo futuro e di cantare con lui al Talent Show del country club in modo che i Wildcats non saranno con lui nel numero. Tutto ci\u00f2 perch\u00e9 pensa che Troy e Gabriella insieme abbiano complottato affinch\u00e9 lei e suo fratello gemello, Ryan Evans, non si esibissero al musical invernale \"Twinkle Town\". Quando Ryan scopre che la sorella non si esibir\u00e0 con lui al Talent Show decide di iniziare a frequentare i Wildcats per formare un numero con loro, ma alla fine Gabriella e Troy cantano assieme Everyday. Nel terzo film Sharpay \u00e8 sempre la regina incontrastata della scuola e assume Tiara Gold come assistente e aiutante in quanto molto impegnata a preparare gli esami dell'ultimo anno. Far\u00e0 in modo che Troy scopra che Gabriella non parteciper\u00e0 al musical di fine anno facendo momentaneamente allontanare i due e sostituendo la ragazza nel ruolo di protagonista dello show. Alla fine scoprir\u00e0 che Tiara ha sempre e solo voluto distruggere Sharpay per avere il suo ruolo nel musical e che, anzich\u00e9 essere una timida studentessa londinese, \u00e8 una delle pi\u00f9 promettenti alla London Academy of Dramatic Arts. Dopo un momentaneo sconforto, Sharpay si riprende, scalza Tiara dal palco e decide di frequentare l'universit\u00e0 di Albuquerque cos\u00ec da aiutare la signora Darbus nella gestione del Drama Club col titolo di co-direttrice (ruolo a cui ambiva fortemente Tiara)."}
{"id": "1649523", "revid": "59975", "url": "https://it.wikipedia.org/wiki?curid=1649523", "title": "No Parole from Rock'n'Roll", "text": ""}
{"id": "1649526", "revid": "597169", "url": "https://it.wikipedia.org/wiki?curid=1649526", "title": "Kaworu Nagisa", "text": " \u00e8 un personaggio della serie televisiva anime \"Neon Genesis Evangelion\", prodotta dallo studio Gainax e diretta da Hideaki Anno, e dell'omonimo manga scritto e disegnato da Yoshiyuki Sadamoto. Il personaggio \u00e8 comparso anche nelle opere tratte dalla serie animata, in manga spin-off, videogiochi, visual novel, nell'ONA \"Petit Eva - Evangelion@School\" e nella tetralogia cinematografica \"Rebuild of Evangelion\". Nel doppiaggio originale \u00e8 interpretato da Akira Ishida, mentre nell'adattamento italiano il suo ruolo \u00e8 stato affidato a Massimiliano Alto nella serie e nel \"\", a David Chevalier nell'edizione \"home video\" di Panini Video e il \"Rebuild\" e a Gabriele Patriarca nel ridoppiaggio di Netflix.\nKaworu, noto con il nome di Tabris, nella serie originale \u00e8 l'ultimo esemplare di una serie di nemici chiamati angeli. Viene inviato al quartier generale dell'agenzia speciale Nerv in qualit\u00e0 di pilota di un mecha chiamato Eva-02. Egli, una volta giunto alla Nerv, stringe amicizia con Shinji Ikari, pilota dell'Eva-01, dando prova di nutrire affetto nei suoi riguardi. Tuttavia, dopo aver preso controllo dell'Eva-02, Kaworu tenta di ricongiungersi con il primo angelo Adam, che crede custodito all'interno del quartier generale dell'organizzazione. Dopo aver scoperto che l'entit\u00e0 rinchiusa presso la sede della Nerv \u00e8 in realt\u00e0 il secondo angelo Lilith, chiede all'amico Shinji di essere ucciso, onde permettere al genere umano di sopravvivere.\nBench\u00e9 sia apparso, per quanto concerne la serie originale, solamente nel ventiquattresimo episodio, il personaggio di Kaworu ha goduto di popolarit\u00e0 tra il pubblico e gli appassionati di animazione, figurando cos\u00ec in cima a dei sondaggi di popolarit\u00e0 e ottenendo dei riconoscimenti. Alcuni critici hanno biasimato l'ambiguit\u00e0 del suo ruolo, la poca chiarezza del suo operato e i toni omosessuali del suo rapporto con Shinji; altri invece ne hanno elogiato la personalit\u00e0 aperta, affettuosa e socievole.\nCreazione e sviluppo.\nIl nome del personaggio venne scelto da Akio Satsukawa, sceneggiatore che contribu\u00ec, assieme al regista Hideaki Anno, alla stesura del ventiquattresimo episodio della serie. Satsukawa opt\u00f2 per il cognome Nagisa (), in omaggio al regista giapponese Nagisa \u014cshima. La scelta di un termine legato al mare gli permise di collegarsi ai nomi di molti altri personaggi della serie, ispirati ad alcune navi della Marina imperiale giapponese, e pi\u00f9 in particolare alla parola , presente nel cognome di Rei Ayanami. Il nome Kaworu non fu scritto con la grafia contemporanea , che vuole il katakana , ma con il pi\u00f9 desueto e antiquato carattere . Il kanji invece fu scelto per il suo legame grafico con il katakana e il kanji , particolare che rimanda al titolo giapponese della puntata, . Lo sceneggiatore cre\u00f2 cos\u00ec un gioco di parole con il fonema \"shisha;\" esso, a seconda della variante, pu\u00f2 assumere il significato di o .\nDue anni prima della messa in onda la Gainax pubblic\u00f2 un documento di presentazione della serie intitolato . Nel ventiduesimo episodio del progetto originale sarebbe dovuto apparire un \u00ab\"bish\u014dnen\" costantemente accompagnato da un gatto domestico\u00bb. Al ragazzo sarebbe stato permesso dalla Nerv di penetrare all'interno dei propri laboratori e, dopo uno scontro in cui Shinji si sarebbe ritrovato \u00abnel dilemma di dover combattere contro un nemico antropomorfo\u00bb, sarebbe stato rivelato \u00abil pi\u00f9 grande segreto dell'organizzazione\u00bb. Nella prima versione degli eventi il vero angelo avrebbe dovuto essere in realt\u00e0 il gatto e il ragazzo una marionetta ai suoi comandi; il progetto iniziale fu poi abbandonato, e degli elementi furono fatti confluire nel personaggio di Kaworu. In delle proposte preliminari fu dotato di un , un organo caratteristico degli altri angeli, e della capacit\u00e0 di modificare il proprio aspetto con una metamorfosi, altre idee poi accantonate durante la produzione della serie. A differenza di tutti gli altri esemplari della razza Anno decise di conferirgli il dono della parola e farlo conversare in lingua giapponese. Secondo il regista, inoltre, Rei avrebbe dovuto rappresentare uno Shinji inconscio, mentre Kaworu avrebbe dovuto essere una sua versione ideale, nonch\u00e9 \u00abun ragazzo ideale\u00bb. Il suo \"character design\", affidato a Yoshiyuki Sadamoto, venne concepito per essere \u00abpi\u00f9 elegante e pi\u00f9 raffinato\u00bb di quello del compagno, rispetto al quale avrebbe dovuto essere \u00abpi\u00f9 alto, pi\u00f9 magro e con un volto pi\u00f9 piccolo\u00bb. Sadamoto descrisse i tratti somatici del suo volto come una fusione fra quelli di Rei, dello stesso Shinji e di Asuka S\u014dry\u016b Langley. In seguito a una personale richiesta del regista i suoi occhi furono tinti di rosso dal colorista Harumi Takaboshi, per tracciare un'analogia con quelli di Rei e conferirgli \u00abun'impressione distinta\u00bb. Bench\u00e9 fosse stato concepito per apparire soltanto negli episodi finali, durante la realizzazione della sigla di apertura della serie animata si decise di raffigurarlo con un bozzetto di Sadamoto; in fase di montaggio lo schizzo venne inserito subito prima di un fotogramma ritraente Rei Ayanami e la didascalia \"Angels\".\nIn fase di produzione Satsukawa scrisse delle bozze per la sceneggiatura del ventiquattresimo episodio, nelle quali il suo rapporto con Shinji avrebbe presentato una maggiore carica omoerotica. Kaworu e Shinji, nelle idee dello sceneggiatore, avrebbero nuotato nudi in un fiume di notte, avrebbero pensato di suonare un giorno il violoncello e il pianoforte insieme e si sarebbero baciati sulle labbra. In una delle bozze del copione inoltre venne concepito come un ragazzo dai capelli biondi. Anno, nonostante la carica omoerotica del copione di Satsukawa, non prov\u00f2 a dissuadere il collega; trov\u00f2 poi le bozze oltre la propria soglia di tolleranza e le revision\u00f2, mantenendone intatta l'atmosfera di fondo. Il personale di \"Evangelion\" bocci\u00f2 delle proposte dei copioni originali. Masayuki, nominato regista dell'episodio, minacci\u00f2 anche di abbandonare, alla vista del copione omoerotico di Satsukawa. La scena del fiume fu eliminata, e Anno decise di inserire in sua vece uno spezzone in cui i due ragazzi si rilassano insieme nei bagni termali della Nerv. Nella scena si vede Kaworu stringere la mano di Shinji. Secondo Masayuki nello \"storyboard\" originale Kaworu avrebbe dovuto soltanto toccarla, ma gli animatori fraintesero; lui stesso, vista la fretta e il poco tempo a disposizione per produrre l'episodio, lasci\u00f2 correre. Come per altri personaggi il regista ha accostato Kaworu alla propria personalit\u00e0, e pi\u00f9 in particolare alla sua ombra. Secondo una voce di corridoio egli potrebbe aver preso a modello anche Kunihiko Ikuhara, regista della serie animata \"Sailor Moon\" e suo amico. Ikuhara in un'intervista neg\u00f2 la cosa, trovando la personalit\u00e0 cinica di Kaworu pi\u00f9 affine a quella di Anno; pur affermando di non essere stato coinvolto nella creazione del personaggio, confess\u00f2 la sua stretta corrispondenza con Anno, con cui era in buoni rapporti fin dalle prime fasi progettuali di \"Neon Genesis Evangelion\". Durate la produzione di \"Sailor Moon\" l'intero personale and\u00f2 in gita alle terme, e Ikuhara convers\u00f2 tutta la notte con il collega, anche lui animatore e membro del personale della serie. Lo stesso Ikuhara, guardando l'episodio, not\u00f2 come il contesto della conversazione fosse identico a quello dei bagni termali di Shinji e Kaworu.\nDoppiaggio.\nIn tutti i media in cui compare Kaworu Nagisa \u00e8 interpretato da Akira Ishida. Nel 1997, anno d'uscita di \"The End of Evangelion\", il doppiatore afferm\u00f2 di aver trovato \u00abmolto difficoltoso\u00bb il ruolo, e di essersi sentito \u00abparecchio sotto pressione\u00bb per il doppiaggio della versione cinematografica. La sua tensione emotiva crebbe quando seppe che ci sarebbero stati due lungometraggi conclusivi, ma rimase soddisfatto della propria interpretazione. Ishida interpret\u00f2 il personaggio anche negli spin-off tratti dalla serie originale, come in \"Meitantei Evangelion\" e \"Shin seiki Evangelion - K\u014dtetsu no girlfriend 2nd\". Al momento di registrare ', primo capitolo della tetralogia cinematografica \"Rebuild of Evangelion\", Anno gli spieg\u00f2 dettagliatamente il ruolo rivestito da Kaworu nella nuova versione cinematografica e il suo rapporto con Shinji, fornendogli delle indicazioni e alcune informazioni riservate, precluse a tutti gli altri doppiatori. Anche durante le sessioni per il doppiaggio di ' si sent\u00ec teso, ma, affiancato e istruito dal regista, riusc\u00ec a superare l'ansia da prestazione e a riprendere il ruolo. Egli dovette registrare diverse volte le sue battute, arrivando perfino a sudare e tremare in fase di registrazione. Ishida dichiar\u00f2 inoltre di aver trovato delle difficolt\u00e0 per via del linguaggio del suo personaggio e le sue battute profonde, ma chiese al personale il significato delle proprie battute senza essere lasciato solo durante il lavoro.\nNell'adattamento italiano della serie animata originale e di \"\" il suo ruolo \u00e8 stato affidato a Massimiliano Alto. Nel doppiaggio italiano dei due lungometraggi conclusivi del 1997, curato dalla Panini Video, \u00e8 interpretato da David Chevalier e il suo nome \u00e8 pronunciato Kowaru . Chevalier ha successivamente ripreso il ruolo per i capitoli del \"Rebuild of Evangelion\". In lingua inglese \u00e8 doppiato da diversi attori: nella serie originale \u00e8 interpretato da Kyle Sturdivant, nella versione \"director's cut\" da Greg Ayres, nei due lungometraggi del 1997 da Aaron Krohn e in \"Rebuild of Evangelion\" da Jerry Jewell. Nell'adattamento francese \u00e8 doppiato da Olivier Jankovic e in quello catalano da Claudi Domingo. Nel doppiaggio tedesco della serie originale e dei primi capitoli del \"Rebuild\" \u00e8 interpretato da Robin Kahnmeyer, da Markus Pfeiffer nei due lungometraggi conclusivi del 1997 e da Dirk Petrick in \"Evangelion 3.0\". In lingua spagnola \u00e8 doppiato da Jordi Pons; nella versione latinoamericana invece \u00e8 interpretato da Ernesto Lezama e, in una edizione uscita qualche tempo dopo, da Edson Matus. Per l'uscita Netflix \u00e8 stato doppiato da Clifford Chapin in inglese, Jeremias Koschorz in tedesco, Mario Garc\u00eda in spagnolo e Alexis Thomassian in lingua francese.\nBiografia e descrizione.\nIl 13 settembre 2000 si verifica un'enorme calamit\u00e0 nel polo sud, causata dal primo di una serie di nemici chiamati angeli. Lo stesso giorno del disastro, in seguito indicato con il nome di Second Impact, nasce Kaworu Nagisa o Tabris, diciassettesimo angelo e \"ultimo messaggero sacrificale\". In lui viene impiantata l'anima del primo angelo, Adam, recuperata da un'organizzazione segreta chiamata Seele, che cattura Tabris quando \u00e8 ancora in uno stato embrionale. Tutti i dati sul suo passato vengono cancellati, cos\u00ec da occultare la sua identit\u00e0. A differenza di tutti gli altri angeli, inoltre, egli riesce a sviluppare sentimenti vicini a quelli degli esseri umani e a comunicare con loro. Tabris, in forma antropomorfa, assume l'aspetto di un ragazzo dai capelli grigi, il colorito pallido e gli occhi rossi, e perci\u00f2 solito riferirsi agli esseri umani con il termine Lilim.\nNel 2015 la Seele e un misterioso organo chiamato Commissione per il perfezionamento dell'uomo lo inviano al quartier generale dell'agenzia speciale Nerv per compiere una missione in qualit\u00e0 di Fifth Children e sostituto di Asuka S\u014dry\u016b Langley, diventata incapace di pilotare l'Unit\u00e0 02. Kaworu, subito dopo essere giunto nella citt\u00e0 di Neo Tokyo-3, incontra Shinji Ikari, Third Children e pilota dell'Eva-01, forse premeditatamente. Egli stringe immediatamente amicizia con lui, dimostrando sincera simpatia nei suoi riguardi. La sua posizione di pilota gli consente di introdursi senza nessuna mediazione nella Nerv, destando le perplessit\u00e0 di Misato Katsuragi, maggiore del reparto operativo dell'organizzazione.\nUna volta giunto nel quartier generale entra in contatto con Rei Ayanami, pilota dell'Eva-00 in cui \u00e8 impiantata l'anima di un altro angelo, e confessa di condividere la sua natura di ibrido. Il ragazzo viene sottoposto a un test di sincronia con l'Unit\u00e0 02, ottenendo un risultato cos\u00ec alto da sbalordire il personale della Nerv e variando arbitrariamente il proprio tasso di sincronia con l'umanoide. Kaworu, sfruttando le proprie abilit\u00e0 di angelo, riesce a manipolare e a controllare i movimenti dell'Unit\u00e0 02, nel tentativo di introdursi nel Terminal Dogma del quartier generale della Nerv ed entrare in contatto con l'angelo Adam, che si suppone custodito all'interno della struttura. Il giovane, malgrado le sue sembianze antropomorfe, dimostra di possedere una serie di capacit\u00e0 anomale, fra le quali la levitazione e l'AT Field, campo di forza caratteristico degli angeli e degli Evangelion. Giunto a destinazione scopre che all'interno della base non \u00e8 custodito Adam, ma il secondo angelo Lilith. Kaworu alla vista di Lilith interrompe il suo tentativo di contatto e decide di conservare la stirpe dei Lilim, l'umanit\u00e0 che da lei discende, piuttosto che provocarne l'estinzione, lasciandosi uccidere dall'Eva-01.\nPersonalit\u00e0 e relazioni interpersonali.\nKaworu Nagisa \u00e8 un ragazzo erudito con una personalit\u00e0 distaccata, schietta e onesta. Egli cela i propri veri sentimenti alle altre persone, eccezion fatta per il suo collega, il Third Children Shinji Ikari. Fin da subito egli dimostra interesse per il Third Children, la prima persona con cui entra in contatto dopo essere giunto a Neo Tokyo-3. Nel ventiquattresimo episodio della serie originale, ad esempio, afferma enigmaticamente di essere \u00abnato per incontrarlo\u00bb. Kaworu, discutendo con lui nelle terme della Nerv, gli dichiara i propri sentimenti con la frase , in cui la parola pu\u00f2 assumere la connotazione di \"piacere\", \"amare\". Malgrado Shinji sia propenso a mantenere una certa distanza emotiva nei confronti delle altre persone, il Fifth Children \u00e8 capace di aprire il suo cuore e fargli esprimere apertamente i propri sentimenti. Kaworu mostra di provare simpatia disinteressata e spontanea nei confronti del compagno, verso il quale nutre un sincero e incondizionato affetto, completamente slegato dalla sua natura di diciassettesimo angelo. Shinji, riconosciuta la sua sincerit\u00e0, lo lascia avvicinare. I due giovani, nonostante la brevit\u00e0 del tempo trascorso insieme, sono attratti l'un l'altro e costruiscono un rapporto basato su stima reciproca.\nKaworu per Shinji si rivela il primo amico di cui potersi fidare e un interesse romantico omosessuale e si sente tradito alla rivelazione della sua natura di angelo. Il Fifth Children, da parte sua, seduce il compagno con il suo fascino misterioso. Kotono Mitsuishi e Megumi Hayashibara, interpreti originali di Misato e Rei, hanno paragonato la coppia a Orihime e Hikoboshi, i due leggendari amanti del mito della \"tanabata\". Kaworu \u00e8 la prima persona a dire a Shinji di amarlo e accettarlo per come \u00e8, lasciando cos\u00ec aprire il suo cuore. Dopo la sua improvvisa morte il Third Children ricade in uno stato di afflizione per la perdita subita e si chiude nuovamente in s\u00e9. Secondo Kunihiko Ikuhara, regista e amico personale di Hideaki Anno, a differenza di tutti gli altri personaggi della serie, egli accetta e ama il compagno incondizionatamente, senza che questi debba sforzarsi per cercare di essere diverso da come \u00e8; stando alle sue parole: \u00abShinji viene tiranneggiato dal padre, schiaffeggiato da Ayanami, chiamato stupido da Asuka e Misato gli urla di comportarsi da uomo; non riceve molta compassione dagli altri, e credo che in questa situazione l'unico a dirgli che va bene cos\u00ec com'\u00e8 sia Kaworu\u00bb. Kaworu poco prima di morire mantiene immutato il proprio sentimento di affetto per il compagno, dicendo che incontrarlo lo ha reso felice.\nVersioni alternative.\nDopo la fine della prima messa in onda di \"Eva\" venne pubblicata una traccia audio chiamata \"After the End\", in cui i personaggi della serie, interpretati dai propri doppiatori originali, discutono e preparano un nuovo finale poco prima della scadenza della tabella di marcia, rompendo la quarta parete. Fra i vari personaggi compare Kaworu; quando Asuka lo chiama con il nomignolo di \"homoboy\", egli le dice: \u00abGradirei che non facessi affermazioni di questo tipo, in mancanza di prove\u00bb. Nagisa, assieme agli altri piloti di Eva, entra a far parte suo malgrado in un gruppo di supereroi in stile \"super sentai\", chiamato dalla stessa Asuka \"Shin sentai Evangelion\". In \"Neon Genesis Evangelion: Death and Rebirth\" sono presenti delle sequenze in cui quattro ragazzi della terza scuola media della citt\u00e0 di Neo Tokyo-2, con i rispettivi strumenti, si esercitano in un quartetto d'archi nell'auditorium dell'istituto. \u00c8 presente, fra i quattro, il violinista, che somiglia a Kaworu; secondo quanto indicato dalle scritte in sovrimpressione l'evento si svolgerebbe diciotto mesi prima della sua comparsa a Neo Tokyo-3. Dal copione si evince che, nonostante la somiglianza con i protagonisti della serie, i quattro ragazzi vadano comunque interpretati come attori di una sequenza immaginaria. Nel lungometraggio seguente, \"Neon Genesis Evangelion: The End of Evangelion\", le anime dell'intera umanit\u00e0 si uniscono in un'unica coscienza collettiva, e Shinji, durante il cosiddetto Perfezionamento dell'uomo, discute simbolicamente con Kaworu e Rei Ayanami. Il Kaworu della pellicola dunque non \u00e8 reale; nel corso del lungometraggio lui e Rei dicono di rappresentare la speranza, \u00abl'attesa che gli uomini imparino a capirsi\u00bb.\nIl personaggio compare in dei videogiochi dedicati a \"Evangelion\". In \"Shin seiki Evangelion - K\u014dtetsu no girlfriend 2nd\", come nella serie originale, egli ha un rapporto affiatato con Shinji. Fra gli scenari che coinvolgono i due ragazzi \u00e8 presente una scena in cui suonano il violoncello e il violino insieme; in un altro scenario invece Kaworu bacia Shinji sulle labbra. Anche nel videogioco \"Neon Genesis Evangelion 2: Another Cases\" Kaworu prova un sentimento di amore nei confronti di Shinji, e, nutrendo scarso interesse verso il sesso femminile, preferisce avere una relazione romantica con lui, evitando ogni altro legame. In \"Neon Genesis Evangelion The Shinji Ikari Raising Project\" il giocatore ha la possibilit\u00e0 di farlo diventare il migliore amico di Shinji e di far intraprendere loro una relazione sentimentale; nel gioco viene fatto avvicinare a Shinji per volont\u00e0 della dottoressa Ritsuko Akagi. Egli compare anche nel manga sentimentale \"Evangelion Iron Maiden\"; nel corso del manga si scopre che Kaworu, prima ancora di conoscere Shinji, ha incontrato suo padre Gend\u014d, all'epoca un giovane con grandi problemi di autostima e di interazione sociale, senza essere cambiato d'aspetto. In \"Petit Eva - Evangelion@School\" egli \u00e8 uno studente particolarmente popolare fra le studentesse della sua scuola, la terza accademia municipale \"Nerv\" di Neo Tokyo-3, e dimostra spesso di voler proteggere Shinji, di cui \u00e8 innamorato.\nNel manga \"Evangelion - Detective Shinji Ikari\" i personaggi di Ry\u014dji Kaji e di Kaworu vengono raffigurati come due investigatori privati a cui Shinji \u00e8 costretto a rivolgersi; in tale universo alternativo Nagisa viene presentato come un suo nuovo compagno di classe, ed egli finisce per indagare insieme a lui su un caso di cronaca. In \"\" la sua personalit\u00e0 \u00e8 relativamente simile a quella della serie originale. Kaworu all'inizio del manga viene visto da Shinji nei pressi di un distributore automatico fuggire dalla scena di una violenta esplosione assieme a Rei Ayanami, con cui intrattiene un misterioso legame. Ikari nell'occasione si imbatte per la prima volta in una gemma non specificata, che porta con s\u00e9 il giorno seguente. Nagisa lo stesso giorno si presenta come suo nuovo compagno di classe all'Accademia della Nerv. Anche in \"Cronache degli angeli caduti\" egli mostra interesse nei suoi riguardi, mettendolo a disagio. Shinji, coinvolto in una battaglia di Kaworu e Rei contro Ramiel, finisce per combattere come guardiano Shemuhaza al suo fianco contro dei nemici chiamati angeli, raffigurati come delle creature che prendono possesso dei corpi di persone decedute per cercare di ottenere delle gemme chiamate \"nuclei\", necessarie alla sopravvivenza di Yggdrasil, l'albero su cui si regge l'equilibrio tra le varie dimensioni della realt\u00e0. Ikari in un capitolo spia lui e Rei in un momento di intimit\u00e0, provando una certa gelosia, per poi ricordare di aver gi\u00e0 incontrato Kaworu da piccolo. Lui e Nagisa nel corso degli eventi combattono insieme nel tentativo di salvare Ayanami. Egli \u00e8 infine uno dei personaggi principali di un pachinko chiamato , uscito in Giappone nell'aprile del 2009. Nel corso del gioco Nagisa interviene durante l'Operazione Yashima contro Ramiel assieme al suo Eva-04.\nManga.\nNel manga di Yoshiyuki Sadamoto Kaworu viene introdotto in anticipo, in un arco narrativo corrispondente al diciannovesimo episodio della serie. Nel 57\u00ba capitolo del fumetto incontra Shinji nelle rovine di una chiesa durante un assolo di pianoforte; durante la sua prima comparsa egli uccide un gatto davanti ai suoi occhi. In seguito viene arruolato alla Nerv per rimpiazzare il Fourth Children T\u014dji Suzuhara, morto in uno scontro, combattendo al fianco di Rei Ayanami contro l'angelo Armisael. Anche il suo ruolo di angelo subisce mutamenti, venendo presentato in veste di dodicesimo anzich\u00e9 diciassettesimo. Shinji in questa versione degli eventi nutre sospetti verso il Fifth Children. Il giovane accusa Kaworu di violare il suo spazio personale. In seguito al decesso di Rei Shinji si trasferisce temporaneamente a casa sua, afflitto e affranto dalla perdita appena subita. Durante un attacco di iperventilazione notturna Kaworu bacia Shinji sulle labbra, suscitandone l'ira. Con il tempo la loro relazione diventa sempre pi\u00f9 fredda e tormentata, fino a quando i due non prendono definitivamente strade diverse.\nA differenza della serie animata originale, in cui permane una certa ambiguit\u00e0 riguardo alla vera natura del rapporto fra i due ragazzi, lasciando libert\u00e0 interpretativa agli spettatori, per la realizzazione del manga Sadamoto ha deciso di modificare la caratterizzazione di Kaworu e di lasciare minore margine interpretativo. Nel fumetto, secondo le parole del creatore, Kaworu prova per Shinji \u00abun riflesso dei sentimenti di Rei\u00bb, ma egli stesso non riesce a comprendere questi sentimenti. Shinji, irritato dal suo comportamento, confessa di essersi sentito \u00abattratto da lui\u00bb, ma alla fine lo rifiuta, \u00abperch\u00e9 lui non \u00e8 Rei\u00bb. In un capitolo il Third Children, adirato dai suoi atteggiamenti, arriva a strangolarlo; per la scena l'autore si \u00e8 ispirato a \"Betty Blue\" di Jean-Jacques Beineix, nel quale si narra la tormentata storia di due giovani innamorati, in cui alla fine lui strozza lei per amore.\nPer la scena in cui Kaworu strangola il gatto riprese le idee abbandonate durante la produzione della serie animata, in cui il personaggio era associato a un gatto. L'autore ha creato Kaworu con l'idea di rappresentare \u00abuna situazione in cui a Shinji piace qualcuno\u00bb; secondo lui, inoltre, Nagisa \u00e8 la persona che pi\u00f9 di tutti comprende il ragazzo. In un'intervista Sadamoto ha paragonato la sua morte a un \u00abcontraddittorio \"yefumi\"\u00bb, un antico rituale giapponese consistente nel calpestamento di immagini cristiane, tramite il quale Tabris chiederebbe a Shinji di dimostrare il proprio amore uccidendolo. Secondo il \"character designer\", in tale particolare momento della propria vita Shinji \u00abnon vuole l'affetto di una ragazza, ma l'approvazione di un altro ragazzo\u00bb. A differenza di Hideaki Anno, che ha voluto affibbiare a Kaworu l'immagine di un \u00abuomo ideale\u00bb, Yoshiyuki Sadamoto, credendo che gli esseri umani siano l'ultima tappa evolutiva degli angeli, ha cercato di rappresentarlo come un personaggio \u00abpreumano\u00bb e ingenuo. L'artista, inoltre, si \u00e8 ispirato al proprio vissuto personale, e pi\u00f9 in particolare a un suo compagno di classe di giovent\u00f9, un ragazzo affascinante e dall'aspetto gradevole per cui provava ammirazione; stando a quanto da lui stesso dichiarato: \u00abPer lui non nutrivo interesse in senso romantico. Provavo per lui un sentimento delicato, in una fase della vita di per s\u00e9 delicata\u00bb.\n\"Rebuild of Evangelion\".\nNella tetralogia \"Rebuild of Evangelion\" il personaggio svolge un ruolo rilevante e sembra essere al corrente di dettagli della vita di Shinji ancora prima di poterlo incontrare fisicamente. Viene introdotto nella sequenza finale del primo capitolo, nella quale si risveglia sulla superficie della Luna per dialogare con un membro della Seele. Durante la scena si alza da una bara posta su un mare lunare; accanto alla sua si notano altre quattro bare gi\u00e0 aperte e quattro ancora chiuse, per un totale di nove bare visibili. Alle sue spalle viene inquadrato un gigante bianco, simile all'angelo Lilith. Egli \u00e8 completamente nudo, senza necessitare di tuta o altri mezzi per poter respirare sulla Luna. In pi\u00f9, egli si rivolge al comandante Gend\u014d Ikari, in visita alla base lunare di Tabgha, come \u00abpadre mio\u00bb. Nel secondo lungometraggio scende dalla Luna a bordo di un'unit\u00e0 Evangelion nota con il nome di Mark.06. In tal modo egli blocca il Third Impact, rivolgendo a Shinji la frase: \u00abAlmeno questa volta riuscir\u00f2 a renderti felice\u00bb. Nel copione originale Kaworu avrebbe dovuto pronunciare la battuta con il tipico sorriso spensierato della serie originale; in fase di produzione si decise di dargli una espressione insolitamente turbata. Kazuya Tsurumaki stesso, assistente alla regia della serie classica e dei relativi lungometraggi, l'ha descritta come quella di un uomo che riprende sua moglie con la forza. Stando alle sue stesse parole: \u00abAbbiamo pensato che sarebbe stato pi\u00f9 interessante far sembrare che pensasse: \"Sei stato con una ragazza mentre ero via? Come osi?\"\u00bb.\nIn \"\", ambientato a distanza di quattordici anni dal precedente lungometraggio, lavora per la Nerv e viene incaricato di pilotare l'Eva-13 assieme a Shinji per conto di Gend\u014d, che chiama \u00abre dei Lilim\u00bb. Egli mostra a Shinji, solo e spaventato dal nuovo mondo, le conseguenze delle sue azioni sul pianeta Terra, cercando di allieviare il suo dolore e stargli vicino. Durante il lungometraggio i due Children pilotano nello stesso Entry Plug. Per allenarsi i due ragazzi si esercitano a pianoforte sulla stessa base musicale quattro mani, nel tentativo di sintonizzare i propri pensieri. Raggiunta una buona sintonia, i due si dirigono a bordo dell'Eva-13 nel Terminal Dogma della base della Nerv; verso fine pellicola Nagisa rivela di essere il primo angelo declassato al ruolo di tredicesimo, e muore dicendo a Shinji: \u00abCi rivedremo\u00bb. Ad Akira Ishida, interprete di Kaworu, fu chiesto se la sequenza dei due ragazzi uniti nello stesso Evangelion potesse essere interpretata come una \u00abscena d'amore\u00bb; Ishida rispose di non avere una risposta certa alla domanda e di voler lasciare l'interpretazione agli appassionati, dicendo: \u00abMa, alla fin fine, il fatto che siano nella stessa unit\u00e0 \u00e8 \"diverso\", perch\u00e9 perseguono lo stesso scopo insieme. Sembra rappresentare la profondit\u00e0 del loro legame\u00bb. Per Megumi Ogata, interprete di Shinji, quest'ultimo nel \"Rebuild\" \u00e8 pi\u00f9 forte e attivo della sua controparte originale, dunque la loro relazione \u00abnon si ferma alla sua attrazione verso Kaworu o a cosa impara da lui\u00bb; Ogata li ha descritti come due amici che accorciano gradualmente la propria distanza emotiva.\nRiferimenti culturali e interpretazioni.\nFin dalla prima messa in onda della serie sono nate delle controversie sul rapporto fra Shinji e Kaworu; molte discussioni sono sorte sul tema, nel tentativo di stabilire se fra i due ci sia o no una relazione omosessuale. Patrick Drazen, nel suo libro \"Anime Explosion!\", ha espresso una propria interpretazione, che esclude per\u00f2 l'idea di una relazione affettiva fra i due ragazzi. Hiroki Azuma, critico culturale e filosofo giapponese, ha invece interpretato il loro rapporto come erotico. Il pubblico femminile appassionato di \"yaoi\", in particolare, rimase colpito dalla comparsa di Kaworu; Masayuki, regista del ventiquattresimo episodio, fu interrogato in proposito. Masayuki descrisse, come nelle interviste fatte a Hideaki Anno, il rapporto fra Shinji e Kaworu come \u00abun omoerotismo di tipo fisico\u00bb, dicendo di non aver pensato alla reazione del pubblico \"yaoi\" in corso d'opera, ma solo in un secondo momento. Anno, quando guard\u00f2 l'episodio e la prima frase di Kaworu, \u00abChe meraviglia il canto\u00bb, pens\u00f2 che fosse uno psicopatico, dicendo che \u00abUna persona cos\u00ec non mi piacerebbe\u00bb. La doppiatrice di Shinji, Megumi Ogata, sottolineando come gli appassionati occidentali le chiedano spesso se Kaworu sia l'amante del Third Children, ha dichiarato di non vederlo come tale e di ritenere invece i due degli amici di pari livello nel \"Rebuild\". Lynzee Loveridge di Anime News Network ha interpretato Kaworu come una figura negativa, dicendo che \u00abla sua gentilezza [nei confronti di Shinji] nasconde un lato disgustoso\u00bb, vedendolo come un angelo che inganna e usa Shinji per i propri scopi personali. \"Evangelion Chronicle\" afferma la sincerit\u00e0 dell'affettuosit\u00e0 di Kaworu, onestamente interessato al ragazzo. Mike Crandol, recensore di Anime News Network, in un'analisi interpretativa della serie ha inteso il loro rapporto come una metafora \u00abdell'accettazione\u00bb e dell'amore incondizionato, \u00abma, come queste cose, Kaworu dimostra di non essere vero\u00bb. Anche il suo collega Zac Bertschy ha fornito un'interpretazione simile in una recensione su \"Evangelion 3.0\". Pur non interpretandolo come un antagonista o una figura negativa, secondo Bertschy la sua presenza dimostrebbe la fragilit\u00e0 emotiva di Shinji e la difficolt\u00e0 del suo lungo percorso di autoaccettazione: \u00abKaworu \u00e8 un compagno premuroso e amorevole che si preoccupa per la felicit\u00e0 di Shinji, che si rifiuta di lasciarlo indietro, e che prende il terribile fardello di Shinji sulle proprie spalle\u00bb. Anche il loro rapporto nel \"Rebuild\" \u00e8 stato interpretato come omoerotico; secondo Elliot Gay, recensore del sito web Japanator, Kaworu sarebbe una figura positiva, e per Shinji rappresentebbe \u00abla speranza di poter rimediare agli errori passati\u00bb.\nNell'angelologia occidentale Tabris \u00e8 l'angelo del libero arbitrio e della libert\u00e0; nel \"Nuctemeron\" di Apollonio di Tiana viene menzionato fra i geni della sesta ora. Il Tabris di \"Neon Genesis Evangelion\", collegandosi alla tradizione giudaico-cristiana, sceglie di lasciarsi uccidere da Shinji, trovando nella morte la propria libert\u00e0 assoluta. Lo stesso \"Nuctemeron\" cita un demone della terza ora chiamato Cahor, pronunciato in giapponese, indicato come l'angelo dell'inganno, particolare collegato dalla rivista \"Evangelion Chronicle\" alle sue ingannevoli sembianze antropomorfe. Il suo carattere amorevole e il suo sacrificio sono stati invece accostati dagli appassionati alla figura di Ges\u00f9 Cristo. Secondo Y\u016bichir\u014d Oguro, curatore di alcuni contenuti delle edizioni \"home video\" di \"Neon Genesis Evangelion\", il personaggio presenterebbe delle affinit\u00e0 con Lalah Sune di \"Mobile Suit Gundam\". Per Oguro il loro rapporto con il protagonista maschile della vicenda traccerebbe un'analogia fra i personaggi: entrambi compaiono negli ultimi episodi della serie e sembrano riuscire a comprendere il compagno offrendogli salvezza, morendo per mano sua. Un altro personaggio a cui \u00e8 stato accostato \u00e8 Ryo Asuka, principale antagonista di \"Devilman\" di G\u014d Nagai.\nCarl Gustav Horn, curatore dell'edizione nordamericana del manga, ha paragonato il Kaworu di Sadamoto allo straniero misterioso dell'omonimo romanzo di Mark Twain; lo straniero del racconto di Twain \u00e8 un bel ragazzo che si scopre essere un angelo con un concetto cinico della piet\u00e0, e il suo vero nome si rivela essere Satana, mentre il sito Du9 ha collegato l'immagine dell'angelo ucciso dall'Eva-01 al quadro di Francisco Goya \"Saturno che divora i suoi figli\". Lo studioso e scrittore giapponese Y\u016bya Sat\u014d, dal canto suo, ha accostato il suo ruolo a quello dei personaggi maschili degli \"yaoi\", nonch\u00e9 a quello dei personaggi degli \"sh\u014djo\"; secondo Sat\u014d la comparsa di Kaworu sarebbe pi\u00f9 importante a livello tematico che narrativo, e avrebbe lo scopo di approfondire gli aspetti psicologici di Shinji, proprio come in uno \"sh\u014djo\" manga, ove il processo e le dinamiche relazionali dei protagonisti hanno pi\u00f9 peso della conclusione o dei combattimenti. Il recensore Toji Aida invece ha paragonato il Kaworu del \"Rebuild\" ai fantasmi tipici del teatro N\u014d, che sconvolgono gli eventi della vicenda nella struttura tripartita del teatro giapponese, . Il \"Los Angeles Times\" ha inoltre visto nei suoi dialoghi con Shinji, in cui gli dice che tutti i peccati possono essere espiati, un riferimento al cristianesimo.\nNel \"Rebuild of Evangelion\" Kaworu sostiene che il suo nome sia scritto su un , il quale gli consentirebbe di morire e rinascere all'infinito; egli ha poi aggiunto al suo il nome di Shinji, riuscendo dunque a incontrarlo diverse volte. Nella versione italiana di \"Evangelion 3.0+10\" inoltre sostiene di essere in tal modo intrappolato all'interno di un \u00ab\"loop\"\u00bb, mentre nella versione giapponese originale usa il termine generico \u00abcerchio\u00bb. Prima dell'uscita dell'ultimo capitolo del \"Rebuild\" si diffuse fra gli appassionati un'ipotesi comunemente indicata come \"teoria del \"loop\"\", secondo la quale la tetralogia sarebbe in realt\u00e0 un seguito dell'anime; secondo la teoria i personaggi sarebbero costretti a rivivere pi\u00f9 volte gli stessi eventi della serie classica con alcuni lievi cambiamenti. Secondo Mario Pasqualini, recensore del sito Dimensione Fumetto, l'ipotesi sarebbe errata, visto che soltanto Kaworu \u00e8 intrappolato in un ciclo di morte e di rinascita, mentre Shinji e gli altri personaggi vanno avanti linearmente, e diversi dialoghi smentirebbero a suo dire la teoria degli appassionati. Il recensore ha inoltre paragonato il \"Rebuild\" al lungometraggio di fantascienza \"1999 nen no natsu yasumi\". Nella pellicola viene presentarto un personaggio di nome Kaoru, un nuovo studente di un collegio maschile che intrattiene una relazione d'amore con il compagno Kazuhiko. Kaoru si scopre essere in realt\u00e0 la reincarnazione di Y\u016b, un ragazzo morto suicida poco prima, risorto per cercare di conquistare Kazuhiko, cambiare la storia e dargli un nuovo finale. Pasqualini ha infine collegato il Libro della Vita citato da Kaworu a un omonimo concetto proprio del cristianesimo, secondo il quale sarebbe un testo su cui Dio avrebbe elencato di proprio pugno le persone destinate ad andare in Paradiso nel Giorno del Giudizio. Egli ha notato come in delle scene del \"Rebuild\" Rei legga \"Il principe felice e altri racconti\" di Oscar Wilde con l'illustrazione di una figura simile a un angelo con una tromba dell'Apocalisse; anche l'illustrazione potrebbe secondo lui essere un riferimento al Libro della Vita dell'Apocalisse di Giovanni.\nAccoglienza.\nIl personaggio di Kaworu, nonostante la brevit\u00e0 della sua comparsa televisiva, divent\u00f2 popolare fra gli appassionati della serie e rivaleggi\u00f2 con le protagoniste femminili di \"Neon Genesis Evangelion\", Rei Ayanami e Asuka S\u014dry\u016b Langley. L'apprezzamento del personaggio si riflett\u00e9 nei sondaggi di popolarit\u00e0, anche a distanza di anni dalla prima messa in onda della serie. Nel 1997 e nel 1998 Kaworu conquist\u00f2 il secondo e il sesto posto fra i personaggi maschili pi\u00f9 popolari del momento negli Anime Grand Prix, degli ampi sondaggi annuali condotti dalla rivista \"Animage\". Il personaggio \u00e8 comparso anche nei sondaggi mensili della rivista, rimanendo fra i venti personaggi pi\u00f9 popolari per tutto il 1997. \"Animage\", inoltre, lo inser\u00ec al ventitreesimo posto fra i cento personaggi pi\u00f9 popolari nel 1998 e quarantatreesimo nel 1999. Ad agosto e settembre 2009, poco dopo l'uscita del secondo capitolo del \"Rebuild\", emerse al sesto e al terzo posto fra i personaggi pi\u00f9 apprezzati dai lettori del periodico \"Newtype\"; a ottobre si classific\u00f2 quarto. A marzo dell'anno seguente \"Newtype\" lo inser\u00ec fra i personaggi maschili pi\u00f9 popolari degli anni novanta, dandogli il secondo posto, subito dopo Shinji Ikari. Nel febbraio del 2015, a quasi venti anni di distanza dalla prima messa in onda della serie, \u00e8 emerso settimo.\nNel 2014 il sito web Charapedia chiese a circa diecimila appassionati di animazione quale morte avesse avuto il maggiore impatto emotivo su di loro, occasione in cui il decesso di Kaworu si posizion\u00f2 al 19\u00ba posto. Due anni pi\u00f9 tardi il sito Anime News Network promosse un sondaggio sui piloti pi\u00f9 forti dell'animazione giapponese; nell'elenco dei personaggi pi\u00f9 votati Kaworu Nagisa emerse al sedicesimo posto, cos\u00ec come risult\u00f2 diciannovesimo in una lista simile stilata dagli utenti di Charapedia. A gennaio 2017 la testata giornalistica giapponese \"Livedoor News\" chiese ai propri lettori quale fosse il migliore angelo di \"Neon Genesis Evangelion\", sondaggio in cui Kaworu Nagisa emerse terzo. \"Livedoor News\" ha citato, fra le possibili ragioni della popolarit\u00e0 di Tabris, la sensazione di superiorit\u00e0 rispetto agli eventi e e l'alone della sua figura, \u00abche non lascia affatto trasparire umanit\u00e0\u00bb. Nel 2019 il Kaworu del \"Rebuild\" \u00e8 risultato secondo fra i personaggi pi\u00f9 popolari di \"Eva\" in un sondaggio condotto da Evangelion Store, negozio ufficiale del \"franchise\", subito dopo Asuka. Nel 2020 anche NHK ha chiesto a un largo numero di fan di \"Eva\" quale fosse il loro personaggio preferito della serie e Kaworu ha guadagnato il secondo posto.\nNel 2019 si \u00e8 aperto un dibattito riguardo al doppiaggio inglese di Netflix, accusato da molti appassionati di voler edulcorare o censurare il rapporto omoerotico fra Shinji e Kaworu. Il motivo della polemica \u00e8 stata la scena dei bagni della Nerv; nel vecchio doppiaggio nordamericano, opera della A.D. Vision, il giapponese \"suki tte koto sa\" di Kaworu era stato tradotto come \u00ab\"I love you\"\u00bb, cio\u00e8 \"ti voglio bene\", \"ti amo\", sostituito nella versione Netflix con \u00ab\"I like you\"\u00bb, ossia \"mi piaci\". Dan Kanemitsu, curatore dei sottotitoli di Netflix e traduttore di lunga data dello studio Khara, \u00e8 stato interpellato in proposito e ha difeso la nuova traduzione, chiarendo di consultare sempre l'autore dell'opera per le questioni pi\u00f9 spinose e controverse; Kanemitsu ha ribadito pi\u00f9 volte di aver seguito la traduzione pi\u00f9 grammaticalmente corretta possibile del termine \"suki\" e di aver comunque cercato di lasciare intatta l'ambiguit\u00e0 di sottofondo, lasciando spazio all'interpretazione degli spettatori. Megumi Ogata, interprete di Shinji, si \u00e8 espressa sulla questione in un tweet, e ha sostenuto di aver interpretato il \"suki\" di Kaworu come un \"like\" invece che un \"love\", dicendo di essere contenta della scelta del doppiaggio Netflix.\nCritica.\nKenneth Lee di Anime News Network ha criticato il personaggio e i toni omosessuali della sua relazione con Shinji, dicendo: \u00abKaworu \u00e8 una figura enigmatica che mette ancora pi\u00f9 carne al fuoco e confusione, e l'unica cosa che riesce a fare \u00e8 sollevare ancora pi\u00f9 domande senza risposta. [...] L'elemento omosessuale \u00e8 probabilmente l'aspetto pi\u00f9 inquietante, gratuito e inutile del ventiquattresimo episodio\u00bb. L'apertura che Shinji dimostra nei suoi confronti sarebbe ingiustificata e \u00abirrazionale\u00bb; secondo lei: \u00abL'omosessualit\u00e0 \u00e8 soltanto uno specchio per le allodole per attrarre la generazione X\u00bb. Opinione differente \u00e8 stata data dalla sua collega Lyznee Loveridge, che ha elogiato lo sviluppo della coppia, dicendo: \u00abIl destino della loro relazione \u00e8 tragico, ma il poco tempo che i due trascorrono insieme \u00e8 un soffio d'aria fresca rispetto all'egoismo che contraddistingue i rapporti tra tutti gli altri personaggi della serie\u00bb. Nate Schoonover del sito Non-productive.com ha lodato la personalit\u00e0 di Kaworu e la scelta di inserire delle tematiche gay, definendola una mossa \u00abaudace\u00bb e ben riuscita. Per Caleb Bailey di Comic Book Resources la scena dei bagni termali ha \u00absegnato il solco\u00bb sui rapporti omosessuali nell'animazione giapponese, anticipando i tempi. Anche l'emittente radiofonica cilena Teletrece ha elogiato la serie per la rappresentazione di una relazione gay, \u00abrendendola parte integrante della gi\u00e0 complessa psicologia dei personaggi\u00bb. Secondo il giornale peruviano \"La republica\", inoltre, i commenti negativi sul loro rapporto potrebbero essere dovuti al fatto che gli appassionati d'animazione occidentali \u00abnon sono abituati a vedere conversazioni di questo tipo fra persone dello stesso sesso\u00bb. Mary Lee Sauders di Manga Tokyo ha criticato l'immediato decesso del personaggio e l'interruzione del suo rapporto con Shinji.\nAnche il portale Pride.com, dedicato all'omonima parata e ai diritti LGBTQ+, ha pi\u00f9 volte elogiato Kaworu e il suo rapporto con Shinji, considerando come ai tempi non ci fossero molte rapprentazioni di rapporti gay nei mass media \"mainstream\". I siti Screen Rant e Comic Book Resources lo hanno inserito fra i migliori personaggi della serie. Per Reuben Baron di CBR, in particolare, la sua sconfitta \u00e8 \u00abil pi\u00f9 drammatico esempio\u00bb della seriet\u00e0 narrativa degli ultimi episodi di \"Eva\". Anthony Gramuglia ha citato Shinji e Kaworu fra le migliori rappresentazioni \"queer\" dell'animazione nipponica, criticando per\u00f2 il ruolo di Kaworu in alcuni spin-off, come \"Neon Genesis Evangelion: The Shinji Ikari Raising Project\". Il ventiquattresimo episodio \u00e8 ritenuto uno dei migliori della serie, e anche il suo scontro con Shinji \u00e8 stato accolto positivamente dalla critica. Per Jack Cameron di Screen Rant la battaglia \u00e8 \u00abforse il pi\u00f9 toccante scontro della serie\u00bb. La scrittrice Dani Cavallaro ha elogiato l'ultima \u00abmemorabile\u00bb sequenza del personaggio, intrappolato fra le mani dell'Eva-01 di Shinji, segnata da un fermo-immagine di sessanta secondi. La scena in questione, secondo il sito Asiascape.org, rappresenterebbe uno dei momenti pi\u00f9 riusciti della serie. Per Chris Beveridge di Mania.com, inoltre, l'immagine della tua testa mozzata che cade, visibile per alcuni attimi nel ventiquattresimo episodio, \u00e8 \u00abun momento estremamente impressionante\u00bb. Carlo Santos, altro recensore di Anime News Network, ha dichiarato di aver apprezzato il personaggio di Kaworu e il ruolo da lui rivestito nel manga di Sadamoto; stando alle sue parole: \u00abLa tensione [fra Shinji e Kaworu] diventa una delle sottotrame pi\u00f9 intriganti [del manga]\u00bb. Zac Bertschy, recensendo il lungometraggio \"Evangelion 3.0\", ha apprezzato lo sviluppo della loro relazione, descrivendola come il \u00abpunto di forza\u00bb del lungometraggio. La rivista \"Anime Reign Magazine\" ha espresso un parere simile, sino ad arrivare a considerarlo uno dei pochi pregi della caratterizzazione dei personaggi della pellicola. MyReviewer.com ha descritto la loro relazione come \u00abla parte pi\u00f9 umana e accessibile\u00bb del lungometraggio, mentre Mora Reviews ha apprezzato la scena in cui Shinji e Kaworu suonano il piano in un quattro mani. Per Sneak-Lepzig.de invece la versione di Kaworu di \"3.0\" non sarebbe \u00abneanche la met\u00e0\u00bb di quella del capitolo precedente. T.H.E.M. Anime Reviews, analogamente, ha giudicato la sua relazione con Shinji \u00abartificiale\u00bb e piena di dialoghi criptici, descrivendola come \u00abtematicamente efficace, ma prolissa e frettolosa\u00bb.\nInfluenza culturale e \"merchandising\".\nKaworu Nagisa \u00e8 stato usato per delle campagne pubblicitarie e degli articoli di \"merchandising\": \"action figure\" e \"nendoroid\", zaini, profumi, dolciumi, cosmetici, vestiario, peluche, portachiavi, orologi e bigiotteria. Il personaggio \u00e8 apparso nei videogiochi tratti dalla serie animata originale e in dei giochi distaccati dal \"franchise\" di \"Neon Genesis Evangelion\", come in \"Kaku-san-sei Million Arthur\", pubblicato dall'azienda Square Enix, \"Hortensia Saga\" di SEGA e i videogiochi \"Keri hime sweets\", \"Summons Board\", \"Divine Gate\" di GunHo Online Entertainment, \"Monster Strike\", \"Final Gear\", \"Puzzle &amp; Dragons\" e \"Puyopuyo!! Quest\". Nel 2018 \u00e8 stato usato, assieme ad altri personaggi della serie, per delle funzionalit\u00e0 del \"500 Type Eva\", un treno ad alta velocit\u00e0 dedicato a \"Evangelion\". Nel 2019 la Bandai ha annunciato un nuovo gioco di carte dedicato a \"Eva\", intitolato \"Evangelion Card Game\"; uno dei due set del gioco, chiamato Ev02, \u00e8 dedicato ai personaggi di Kaworu e Asuka.\nIl 22 maggio 1997 la casa editrice giapponese Kadokawa ha pubblicato un libro a lui dedicato intitolato . Nell'agosto dello stesso anno la rivista giapponese \"June\", specializzata in manga e anime omoerotici (\"sh\u014dnen'ai\"), ha pubblicato un volume intitolato . Il libro, il cui titolo \u00e8 tratto dal primo verso della sigla, contiene una lunga intervista a Hideaki Anno sulla creazione di Kaworu e altri aspetti della produzione, una breve \"d\u014djinshi\" umoristica di un membro del personale della serie su Gend\u014d e Fuyutsuki e \"d\u014djin\" di altri \"mangaka\" del panorama \"yaoi\", come Reku Fuyanagi (\"Gundam Wing: Ground Zero\") e Takamure Tamotsu (\"Umi ni nita sora no iro\"). Nel 2005, per celebrare il decimo anniversario dell'uscita della serie, il \"mangaka\" Mine Yoshizaki ha progettato una \"action figure\" dell'angelo Tabris in versione femminile.\nNel 2015 la Kadokawa ha pubblicato un altro libro interamente dedicato a lui intitolato , contenente illustrazioni inedite, informazioni e approfondimenti. Nello stesso anno la catena 7-Eleven ha messo in commercio delle statue ad altezza naturale di 166\u00a0cm del personaggio, messe all'asta e vendute a oltre yen. Nel 2017 l'Evangelion Store, il negozio ufficiale di \"Evangelion\", ha inaugurato un festival estivo dedicato a Nagisa, mettendo in vendita articoli di \"merchandising\" inedito. Tony Takezaki lo ha omaggiato nel suo fumetto \"Tony Takezaki's Evangelion\", in cui viene parodiato da Keroro, protagonista di \"Keroro Gunso\". Citazioni, riferimenti e omaggi visivi e concettuali al personaggio di Kaworu sono presenti nel fumetto \"Ragnoverso\", nel dorama \"Nigeru wa haji da ga yaku ni tatsu\" e lo stesso \"Keroro\", in cui viene parodiato da Sabur\u014d, altro personaggio interpretato da Ishida. Anche l'attrice giapponese Chiaki Kuriyama ha dichiarato di avere un debito artistico nei suoi confronti e di essersi avvicinata al mondo del doppiaggio per via del personaggio. Kristen Lopez di Comic Book Resources ha paragonato a Kaworu Albedo di \"Genshin Impact\", ipotizzando che il secondo personaggio possa essere stato influenzato dal primo."}
{"id": "1649527", "revid": "287204", "url": "https://it.wikipedia.org/wiki?curid=1649527", "title": "Alum\u00ednio", "text": "Alum\u00ednio \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649529", "revid": "287204", "url": "https://it.wikipedia.org/wiki?curid=1649529", "title": "Cabre\u00fava", "text": "Cabre\u00fava \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649535", "revid": "287204", "url": "https://it.wikipedia.org/wiki?curid=1649535", "title": "Itu (Brasile)", "text": "Itu \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649536", "revid": "110157", "url": "https://it.wikipedia.org/wiki?curid=1649536", "title": "Crissiumal", "text": "Crissiumal \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Tr\u00eas Passos.\nIl comune \u00e8 bagnato dal fiume Uruguay che costituisce la frontiera con l'Argentina.\n\u00c8 conosciuto anche come Terra dos goleiros (Terra dei portieri) perch\u00e9 l\u00ec sono nati due famosi giocatori: Cl\u00e1udio Taffarel e Tupy di Crissiumal, che hanno giocato nello Sport Club Internacional di Porto Alegre e pi\u00f9 tardi nella nazionale brasiliana di calcio, oltre a Danrlei, nato nel medesimo comune.\nLa sua economia \u00e8 basata sull'agricoltura, praticata in piccole propriet\u00e0 rurali."}
{"id": "1649539", "revid": "287204", "url": "https://it.wikipedia.org/wiki?curid=1649539", "title": "S\u00e3o Roque", "text": "S\u00e3o Roque \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649542", "revid": "110157", "url": "https://it.wikipedia.org/wiki?curid=1649542", "title": "Salto (Brasile)", "text": "Salto \u00e8 un comune del Brasile nello Stato di San Paolo, parte della mesoregione Macro Metropolitana Paulista e della microregione di Sorocaba."}
{"id": "1649545", "revid": "339392", "url": "https://it.wikipedia.org/wiki?curid=1649545", "title": "Eparchia di Newark", "text": ""}
{"id": "1649546", "revid": "287204", "url": "https://it.wikipedia.org/wiki?curid=1649546", "title": "Estrela d'Oeste", "text": "Estrela d'Oeste \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649548", "revid": "104458", "url": "https://it.wikipedia.org/wiki?curid=1649548", "title": "Dun (archeologia)", "text": "Dun (brittonico \"din\", gaelico \"d\u00f9n\") \u00e8 un termine celtico che significava in primo luogo \"forte\", ma oggi \u00e8 anche usato come sinonimo di \"collina\".\nSi trattava di insediamenti abitativi della tipologia comunemente indicata dagli archeologi come \"fortezza di collina\": citt\u00e0, in genere di modeste dimensioni, costruite sulla sommit\u00e0 di un'altura che ne rendeva facile la difesa. Tale schema, tipicamente indoeuropeo, \u00e8 riscontrabile in quasi tutte le aree occupate storicamente da popolazioni di tale filiazione.\nDue erano i nomi utilizzati dai Celti per indicare le loro cittadelle. Nella penisola iberica i Celtiberi (ma anche altri popoli, non indoeuropei, da essi influenzati) le chiamavano \"briga\"; nelle Gallie prevale il termine \"\u03b4\u03bf\u1fe6\u03bd\u03bf\u03bd\" (dalle prime iscrizioni galliche, in alfabeto greco), reso in latino con \"d\u016bnum\".\nI \"dun\" come fortilizi sembrano essere stati introdotti in Gran Bretagna dai Celti nel VII secolo a.C., durante l'Et\u00e0 del ferro."}
{"id": "1649552", "revid": "287204", "url": "https://it.wikipedia.org/wiki?curid=1649552", "title": "Fernand\u00f3polis", "text": "Fernand\u00f3polis \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649557", "revid": "14214", "url": "https://it.wikipedia.org/wiki?curid=1649557", "title": "Trasferimento di materia", "text": ""}
{"id": "1649558", "revid": "31886", "url": "https://it.wikipedia.org/wiki?curid=1649558", "title": "Salticidae", "text": "Salticidae , 1865 \u00e8 una famiglia di ragni appartenente all'infraordine Araneomorphae.\nAppartengono a questa famiglia 662 generi e circa specie; \u00e8 la famiglia pi\u00f9 numerosa, con circa il 13% del totale delle specie di Araneae (ragni) conosciute.\nEtimologia.\nIl nome deriva dall'aggettivo latino salticus, cio\u00e8 \"danzante\" o \"saltellante\", per il loro muoversi continuamente a piccoli saltelli, e il suffisso \"-idae\", che designa l'appartenenza a una famiglia.\nCaratteristiche.\nSono ragni di piccole dimensioni, il corpo raramente raggiunge i di lunghezza. Hanno una notevole capacit\u00e0 respiratoria in rapporto alle dimensioni in quanto posseggono polmoni a libro e sistema tracheale ben sviluppati (doppio sistema respiratorio).\nLa disposizione degli ocelli permette loro di avere un campo visivo di quasi 360\u00b0.\nSono i ragni con la vista migliore; possono vedere una preda fino a di distanza. Questa acutezza visiva vale anche come difesa dai pericoli: infatti si accorgono immediatamente dell'avvicinarsi di un essere umano e si pongono subito in atteggiamento difensivo. Sembra che abbiano recettori di colori molto sensibili alla radiazione ultravioletta, capacit\u00e0 probabilmente adoperata come segnale sessuale.\nAspetto.\nFondamentale per districarsi nel ginepraio dei generi di questa famiglia \u00e8 l'osservazione attenta della localizzazione degli ocelli, molto variabile, che consente con buona approssimazione l'identificazione della sottofamiglia di appartenenza. Gli otto occhi sono sistemati in due o tre file tra la fronte e il cefalotorace e posti in modo da consentire la visione binoculare.\nI colori e le configurazioni (strie e disegni sull'opistosoma) sono svariati e molteplici; alcuni appaiono di forma simile a formiche, o a coleotteri, o anche a pseudoscorpioni. Altri si mimetizzano sulla sabbia, prendono l'aspetto di ramoscelli, in una incredibile variet\u00e0 di forme.\nComportamento.\nGeneralmente sono animali diurni, cacciatori attivi. Il sistema idraulico interno \u00e8 estremamente efficace data la piccolezza di questi animali, consentendo loro di aumentare e diminuire la pressione interna in modo da spiccare decisi salti pur in assenza di sistema muscolare. L'efficienza del sistema \u00e8 tale da consentirgli di saltare da 40 a 60 volte la lunghezza del loro corpo (\u00e8 stato misurato anche 80 volte); all'atto del salto si ancorano al punto di partenza con un filo di seta in modo che se vanno in caduta libera sono in grado di risalire.\nSono tra i pochissimi ragni che hanno peli e artigli talmente piccoli da riuscire ad arrampicarsi anche sui vetri. Usano la tela per tessere piccoli ricoveri dove le femmine accudiscono i piccoli o fanno la muta. Altro comportamento curioso, date le dimensioni, \u00e8 l'atteggiamento di sfida: se avvicinati da una mano umana di solito si girano verso di essa e si pongono in posizione minacciosa o le vanno incontro, dimostrando quasi assenza di timore e forte territorialit\u00e0.\nPredazione.\nQuesti ragni catturano le prede vive saltando di ramoscello in ramoscello e piombando su di esse di sorpresa; in genere non sono attratti da prede gi\u00e0 morte a meno che non uccise da poco. Alcune specie integrano la dieta nutrendosi di nettare e polline saltando di fiore in fiore, a volte difendendo il fiore stesso dall'assalto di insetti nocivi.\nRiproduzione.\nNel corteggiamento usano molto la visione degli occhi che accentua il dimorfismo sessuale che esiste fra maschi e femmine, pi\u00f9 portate ad esibire peli colorati, di aspetto metallico, con frange, ed altri accorgimenti propri per attirare, ponendoli in vibrazione a guisa di danza di corteggiamento.\nTuttavia usano molto anche l'olfatto, infatti si pu\u00f2 notare che i maschi durante il corteggiamento molte volte continuano la loro danza anche se la femmina se ne \u00e8 andata, perch\u00e9 il feromone \u00e8 rimasto nell'aria. Il maschio dopo aver conquistato la femmina si rinchiude in un bozzolo assieme a lei. Dopo aver deposto le uova la femmina le nasconde e resta nelle immediate vicinanze a sorvegliarle.\nHabitat.\nVivono in parecchi tipi di ambienti; dalle foreste tropicali, ai boschi, nel terreno, nei deserti, in montagna fino alle pendici del monte Everest, sui muri di mattone, sulle pietre roventi al sole, eccetera.\nDistribuzione.\nDa ritenersi famiglia cosmopolita, le loro piccole dimensioni fanno in modo che il vento li trasporti pressoch\u00e9 ovunque.\nTassonomia.\nAttualmente, a gennaio 2022, si compone di 662 generi e specie viventi.\nLa vastit\u00e0 dei generi fa s\u00ec che vi siano continue revisioni tassonomiche; qui viene riportata la suddivisione in sottofamiglie dell'aracnologo Maddison condivisa dalla maggior parte degli studiosi del settore.\nLista dei generi.\nDi seguito la lista dei 662 generi in ordine alfabetico:\nGeneri trasferiti e inglobati.\n (i generi sono suddivisi per sottofamiglie e trib\u00f9, mentre le specie sono in ordine alfabetico)"}
{"id": "1649560", "revid": "1833487", "url": "https://it.wikipedia.org/wiki?curid=1649560", "title": "Moroder (cognome)", "text": "Moroder () \u00e8 un cognome della Val Gardena (provincia di Bolzano), presente quasi esclusivamente ad Ortisei. Le migrazioni, cominciate gi\u00e0 nel Settecento, nell'ambito di una vasta rete di commerci operata dagli abitanti della Val Gardena, hanno distribuito il cognome anche altrove in Italia (Bolzano, Ancona, Pordenone) e all'estero a Valencia e Lione, e successivamente in Austria, Germania, Santiago del Cile, e negli Stati Uniti.\nI Moroder di Ortisei, dei quali esistono pi\u00f9 rami distinti dal maso o dalla casa di origine (Costamula, Lenert, Lusenberg, Resciesa, Doss, Cialian ecc.), sono conosciuti tradizionalmente come una famiglia di scultori del legno.\nLa famiglia Moroder ha dato tre sindaci alla citt\u00e0 di Ancona: Carlo Moroder (sindaco dal 1897 al 1898); Augusto Moroder (dal 1904 al 1906), gi\u00e0 capitano del 5\u00ba reggimento Lancieri di Novara; Riccardo Moroder (dal 1926 al 1939), poi senatore della XXX legislatura del Regno d'Italia.\nBibliografia.\nAmpia documentazione sulla famiglia si trova sulla pubblicazione \"Komitee f\u00fcr die Drucklegung des Moroder-Stammbuches. Die Moroder, ein altladinisches Geschlecht aus Gr\u00f6den-Dolomiten. Vom 14. bis zum 20. Jahrhundert. Ursprung - Geschichte - Biographien - Anhang. Beitrag zur tirolischen Familienforschung - Ed. Comitato Libro Moroder, Ortisei 1980\" (libro in tedesco con alcune sezioni in italiano, inglese, spagnolo e ladino. Dotato di albero, tavole genealogiche e numerose illustrazioni)."}
{"id": "1649561", "revid": "287204", "url": "https://it.wikipedia.org/wiki?curid=1649561", "title": "Guarani d'Oeste", "text": "Guarani d'Oeste \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649562", "revid": "125814090", "url": "https://it.wikipedia.org/wiki?curid=1649562", "title": "Villa Desideri", "text": "Villa Desideri - dal cognome degli ultimi proprietari privati - \u00e8 un importante parco pubblico comunale di Marino, in provincia di Roma, nell'area dei Castelli Romani. In passato fu una residenza della famiglia Colonna, feudataria del luogo, nota come villa Colonna di Belpoggio.\nOggi ospita la Biblioteca comunale \"Vittoria Colonna\", una delle pi\u00f9 importanti istituzioni culturali dei Castelli Romani.\nHa trasmesso il suo nome ad un intero quartiere di Marino, il quartiere Villa Desideri, in gran parte costruito su terreni originariamente pertinenti alla villa.\nStoria.\nLa villa venne costruita nella prima met\u00e0 del Seicento per volont\u00e0 del Principe Filippo I Colonna, e dedicata alla moglie Lucrezia Tomacelli, nobildonna napoletana. Lo stesso Filippo fece costruire per la moglie anche un'altra villa poco fuori dall'abitato di Marino, allora nota come villa Colonna di Canepina ed oggi come villa Colizza, nel quartiere Borgo Garibaldi.\nLa propriet\u00e0 fondiaria annessa alla villa si estendeva per alcune decine di ettari, poich\u00e9 copriva l'area attualmente delimitata a nord da via Pietro Nenni ed a sud da corso Vittoria Colonna, ad ovest dall'edificio oggi occupato dall'Istituto statale d'arte Paolo Mercuri -il cui primo nucleo, annesso alla chiesa della Santissima Trinit\u00e0 segue di poco la villa, \u00e8 del 1635-1636- e ad est dall'ex-oratorio di San Rocco -costruito dopo la peste del 1656, perci\u00f2 dopo la villa, e necessariamente al di fuori dei suoi confini-.\nAlla fine del Settecento la villa venne dapprima affittata e poi venduta dai Colonna alla contessa Marianna di Marsciano, esponente dell'antica famiglia patrizia umbra dei Di Marsciano. Essa fece eseguire importanti lavori di rifacimento, sotto la direzione dell'architetto Luigi Agostini: in particolare fece ampliare l'edificio, che divent\u00f2 rettangolare, e ne ammodern\u00f2 lo stile all'architettura neoclassica allora imperante.\nNel corso dell'Ottocento la villa cambi\u00f2 diversi proprietari, che incominciarono a vendere parti della propriet\u00e0. Nel 1877 il Comune decise di acquistare, grazie ad un fido bancario negoziato con la Cassa depositi e prestiti, le aree dei decaduti Giardini Colonna -altro \"buen retiro\" colonnese a Marino, annesso a Palazzo Colonna- ed alcuni terreni in localit\u00e0 San Rocco facenti parte della villa, da destinare all'edificazione. Ed infatti di l\u00ec a poco, nel 1884, il Comune accord\u00f2 il permesso di costruirvi quei villini, alcuni dei quali sono sopravvissuti all'espansione urbanistica del secondo dopoguerra e fanno ancora mostra di s\u00e9 nell'ultimo tratto di via degli Scozzesi.\nIl 4 ottobre 1832 papa Gregorio XVI volle visitare la villa, dove si trovava in villeggiatura Mario Mattei, da lui nominato cardinale a luglio di quello stesso anno. Gregorio XVI quando si trovava in villeggiatura presso le Ville Pontificie di Castel Gandolfo amava visitare i luoghi vicini, ed ogni anno, finch\u00e9 le forze glielo permisero, quando si trovava a Castel Gandolfo non manc\u00f2 mai di visitare Marino tra il 1831 ed il 1844 almeno una volta -le villeggiature a Castello infatti erano generalmente due-. Il 6 giugno 1875, invece, ad Italia gi\u00e0 unita, nella villa fu alloggiato Giuseppe Garibaldi, ospitato dal Comune con la spesa di 297 lire.\nA fine secolo la villa, dall'estensione gi\u00e0 notevolmente ridotta, fu acquistata dal marchese Giulio Desideri, che nell'uso comune ha lasciato il suo nome alla villa. Durante la seconda guerra mondiale, ed in particolare dopo lo sbarco angloamericano ad Anzio (Sbarco di Anzio, 22 gennaio 1944), la villa venne riadattata ad autoparco delle ambulanze (secondo la testimonianza, tra l'altro, del Servo di Dio ed allora capo del locale CLN Zaccaria Negroni). La palazzina ed i giardini furono rasi al suolo dal bombardamento aereo del 2 febbraio 1944, che colp\u00ec duramente Marino.\nDopo i Desideri, la villa fu rilevata dalla societ\u00e0 \"La Moderna\" che nel 1975 cedette parte della propriet\u00e0 al Comune -l'attuale parco pubblico- in cambio di ottenere l'edificabilit\u00e0 dell'altra parte -gran parte dell'attuale quartiere Villa Desideri-. Dopo un periodo di abbandono, nel 1983 la palazzina della villa, gi\u00e0 ricostruita nel dopoguerra, \u00e8 stata restaurata ed ampliata con l'aggiunta della caratteristica finestratura a pianta curvilinea. Vi \u00e8 stata collocata la sede della Biblioteca comunale \"Vittoria Colonna\", una delle pi\u00f9 importanti del territorio castellano, promotrice del Sistema bibliotecario dei Castelli Romani e tuttora molto attiva.\nDurante i Mondiali di calcio Italia '90, Marino ospit\u00f2 il ritiro della Nazionale di calcio dell'Italia. Per l'occasione, part\u00ec un ampio piano di riqualificazione urbana, nel quale fu inclusa villa Desideri. Nel gennaio 1989 fu indetto un concorso nazionale per ridefinire l'assetto urbanistico del centro di Marino, ed il progetto vincitore per villa Desideri fu quello degli architetti Ivan Ciocci ed Alessandro De Rossi. Il progetto riguardava il muro di cinta della villa su corso Vittoria Colonna ed il cancello parallelo all'asse stradale. I lavori furono completati in realt\u00e0 dopo i Mondiali, nel 1994. Il cancello \u00e8 stato progettato dall'ingegner Marco Forte, le opere in ferro furono eseguite dallo stimato fabbro locale Gianni Rufini. Il muro \u00e8 in materiale locale, tufo e peperino, rispetta l'andamento curvilineo del muraglione precedente, intervallato da pilastri in cemento armato che simboleggiano delle colonne, simbolo araldico della famiglia Colonna, prima proprietaria della villa. Al centro della recinzione \u00e8 stata realizzata una fontana a cascata con vasca a conchiglia.\nNel 2007 sono stati condotti importanti lavori di riqualificazione dell'area verde e del parco giochi, che era fortemente rovinato.\nLa Biblioteca comunale.\nLa Biblioteca comunale di Marino \u00e8 stata intitolata alla poetessa Vittoria Colonna -nata a Marino- nel 1984, dopo il trasferimento nella sede di villa Desideri. La biblioteca occupa 600 metri quadri disposti su due piani, pi\u00f9 un sottotetto che ospita i fondi storici ed il seminterrato che accoglie l'Archivio storico comunale -documenti fino al 1952- ed il Centro di documentazione locale dei Castelli Romani -1800 documenti, anche multimediali-. Ha una capacit\u00e0 di 80 posti a sedere.\nAttualmente (2011) conta un patrimonio di oltre 26.000 volumi di autori contemporanei per bambini ed adulti, e 13.000 volumi di carattere storico ed umanistico, in molti casi frutto di donazioni di privati cittadini. Aderisce al Sistema bibliotecario dei Castelli Romani (SBCR).\nDescrizione.\nUn documento del 1772 conservato nell'Archivio Colonna di Roma informa che nella villa c'erano una macchia di castagno porcino, spalliere di lauro, quarantanove olmi, un leccio, un frutteto, quindici alberi indefiniti, duecentoventinove ulivi, 40.367 viti.\nLa palazzina, originariamente a pianta quadrata, era costituita da tre stanze al piano terra, due al mezzanino e quattro al piano nobile.\nAttualmente, nel parco, dell'antica villa rimangono l'esedra e la scalinata del ninfeo con un locale interrato, a ovest della palazzina; un ambiente seminterrato, forse una cisterna d'acqua relativa ad una fontana o ad un gioco d'acqua, a nord della villa (lato via Marcantonio Colonna); il basamento di una piccola fontanella in peperino all'interno dell'attuale area parco giochi, di cui ci rimane documentazione fotografica.\nAll'interno del parco \u00e8 stata realizzata a met\u00e0 degli anni 70 una struttura polifunzionale, a volte usata come spazio espositivo a volte come sala conferenze, nota ai marinesi come \"Scattolone\" \"scatolone\" . Abbandonata da molti anni, periodicamente la politica marinese si propone l'alternativa riqualificazione-demolizione de \"'u Scattolone\".Nel 2017 la struttura \u00e8 stata affidata dall'Amministrazione Comunale tramite bando pubblico all'Associazione Artemista che l'ha trasformata in \"SALA TEATRO VITTORIA\". Da allora la struttura ospita Stagioni Teatrali di livello nazionale. \u00c8 presente anche un corso di recitazione LABORATORIO TEATRARTE che alla fine di ogni anno didattico presenta il proprio saggio-spettacolo ad opera degli allievi sotto la direzione di Sabina Barzilai. Link pagina Facebook: https://www.facebook.com/salateatrovittoria\nSempre all'interno dell'area verde, nel 2009 \u00e8 stata inaugurata la palestra dell'Istituto statale d'arte Paolo Mercuri, che si affaccia praticamente sul parco. Gi\u00e0 all'epoca del sindaco Rosa Perrone, nel 1999, era stata allestita nella zona (lato via Marcantonio Colonna, ai piedi dell'esedra) un'area sportiva attrezzata, in seguito abbandonata, ed accanto ad essa, nel 2004, \u00e8 stato costruito un campo da calcio a 5 comunale, gestito dall'Associazione Sportiva Dilettantistica Marino Calcio a 5. La palestra ed il campo da calcetto, bench\u00e9 siano andati ad occupare una parte del verde pubblico del parco, rappresentano un servizi essenziali per il vicino Istituto d'arte e per la citt\u00e0 tutta. Tanto pi\u00f9 che dall'altra parte della strada, oltre agli ampi parcheggi di piazza Giuseppe Ungaretti, c'\u00e8 la palestra dell'istituto comprensivo \"Marcantonio Colonna\", luogo di allenamento della Marino Pallavolo, principale rappresentativa cittadina in questo sport, per cui la zona acquista un importante valore dal punto di vista sportivo."}
{"id": "1649566", "revid": "59975", "url": "https://it.wikipedia.org/wiki?curid=1649566", "title": "If You Can't Lick 'Em... Lick 'Em", "text": ""}
{"id": "1649567", "revid": "1632387", "url": "https://it.wikipedia.org/wiki?curid=1649567", "title": "ObZen", "text": "obZen \u00e8 il sesto album in studio del gruppo musicale svedese Meshuggah, pubblicato il 3 marzo 2008 dalla Nuclear Blast.\nDescrizione.\nComposto da nove brani, si tratta del primo album del gruppo inciso con il bassista Dick L\u00f6vgren. Come affermato dal chitarrista del gruppo, M\u00e5rten Hagstr\u00f6m, il titolo dell'album \u00e8 un gioco di parole fra \"obscene\" (osceno) e \"Zen\", la pratica spirituale. Non \u00e8 una parola che ha che fare con la religione, quanto piuttosto un commento alla tendenza umana di trovare sollievo e relax commettendo atti osceni.\nPer la promozione dell'album, il 14 maggio 2008 il gruppo ha pubblicato il videoclip per la terza traccia \"Bleed\"."}
{"id": "1649569", "revid": "116599623", "url": "https://it.wikipedia.org/wiki?curid=1649569", "title": "Braccio (unit\u00e0 di misura)", "text": "Il braccio, da non confondersi con l'omonima (ingl:\"fathom\") unit\u00e0 di misura del Sistema imperiale equivalente a 1,828 metri, corrispondenti all'apertura massima delle braccia di un uomo e che viene talvolta ancora usata per misurare le profondit\u00e0 marine, era un'unit\u00e0 di misura di lunghezza utilizzata, In Italia e all'estero, prima dell'introduzione del metro. Variava da citt\u00e0 a citt\u00e0. Le prime attestazioni in Italia risalgono all'undicesimo secolo. \nBraccio (da panno).\nUnit\u00e0 di misura per stoffe, tessuti, arazzi dalle Fiandre; aveva lunghezza diversa a seconda delle citt\u00e0 Italiane ed era in uso prima dell'adozione del sistema metrico decimale:"}
{"id": "1649572", "revid": "729019", "url": "https://it.wikipedia.org/wiki?curid=1649572", "title": "Salticoidea", "text": "Salticoidea \u00e8 una superfamiglia di aracnidi araneomorfi che comprende una sola famiglia:"}
{"id": "1649575", "revid": "729019", "url": "https://it.wikipedia.org/wiki?curid=1649575", "title": "Maritza Mart\u00e9n", "text": ""}
{"id": "1649577", "revid": "36426", "url": "https://it.wikipedia.org/wiki?curid=1649577", "title": "Cavi di Lavagna", "text": "Cavi di Lavagna - o semplicemente Cavi - \u00e8 una frazione di 400 abitanti del comune di Lavagna, nella citt\u00e0 metropolitana di Genova.\nGeografia e storia.\nLa frazione \u00e8 situata sulla costa del golfo del Tigullio tra i comuni di Lavagna e Sestri Levante. Originariamente storico piccolo borgo di pescatori \u00e8 oggi un'importante e conosciuta localit\u00e0 turistica - balneare del comprensorio, soprattutto nel periodo estivo; il litorale \u00e8 tipicamente basso e sabbioso.\nAttualmente si possono riconoscere due zone principali a Cavi: quella pi\u00f9 antica, ma ora meno frequentata, denominata Cavi Borgo (pi\u00f9 vicina a Sestri Levante), e la pi\u00f9 moderna, dove si trova anche una discoteca, chiamata Cavi Arenelle (pi\u00f9 vicina a Lavagna).\nSecondo alcune fonti storiche l'origine del toponimo Cavi sarebbe da ricercare nella storpiatura dalla lingua ligure della parola capo o dalla pi\u00f9 semplice \"cave\", queste ultime richiamanti le antiche cave di ardesia nell'immediato entroterra.\nInfrastrutture e trasporti.\nIl centro di Cavi \u00e8 attraversato principalmente dalla strada statale 1 Via Aurelia, sulla quale sono svolte autocorse in servizio pubblico a cura della societ\u00e0 ATP Esercizio.\nLa frazione ospita una fermata ferroviaria lungo la ferrovia Genova-Pisa, che si trova a pochi passi dal centro del paese e dalle spiagge.\nInoltre, \u00e8 possibile percorrere una antica via romana che, situata sulle colline, offre un ottimo panorama delle due zone (Arenelle e Cavi Borgo) e dell'intero golfo del Tigullio."}
{"id": "1649579", "revid": "298055", "url": "https://it.wikipedia.org/wiki?curid=1649579", "title": "SuperComics", "text": "SuperComics \u00e8 stata una rivista italiana di fumetti pubblicata dalla Max Bunker Press negli anni novanta, per 29 numeri.\nHa pubblicato, a puntate, moltissime graphic novel della Marvel Comics, la serie di She-Hulk di John Byrne ma anche fumetti di altri editori statunitensi. Tra i fumetti pubblicati non direttamente prodotti dalla Marvel, spicca il Miracleman di Alan Moore."}
{"id": "1649588", "revid": "716642", "url": "https://it.wikipedia.org/wiki?curid=1649588", "title": "Achille Piccini", "text": "Carriera.\nPiccini inizi\u00f2 la sua carriera sportiva nella squadra della sua citt\u00e0 natale, la Carrarese, allora nella Prima Divisione, per la quale gioc\u00f2 per cinque anni dal 1928.\nDopo aver giocato la stagione 1933-1934 al , anch'esso in Prima Divisione, si trasfer\u00ec nel 1934 nella Fiorentina, in Serie A, dove rimase per quattro anni.\nFiorentina.\nNella stagione 1934-1935 gioc\u00f2 tuttavia una sola partita, il 14 aprile 1935, quando la Fiorentina, che aveva conquistato il titolo di campione d'inverno, si scontr\u00f2 con il Torino, perdendo per 0-1. Quell'anno la Fiorentina concluse il campionato al terzo posto.\nOltre che ad esordire in Serie A, la Fiorentina permise a Piccini di disputare il suo primo torneo internazionale, giocando la Coppa dell'Europa Centrale; la squadra di Firenze, tuttavia, fu eliminata ai quarti di finale dallo Sparta Praga.\nLe presenze in campo di Piccini con la Fiorentina furono scarse anche nella stagione seguente: nel campionato del 1935-1936 e in nella Coppa Italia disput\u00f2 rispettivamente due e tre partite.\nDal 3 al 15 agosto 1936 si tennero a Berlino i Giochi Olimpici, ai quali Piccini partecip\u00f2 con la nazionale italiana, che vinse il torneo calcistico.\nNella stagione 1936-1937, che la Fiorentina chiuse al nono posto in classifica, le presenze in campo di Piccini furono pi\u00f9 significative, avendo lui disputato 24 partite e segnato, il 3 gennaio 1937 al Milan, il suo primo ed unico gol con i viola. La partita fu ad ogni modo persa per 2-1.\nAnche nella stagione 1937-1938 ebbe un buon numero di presenze in campo, 21, ma la squadra si piazz\u00f2 al 16\u00ba posto e retrocesse in Serie B. Piccini si trasfer\u00ec quindi al Napoli.\nNapoli, Lucchese, Bari.\nTra il 1938 e il 1941, Piccini cambi\u00f2 squadra tre volte in tre stagioni. Come detto, Piccini gioc\u00f2 la stagione 1938-1939 col , disputando 24 partite e segnando un gol. Inoltre, fu chiamato a far parte della commissione tecnica che guid\u00f2 la squadra dopo l'esonero dell'allenatore Eugen Payer.\nSi trasferir\u00ec quindi a Lucca, giocando la stagione 1939-1940 con la squadra cittadina in serie B. Le sue numerose presenze in campo furono coronate anche da un gol. Torn\u00f2 infine in Serie A col nella stagione 1940-1941.\nGiocatore e allenatore: Carrarese, Anconitana.\nDopo l'esperienza barese torn\u00f2 nuovamente a giocare con la Carrarese, che giocava in Serie C. Con la squadra della sua citt\u00e0 natale gioc\u00f2 tre stagioni, dal 1941 al 1944, l'ultima delle quali anche in veste di allenatore. Con la squadra, chiuse al 4\u00ba posto il girone eliminatorio toscano del Campionato Alta Italia 1944.\nNel dopoguerra, rivest\u00ec lo stesso ruolo di allenatore-giocatore nell'Anconitana per due stagioni. L'Anconitana chiuse agli ultimi posti sia la Serie mista A-B Centro-Sud 1945-1946, sia il campionato della Serie B 1946-1947, salvandosi in quest'ultimo caso in una gara ad eliminazione diretta.\nAllenatore.\nCome detto, ricopr\u00ec il ruolo di giocatore e allenatore per la Carrarese (1944) e l'Anconitana (1945-1947). Allen\u00f2 poi Catania, Drepanum e Sarzanese.\nDa allenatore al Catania, nella Serie C 1947-1948 vinse il girone T con 47 punti, uno in pi\u00f9 della . Il club di Catania fu ammesso nella Lega Nazionale Professionisti.\nNella stagione 1949-1950 con la Drepanum Trapani disput\u00f2 il campionato di Serie C, raggiungendo il 17\u00ba posto, che comport\u00f2 la retrocessione nel campionato di Promozione.\nNella Serie D 1970-1971 con la Sarzanese arriv\u00f2 al 3\u00ba posto nel girone A di Serie D, con 44 punti dietro alla .\nAneddoti.\nAchille Piccini \u00e8 legato ad un particolare episodio avvenuto durante la partita Italia-Stati Uniti del 3 agosto 1936 ai Giochi Olimpici di Berlino. Dopo un duro intervento su un giocatore avversario, l'arbitro tedesco Carl Weing\u00e4rtner decise di espellere Piccini, ma circondato dai giocatori italiani, che gli avevano trattenuto le braccia e messo una mano davanti alla bocca, rinunci\u00f2 alla sua decisione."}
{"id": "1649593", "revid": "46291", "url": "https://it.wikipedia.org/wiki?curid=1649593", "title": "Strophanthus", "text": "Strophanthus \u00e8 un genere di piante della famiglia Apocynaceae, originarie delle zone tropicali di Asia e Africa.\nTassonomia.\nIl genere \"Strophanthus\" comprende le seguenti specie:\nFarmacognosia.\nDai semi e dalle radici di queste piante si estraggono diversi glicosidi: strofantina (k-strofantina nello \"S. kombe\", g-strofantina nello \"S. gratus\", e-strofantina nello \"S. emini\", h-strofantina nello \"S. hispidus\"), cimarina e ouabaina, quest'ultima prodotta anche dalla ghiandola surrenale di alcuni animali.\nQuesti glucosidi hanno propriet\u00e0 simili a quelle dei digitalici: sono cardiocinetici che aumentano la forza di contrazione del cuore (effetto inotropo positivo) e riducono la frequenza cardiaca (effetto cronotropo negativo), migliorando nel complesso il rendimento del miocardio. Vengono utilizzati nella cura dello scompenso cardiaco."}
{"id": "1649603", "revid": "1442080", "url": "https://it.wikipedia.org/wiki?curid=1649603", "title": "Euramaster", "text": "Euramaster (per esteso \"Euramaster Tuttocolore\") \u00e8 una collana mensile di volumi a fumetti pubblicata dalla Eura Editoriale da settembre 2000 fino alla chiusura della casa editrice nel 2009.\nGemella della collana \"Euracomix\" (che pubblicava prevalentemente fumetti sudamericani, argentini in particolare), \"Euramaster Tuttocolore\" pubblicava esclusivamente serie francesi rispettandone il formato originale album (22 \u00d7 28\u00a0cm). Alcune delle serie presentate erano gi\u00e0 state pubblicate a puntate sulle pagine dei settimanali \"Lanciostory\" e \"Skorpio\", di pi\u00f9 piccolo formato rispetto ai volumi originali; pertanto, in questi casi la pubblicazione su \"Euramaster\" \u00e8 tecnicamente una ristampa in volume.\n\"Euramaster Tuttocolore\", presentandosi come pubblicazione ad alta tiratura e a basso prezzo di copertina diffusa in edicola, \u00e8 stata la prima collana che ha tentato di proporre in Italia il fumetto popolare francese a costi contenuti (il prezzo di copertina del primo numero era di 10\u00a0000 lire, economico se si pensa che volumi simili di altri editori si aggiravano all'epoca tra le 18 e le 22\u00a0000 lire)\nUn simile tentativo era stato effettuato anche da Cult Comics (etichetta editoriale di Panini Comics), che solo un anno prima, nel 1999, aveva lanciato il serial a fumetti \"XIII\" in volumi da edicola al prezzo di 9900 lire. Il tentativo, tuttavia, fall\u00ec: dopo alcuni mesi la pubblicazione fu dirottata dal circuito delle edicole a quello delle librerie specializzate, con una tiratura ridotta e con un prezzo pi\u00f9 alto.\n\"Euramaster Tuttocolore\" \u00e8 stata invece, a tutt'oggi, l'unica collana italiana da edicola a presentare con cadenza regolare fumetti francesi mantenendone il formato album.\nAlcune delle serie (ad esempio \"Aldebaran\" di Leo) vengono proseguite da Aurea Editoriale sulla collana AureaComix."}
{"id": "1649609", "revid": "174925", "url": "https://it.wikipedia.org/wiki?curid=1649609", "title": "Lucumonie", "text": ""}
{"id": "1649618", "revid": "287204", "url": "https://it.wikipedia.org/wiki?curid=1649618", "title": "Lazarus (EP)", "text": ""}
{"id": "1649619", "revid": "1573940", "url": "https://it.wikipedia.org/wiki?curid=1649619", "title": "Lillian Copeland", "text": "Biografia.\nOltre che nel lancio del disco fu eccelsa anche nel getto del peso. In quest'ultima specialit\u00e0 fu 5 volte campionessa nazionale, titolo ottenuto due volte nel disco e due nel giavellotto. Sempre nel getto del peso batt\u00e9 tre volte il record del mondo.\nAmsterdam 1928 fu la prima Olimpiade a cui le donne furono ammesse nell'atletica; Copeland pot\u00e9 competere solo nel disco, in quanto peso e giavellotto non erano ancora nel programma. Giunse seconda dietro alla polacca Halina Konopacka.\nCome detto sopra fu oro quattro anni dopo, medaglia che nella sua citt\u00e0 agguant\u00f2 all'ultimo lancio. Poco dopo si ritir\u00f2.\nTorn\u00f2 in gara nelle Maccabiadi 1935, in cui conquist\u00f2 l'oro nel peso, nel disco e nel giavellotto."}
{"id": "1649620", "revid": "767487", "url": "https://it.wikipedia.org/wiki?curid=1649620", "title": "Gino Manni", "text": "Carriera.\n\u00c8 cresciuto nel settore giovanile della Colligiana ed \u00e8 stata la massima espressione calcistica di Colle Val d'Elsa, la sua citt\u00e0 natale che, dopo la sua scomparsa, gli ha intitolato il nuovo Stadio Comunale.\nDalla Colligiana, nel 1933, passa al Siena in serie B; questa la formazione rimasta nei cuori bianconeri: Erbinovi, Manni, Passalacqua, Biasotto, Pellagatta, Macchi, Renoldi, Lenzi, Bandini, Solbiati, Gambini.\nNel 1939 passa al (citt\u00e0 dove viene trasferito per il servizio militare) ed esordisce in Serie A. L'esordio in A il 17 settembre 1939 in occasione di -Lazio terminata 1 a 1. Nel campionato 1939/40, vinto dall'Ambrosiana-Inter, il Modena retrocede ma veste la maglia color \u201ccanarino\u201d altri due anni, ottenendo subito una nuova promozione dalla B alla A, prima di passare alla Juventus allenata da Felice Placido Borel II, con la quale giocher\u00e0 solamente amichevoli alla fine del 1942. Con lo scoppio della guerra il \u201cmilitare\u201d Manni viene per\u00f2 trasferito al sud e precisamente a Napoli. Qui gioca nella squadra partenopea che partecipa al campionato di serie B, in coppia con Pretto.\nCon l'avanzata delle truppe alleate vengono organizzati nuovi campionati: il campionato di serie A Alta Italia e un Campionato Centro-Sud A e B; le prime quattro classificate di ogni girone partecipano poi al Girone Finale della Divisione Nazionale 1945/46 che viene vinto dal .\nVi partecipa anche il Napoli (unica squadra di B entrata in finale), che risulter\u00e0 al quinto posto della graduatoria finale. Manni, che nel frattempo \u00e8 tornato al , partecipa al campionato nel girone Centro-Sud con la maglia del Siena che si classificher\u00e0 penultimo nel girone.\nNella stagione successiva Manni passa al che disputa il campionato di Serie B e qui rimane per alcune stagioni prima di concludere la propria carriera.\nCon la stagione 1949/50 inizia quindi la carriera di allenatore con la sua prima squadra, la Colligiana, che allener\u00e0 a pi\u00f9 riprese, portandola anche a vincere il campionato di prima divisione dilettanti, il titolo di campione toscano ed a battere il record europeo di vittorie consecutive, ben diciassette, tutto nella stagione 1957/58. Ha allenato anche altre squadre toscane di dilettanti, tra cui Castellina, Certaldo, Poggibonsi e Pontedera, conquistando diverse promozioni.\nCon il 1977 ha definitivamente cessato la sua carriera di allenatore, sempre ispirata alla cura ed alla crescita dei settori giovanili."}
{"id": "1649623", "revid": "287204", "url": "https://it.wikipedia.org/wiki?curid=1649623", "title": "Indiapor\u00e3", "text": "Indiapor\u00e3 \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649624", "revid": "287204", "url": "https://it.wikipedia.org/wiki?curid=1649624", "title": "Mira Estrela", "text": "Mira Estrela \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649631", "revid": "2014155", "url": "https://it.wikipedia.org/wiki?curid=1649631", "title": "Cristiano Ludovico I di Meclemburgo-Schwerin", "text": "Biografia.\nCristiano Ludovico era il primo figlio di Adolfo Federico e della moglie Anna Maria. In giovent\u00f9 si trasfer\u00ec a Parigi presso la corte del re Luigi XIV. Alla morte del padre, avvenuta nel 1658, eredit\u00f2 il ducato.\nSi spos\u00f2 due volte, la prima volta con Cristina Margherita di Meclemburgo-G\u00fcstrow, figlia di Giovanni Alberto II di Meclemburgo-G\u00fcstrow. La seconda volta con Elisabetta Angelica di Montmorency. Da entrambi i matrimoni non nacquero figli. Alla sua morte il ducato pass\u00f2 al nipote Federico Guglielmo, figlio del fratello Federico."}
{"id": "1649632", "revid": "287204", "url": "https://it.wikipedia.org/wiki?curid=1649632", "title": "Ouroeste", "text": "Ouroeste \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649635", "revid": "599013", "url": "https://it.wikipedia.org/wiki?curid=1649635", "title": "Etm", "text": ""}
{"id": "1649637", "revid": "830939", "url": "https://it.wikipedia.org/wiki?curid=1649637", "title": "Cappella di Eleonora", "text": " \nLa cappella di Eleonora \u00e8 uno degli ambienti del \"Quartiere di Eleonora\" di Palazzo Vecchio a Firenze, posta al secondo piano negli appartamenti realizzati da Giovan Battista del Tasso e Giorgio Vasari per la duchessa Eleonora di Toledo, moglie di Cosimo I de' Medici. La cappella \u00e8 particolarmente importante per essere stata completamente affrescata da Agnolo Bronzino, che qui cre\u00f2 uno dei suoi capolavori.\nLa costruzione risale al 1540-1545, quando il Del Tasso la fece ricavare chiudendo una campata della Camera Verde. Pi\u00f9 o meno nello stesso periodo venne affrescata a pi\u00f9 riprese. Il portale di accesso venne eseguito verso il 1543, forse su disegno Bartolomeo Ammannati.\nGli affreschi si dispiegano scenograficamente su tutta la superficie, segnando un'evoluzione nello stile dell'artista e un'innovazione nel campo del manierismo toscano, con l'inserimento di riscontri romantici in alcune sue parti. \nSoffitto.\nIl soffitto, di cui rimane un modello preparatorio nella St\u00e4delsches Kunstinstitut di Francoforte, in penna e acquerello grigio su carta blu, 34X26 cm., fu il primo ad essere eseguito tra il 1540 e il 1541.Su di esso si trova, al centro, una rappresentazione della Trinit\u00e0, il \"Vultus trifrons\", che venne dipinto sopra uno stemma Medici-Toledo, in parte riaffiorato. Lo stemma invece appare ancora sul modello di carta a Francoforte. Attorno al centro del soffitto, sono disposti, separati da festoni e putti, \"San Giovanni Evangelista penitente a Patmos, San Michele Arcangelo che vince il demonio\", \"San Francesco che riceve le stimmate con fra Leone\" e \"San Girolamo penitente\". Da notare il San Michele michelangiolesco, di cui esiste un disegno preparatorio, al D\u00e9partement des Arts grafiques del Louvre, che semiseduto sulle nuvole, torce il suo bel corpo, librando in aria una spada sul suo capo per uccidere Satana che gli \u00e8 di fianco. Il San Girolamo, con il leone accanto, presenta uno studio magnifico del torso nudo del Padre della Chiesa, un'imitazione perfetta ricavata dall'arte del Michelangelo. Anche il profilo dell'Evangelista, ricalca l'arte statuaria del grande Buonarroti. Il capo del San Giovanni ha un suo studio preparatorio conservato nel Gabinetto Disegni e Stampe degli Uffizi di Firenze.\nI pennacchi sono decorati dalle personificazioni delle Virt\u00f9 della \"Temperanza, Giustizia, Fortezza\" e \"Prudenza\".\nPareti.\nLe pareti sono affrescate con episodi biblici. In quella frontale al centro si trova la \"Deposizione di Cristo\" (una replica autografa di un dipinto dello stesso autore del 1545, che oggi si trova al Museo di Besan\u00e7on), mentre ai lati ci sono un \"Angelo annunciante\" e la \"Vergine annunciata\". In alto un \"David\" e la \"Sibilla Eritrea\".\nLe altre pareti sono decorate con le \"Storie di Mos\u00e8\": \"Passaggio del Mar Rosso\", \"Caduta della manna e comparsa di sorgenti nel deserto\" e il \"Serpente di bronzo\"."}
{"id": "1649638", "revid": "287204", "url": "https://it.wikipedia.org/wiki?curid=1649638", "title": "Pedran\u00f3polis", "text": "Pedran\u00f3polis \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649639", "revid": "1543377", "url": "https://it.wikipedia.org/wiki?curid=1649639", "title": "D\u017eerba", "text": "La D\u017eerba (anche traslitterata come \"Dzherba\") \u00e8 un fiume della Siberia nordorientale (Sacha-Jacuzia), affluente di sinistra della Lena.\nNasce e scorre nella zona delle alture della Lena, in un bacino quasi spopolato e punteggiato da circa 300 laghi, confluendo successivamente nella Lena nel suo medio corso; i maggiori affluenti sono \u0116rged\u017eej (146\u00a0km) e D\u017ejukte (65\u00a0km), entrambi provenienti dalla sinistra idrografica.\nSimilmente agli altri corsi d'acqua della zona, anche la D\u017eerba congela per lunghi periodi ogni anno (mediamente da fine ottobre a met\u00e0 maggio)."}
{"id": "1649640", "revid": "1543377", "url": "https://it.wikipedia.org/wiki?curid=1649640", "title": "Giuseppe Carnazza Amari", "text": "Fu deputato e senatore del Regno d'Italia nella XVIII legislatura.\nBiografia.\nFiglio di Sebastiano Carnazza e di Grazia Amari (sorella di Michele Amari), nipote di Gabriello Carnazza Puglisi, 1809-1880, intellettuali repubblicani ed unitari, e che per questo furono esiliati. Membro di una delle famiglie storiche di Catania \u2013 i cugini Giuseppe Carnazza Puglisi, Gabriello (1871-1931), anch'egli giurista e deputato, e Carlo (1875-?), politico \u2013 che, insieme alla famiglia Majorana, segnarono gli eventi principali della citt\u00e0 durante quel periodo.\nDopo essersi laureato in giurisprudenza presso la Regia Universit\u00e0 di Catania nel 1858, esercit\u00f2 la professione di avvocato e giudice. Nel 1864 venne nominato professore di Diritto internazionale e nel 1880 viene nominato ordinario. \nNel 1880 venne eletto per la prima volta deputato al Camera, nelle file della sinistra moderata, e vi rest\u00f2 per 4 legislature, fino al 1892 , quando venne nominato Senatore del Regno.\nNel corso della sua carriera accademica pubblic\u00f2 diverse dissertazioni."}
{"id": "1649642", "revid": "287204", "url": "https://it.wikipedia.org/wiki?curid=1649642", "title": "Dzerba", "text": ""}
{"id": "1649643", "revid": "793215", "url": "https://it.wikipedia.org/wiki?curid=1649643", "title": "Bagni di Contursi", "text": ""}
{"id": "1649644", "revid": "80339", "url": "https://it.wikipedia.org/wiki?curid=1649644", "title": "Dzherba", "text": ""}
{"id": "1649645", "revid": "287204", "url": "https://it.wikipedia.org/wiki?curid=1649645", "title": "S\u00e3o Jo\u00e3o das Duas Pontes", "text": "S\u00e3o Jo\u00e3o das Duas Pontes \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649650", "revid": "599013", "url": "https://it.wikipedia.org/wiki?curid=1649650", "title": "Pws", "text": ""}
{"id": "1649652", "revid": "309289", "url": "https://it.wikipedia.org/wiki?curid=1649652", "title": "\u0116ekit", "text": "L'\u0116ekit (; in lingua sacha: \u042d\u0439\u044d\u043a\u0438\u0442) \u00e8 un fiume della Russia siberiana nordorientale, affluente di sinistra della Lena. Scorre nel Bulunskij ulus della Sacha (Jacuzia).\nDescrizione.\nL'\u0116ekit nasce dalla confluenza dei due rami sorgentizi Tas-\u0116ekit (lungo 155\u00a0km) e Buor-\u0116ekit (lungo 172\u00a0km) che hanno origine dalle estreme propaggini nordorientali dell'altopiano della Siberia centrale. Il fiume scorre successivamente nel bassopiano della Jacuzia centrale e sfocia nella Lena a 183\u00a0km dalla sua foce, alcune decine di chilometri a valle della cittadina di Kjusjur. La lunghezza del fiume \u00e8 di 141\u00a0km, l'area del suo bacino \u00e8 di 6\u00a0600\u00a0km\u00b2. "}
{"id": "1649653", "revid": "287204", "url": "https://it.wikipedia.org/wiki?curid=1649653", "title": "Eekit", "text": ""}
{"id": "1649655", "revid": "34971", "url": "https://it.wikipedia.org/wiki?curid=1649655", "title": "Salticidi", "text": ""}
{"id": "1649657", "revid": "287204", "url": "https://it.wikipedia.org/wiki?curid=1649657", "title": "Maced\u00f4nia", "text": "Maced\u00f4nia \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649660", "revid": "14691", "url": "https://it.wikipedia.org/wiki?curid=1649660", "title": "Sai tenere un segreto", "text": ""}
{"id": "1649662", "revid": "287204", "url": "https://it.wikipedia.org/wiki?curid=1649662", "title": "Meridiano (Brasile)", "text": "Meridiano \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649668", "revid": "287204", "url": "https://it.wikipedia.org/wiki?curid=1649668", "title": "Turmalina (San Paolo)", "text": "Turmalina \u00e8 un comune del Brasile nello Stato di San Paolo, parte della mesoregione di S\u00e3o Jos\u00e9 do Rio Preto e della microregione di Fernand\u00f3polis."}
{"id": "1649671", "revid": "117683", "url": "https://it.wikipedia.org/wiki?curid=1649671", "title": "Piave Vecchia", "text": ""}
{"id": "1649675", "revid": "36426", "url": "https://it.wikipedia.org/wiki?curid=1649675", "title": "Cappella di Eleonora da Toledo", "text": ""}
{"id": "1649681", "revid": "287204", "url": "https://it.wikipedia.org/wiki?curid=1649681", "title": "Amaro Mottarone", "text": "L'Amaro Mottarone \u00e8 un amaro artigianale italiano prodotto da \"Bottega del Morni 1948\" di Gravellona Toce sulla base della ricetta originale del suo inventore Fermo Morniroli. Nel 2005 Mornirlo cede la sua azienda (per pensionamento) alla famiglia Guglielminetti che porta avanti, ancora oggi, il marchio Morni, le ricette e il relativo metodo di lavorazione.\nToponimo.\nL'Amaro Mottarone \u00e8 cosi chiamato perch\u00e9 Bottega del Morni, il laboratorio di produzione, si trova proprio alle pendici dell'omonimo monte.\nCaratteristiche.\n\u00c8 un infuso ottenuto dalla lenta macerazione (per almeno quaranta giorni) a freddo di circa 30 qualit\u00e0 diverse tra erbe, radici, agrumi, fiori (compresi il fior d'arancio e la genziana) e spezie. Si presenta di colore lievemente ambrato e con gradazione alcolica del 28%.\nCommercio.\nLa sua diffusione \u00e8 piuttosto limitata e viene venduto nelle botteghe di Armeno e di Gravellona Toce, negli ultimi anni si \u00e8 diffuso anche in provincia di Varese, specialmente nelle zone della Bassa provincia e dell'aeroporto della Malpensa (Somma Lombardo) dove l'afflusso di persone provenienti dall'estero in ricerca di prodotti locali richiede questo tipo di servizi. \nL'Amaro Mottarone viene impiegato nella pasticceria locale, specie nei cioccolatini.\nDegustazione.\nL'amaro pu\u00f2 essere degustato sia liscio che con l'aggiunta di ghiaccio o seltz. Se gustato riscaldato gli aromi delle erbe componenti ne risulterano amplificati com'\u00e8 ovvio."}
{"id": "1649682", "revid": "587728", "url": "https://it.wikipedia.org/wiki?curid=1649682", "title": "Bandiera di Marte", "text": "La bandiera di Marte \u00e8 un tricolore usato per rappresentare il pianeta Marte. Nonostante non sia ufficiale, \u00e8 stato approvato dalla Mars Society e dalla Planetary Society ed ha anche volato nello spazio. Portata in orbita a bordo dello Space Shuttle Discovery dall'astronauta John Mace Grunsfeld nella missione STS-103, questa bandiera descrive la storia futura di Marte: la banda rossa, che sta attaccata al pennone, simboleggia Marte com'\u00e8 oggi; le bande verde e blu rappresentano come sarebbe il pianeta dopo un'ipotetica terraformazione. La Trilogia di Marte di Kim Stanley Robinson ha fornito l'idea per la bandiera. La bandiera marziana sventola sulla Flashline Mars Arctic Research Station sull'Isola di Devon, in Canada.\nIl significato della bandiera di Marte:\nil rosso simboleggia la trasformazione di Marte da un pianeta arido a uno che possa sostenere la vita (verde) con specchi d'acqua ad aria aperta e sotto un cielo azzurro (blu)."}
{"id": "1649685", "revid": "767487", "url": "https://it.wikipedia.org/wiki?curid=1649685", "title": "Cerchi di Johnson", "text": "In geometria, con cerchi di Johnson si possono intendere genericamente le tre circonferenze di ugual raggio che si intersecano in un unico punto, realizzando il teorema di Johnson.\nSpecificatamente alla geometria del triangolo designa, invece, per similitudine, le uniche tre circonferenze uguali al circumcerchio, che si intersecano contemporaneamente nel suo ortocentro e passano per due dei tre vertici del triangolo, e i cui centri (Ja, Jb, Jc) corrispondono alle immagine del circumcentro rispetto ai suoi lati.\nPropriet\u00e0 dei cerchi.\nI centri.\nI centri dei cerchi di Johnson vengono indicati con la lettera J (dal nome dello scopritore del teorema, Roger Johnson) e il pedice del lato, quindi Ja, Jb Jc:\nLe loro coordinate trilineari sono:\ncon \u0394 uguale all'area del triangolo\nTriangolo di Johnson.\nIl triangolo di Johnson \u00e8 un triangolo avente per vertici i centri dei cerchi di Johnson; esso \u00e8 in realt\u00e0 una omotetia di fattore -1 avente come centro il centro dei nove punti.\nNel triangolo di Johnson i punti identificati dall'ortocentro e dal circumcentro del triangolo di riferimento, si scambiano di ruolo."}
{"id": "1649689", "revid": "363629", "url": "https://it.wikipedia.org/wiki?curid=1649689", "title": "Triangolo di Ferro (Vietnam)", "text": "Il Triangolo di Ferro era un'area di circa 60 miglia quadrate (155\u00a0km\u00b2) nella provincia di Binh Duong in Vietnam, chiamata cos\u00ec a causa della forte attivit\u00e0 del Viet Minh durante la guerra d'Indocina. \nQuest'area rimase una roccaforte delle forze comuniste anche durante la guerra del Vietnam; i reparti viet cong nel corso del conflitto mantennero costantemente il controllo della regione nonostante le ripetute operazioni di ricerca e distruzione sferrate dalle truppe americane che raggiunsero solo risultati del tutto transitori senza intaccare realmente il predominio viet cong. "}
{"id": "1649694", "revid": "830939", "url": "https://it.wikipedia.org/wiki?curid=1649694", "title": "Giovanni Colonna (cardinale XIV secolo)", "text": "Era figlio di Stefano Colonna il Vecchio e di Insula Calcedonio. Fratello di Giacomo, vescovo, era anche pronipote del cardinale Giacomo Colonna e nipote del cardinale Pietro Colonna.\nBiografia.\nDivenne canonico della cattedrale di Bayeux, in Francia e prevosto della cattedrale di Magonza, in Germania. Fu anche protonotario apostolico.\nFu nominato cardinale da papa Giovanni XXII nel concistoro del 18 dicembre 1327, con la diaconia di Sant'Angelo in Pescheria.\nPartecip\u00f2 al conclave del 1334, in cui venne eletto papa Benedetto XII e a quello del 1342 che vide eletto papa Clemente VI. Nello stesso anno 1342 fu nominato arciprete della basilica del Laterano.\nNel 1330, in seguito alla presa degli ordini minori, Francesco Petrarca entr\u00f2 al servizio del cardinale come cappellano di famiglia.\nMor\u00ec di peste il 3 luglio del 1348 ad Avignone."}
{"id": "1649695", "revid": "124179723", "url": "https://it.wikipedia.org/wiki?curid=1649695", "title": "Stazione di Grotta del Sole", "text": "La stazione Grotta del Sole \u00e8 una stazione ferroviaria della Ferrovia Circumflegrea gestita da EAV, ex SEPSA. \u00c8 ubicata in via Reginelle, nella frazione di Massariola nel comune di Giugliano in Campania.\nLa fermata Grotta del Sole prende il nome dalla \"Masseria Grotta del Sole\". Esiste anche una caratteristica grotta che attraversa il treno poco prima di giungere alla fermata."}
{"id": "1649718", "revid": "599013", "url": "https://it.wikipedia.org/wiki?curid=1649718", "title": "Bernd Franke", "text": "Carriera.\nClub.\nInizi\u00f2 la carriera lontano dai pali ma presto divenne portiere. Dal club, Saar 05 Saarbr\u00fccken, col quale visse le giovanili venne portato da Otto Knefler, al Fortuna D\u00fcsseldorf. Nel 1971 Knefler pass\u00f2 al club di Bundesliga dell' e si port\u00f2 dietro nuovamente anche Franke che fin\u00ec per divenire titolare al posto di Horst Wolter, anche se ci\u00f2 non evit\u00f2 la retrocessione nel 1973. Nel 1974 rifiut\u00f2 il passaggio al e nello stesso anno riconquist\u00f2 la promozione sempre con l'Eintracht Braunschweig, con il quale ottenne il terzo posto nella Bundesliga nel 1977. In tutto ha giocato 345 match in Bundesliga sempre e solo con la maglia dell'Eintracht Braunschweig.\nNazionale.\nBernd Franke divenne anche riserva in Nazionale dietro a Sepp Maier e Wolfgang Kleff debuttando il 28 marzo 1973, in amichevole. La decisione di restare in seconda divisione con l'Eintracht non gli permise di far parte dei 22 che conquistarono il titolo nel mondiale 1974. Fu invece un infortunio in una gara amichevole a privarlo quattro anni pi\u00f9 tardi della chiamata alla rassegna del 1978. Nel 1982 fece parte della Nazionale tedesca occidentale che conquist\u00f2 il secondo posto dietro l'Italia anche se non gioc\u00f2 nemmeno un minuto nel torneo.\nNel 1984 partecip\u00f2 con la sua nazionale alle Olimpiadi di Los Angeles quale titolare."}
{"id": "1649726", "revid": "201345", "url": "https://it.wikipedia.org/wiki?curid=1649726", "title": "Ben Linus", "text": ""}
{"id": "1649728", "revid": "599013", "url": "https://it.wikipedia.org/wiki?curid=1649728", "title": "Anja Haas", "text": "Biografia.\nAnja Haas debutt\u00f2 in campo internazionale in occasione dei Mondiali juniores di Madonna di Campiglio 1988 e l'anno dopo, nella rassegna iridata giovanile di Aleyska, vinse due medaglie di bronzo, nella discesa libera e nella combinata. Il 10 dicembre 1989 a Steamboat Springs ottenne il primo piazzamento in Coppa del Mondo (9\u00aa in combinata) e nella stessa stagione vinse un'altra medaglia di bronzo ai Mondiali juniores, nella rassegna di Zinal in combinata.\nIl 24 febbraio 1991 ottenne a Furano in discesa libera la sua prima vittoria in Coppa del Mondo, nonch\u00e9 primo podio, e due anni dopo ai Mondiali di Morioka 1993, sua unica presenza iridata, si aggiudic\u00f2 la medaglia di bronzo nella medesima specialit\u00e0. Sempre in discesa libera sal\u00ec per l'ultima volta sul podio in Coppa del Mondo vincendo la gara di Sankt Anton am Arlberg del 18 dicembre 1993; in seguito ai XVII Giochi olimpici invernali di , sua unica presenza olimpica, si classific\u00f2 31\u00aa nella discesa libera e non complet\u00f2 la combinata. La sua ultima gara in carriera fu la discesa libera di Coppa del Mondo disputata a Sankt Anton am Arlberg il 16 dicembre 1995, che non complet\u00f2.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera"}
{"id": "1649731", "revid": "275260", "url": "https://it.wikipedia.org/wiki?curid=1649731", "title": "Perceval ou le conte du Graal", "text": ""}
{"id": "1649732", "revid": "30297", "url": "https://it.wikipedia.org/wiki?curid=1649732", "title": "Federazione Italiana Cricket", "text": ""}
{"id": "1649739", "revid": "592844", "url": "https://it.wikipedia.org/wiki?curid=1649739", "title": "Movimento Politico per l'Alternativa", "text": ""}
{"id": "1649742", "revid": "124488872", "url": "https://it.wikipedia.org/wiki?curid=1649742", "title": "Outback", "text": "Il termine outback si riferisce, in modo generico, alle semi-desertiche e pi\u00f9 remote aree interne del continente australiano. L'\"outback\" viene anche indicato con espressioni come \"il cuore rosso dell'Australia\", o \"il centro rosso\" (\"the Red Centre\"), a causa del terreno ricco di ferro e quindi di colore rossiccio. Per il 90%, la \"Terra Australis\" non \u00e8 coltivabile a causa proprio dell'aridit\u00e0 del terreno tipico dell'\"outback\". Nonostante questo, nel sottosuolo australiano sono presenti moltissime falde acquifere, \nNonostante alcuni avvisi segnaletici, pensati per i turisti, fingano di indicarne l'inizio o la fine, l'\"outback\" non ha confini ben precisi ed \u00e8 una regione ideale, pi\u00f9 che geografica.\nPer gli australiani, esso inizia oltre il \"Bush\", l'entroterra caratterizzato da vegetazione arbustiva, e il \"Black Stump,\" il \"ceppo\" o \"paletto nero\", che nel folklore australiano indica la fine della civilt\u00e0; sostanzialmente si tratta di un luogo \"molto lontano\".\nEspressioni analoghe ad \"outback\", talvolta usate come sinonimi, sono \"Back of Beyond\" (\"dietro l'oltre\"), \"Back O'Bourke,\" un finto antroponimo assonante con altre denominazioni, e \"the Never-Never\" (\"il mai-mai\"). L'\"outback\" \u00e8 anche l'ambientazione di alcuni film australiani come \"La generazione rubata\", \"Wolf Creek\", \"Wolf Creek 2\" e \"Australia\".\nP."}
{"id": "1649747", "revid": "181207", "url": "https://it.wikipedia.org/wiki?curid=1649747", "title": "Obiang Nguema", "text": ""}
{"id": "1649751", "revid": "38120", "url": "https://it.wikipedia.org/wiki?curid=1649751", "title": "Arles (personaggio)", "text": ""}
{"id": "1649763", "revid": "132266", "url": "https://it.wikipedia.org/wiki?curid=1649763", "title": "Home Fleet", "text": "La Home Fleet (in italiano tradotta come: flotta metropolitana) \u00e8 il nome tradizionalmente assegnato alla flotta della Royal Navy britannica che ha il compito di proteggere le acque territoriali del Regno Unito.\nStoria.\nFino al primo dopoguerra.\nTra il XVII e gli inizi del XX secolo, la flotta avente il compito di difendere la Manica (in inglese: \"Channel\") era indicata col nome di \"Channel Fleet\".\nDurante la prima guerra mondiale, la \"Home Fleet\" fu combinata con l\"Atlantic Fleet\" per formare la \"Grand Fleet\". Lo scontro pi\u00f9 importante sostenuto dalla \"Grand Fleet\" fu la battaglia dello Jutland, in cui ingaggi\u00f2 l'intera \"Hochseeflotte\" (\"Flotta d'alto mare\") della \"Kaiserliche Marine\" (la marina dell'Impero tedesco): sebbene la \"Grand Fleet\" subisse numerose perdite nello scontro, le grandi navi della \"Hochseeflotte\" non uscirono pi\u00f9 in mare per il resto del conflitto.\nNel primo dopoguerra, il nome \"Home Fleet\" fu nuovamente usato per l\"Atlantic Fleet\" nel 1932, dopo l'ammutinamento di Invergordon. Il comandante in capo della \"Home Fleet\" nel 1933 era l'ammiraglio John Kelly; la flotta era composta dalla nave ammiraglia, la HMS \"Nelson\", da una squadra da battaglia di altre cinque corazzate, da una squadra di due incrociatori da battaglia, una squadra di tre incrociatori, tre squadriglie di cacciatorpediniere (27 vascelli), una squadriglia di sottomarini, due portaerei e naviglio di supporto.\nSeconda guerra mondiale.\nLa \"Home Fleet\" fu la principale flotta in acque europee durante la seconda guerra mondiale, ed era composta dalle squadre da battaglia e dalle portaerei. Il suo compito principale fu quello di tenere la \"Kriegsmarine\" all'interno del mare del Nord; a questo scopo, la base di Scapa Flow, utilizzata nella prima guerra mondiale, fu riattivata per intercettare le navi che cercavano di forzare il blocco navale.\nAll'inizio della guerra la \"Home Fleet\" sub\u00ec due cocenti perdite. La prima fu quella della vecchia corazzata HMS \"Royal Oak\", all'ancora a Scapa Flow; dopo questa perdita la \"Home Fleet\" fu temporaneamente trasferita da Scapa Flow al Tail of the Bank di Firth of Clyde fino alla fine di lavori di messa in sicurezza degli accessi alla rada di Scapa Flow, da uno dei quali era riuscito a passare il sommergibile autore dell'affondamento. In seguito, nel 1941 la Home Fleet dovette patire la perdita pi\u00f9 dolorosa, quella dell'orgoglio della Royal Navy, l'incrociatore da battaglia HMS \"Hood\" da parte della corazzata tedesca \"Bismarck\", affondata presso l'uscita del Canale di Danimarca tra l'Islanda e la Groenlandia durante un'operazione passata alla storia come \"Caccia alla Bismarck\".\nL'area operativa della \"Home Fleet\" non era circoscritta, e le sue unit\u00e0 erano facilmente aggregate ad altre zone; la parte meridionale del mar del Nord e la Manica costituivano un comando separato per la flotta leggera, mentre l'incremento di intensit\u00e0 della battaglia dell'Atlantico port\u00f2 alla creazione del \"Western Approaches Command\". A seguito della distruzione della \"Tirpitz\" nel 1944, la \"Home Fleet\" perse di importanza, e molte delle sue navi furono inviate in Estremo Oriente.\nSecondo dopoguerra.\nDopo la seconda guerra mondiale, la \"Home Fleet\" riprese le sue funzioni da tempo di pace: durante la guerra fredda, la sua maggiore responsabilit\u00e0 era quella di proteggere l'Atlantico del Nord dall'Unione Sovietica insieme alle forze della NATO.\nLa \"Home Fleet\" continu\u00f2 ad essere operativa fino al 1967, quando, a seguito dello scioglimento della \"Mediterranean Fleet\", di cui acquis\u00ec anche le funzioni, ne ricevette in organico le navi, divenendo la \"Western Fleet\".\nComandanti.\nI comandanti in capo della \"Home Fleet\" durante la seconda guerra mondiale furono:\nOrganico.\nOrganico dell \"Home Fleet\" al 1\u00ba agosto 1939.\nammiraglio sir Charles Forbes"}
{"id": "1649768", "revid": "599013", "url": "https://it.wikipedia.org/wiki?curid=1649768", "title": "Bernd F\u00f6rster", "text": "Esord\u00ec in Bundesliga col provenendo dal Waldhof Mannheim nel 1974-1975, per poi passare al Saarbr\u00fccken nel 1976. Due anni dopo, con la retrocessione del Saarbr\u00fccken, pass\u00f2 allo rimanendo nella massima categoria e diventando compagno di squadra di suo fratello Karlheinz, anch'egli difensore. In carriera Bernd F\u00f6rster ha segnato 25 goal in 291 apparizioni in Bundesliga. Ha vinto il titolo con lo Stoccarda nel 1984, e con il Bayern Monaco ha vinto per due volte la Coppa dei Campioni (1975, 1976).\nHa iniziato a giocare in nazionale nel 1979; ha fatto parte della squadra che ha vinto gli Europei del 1980, battendo in finale il per 2-1 il 22 giugno a Roma. Nel 1982 assieme al fratello colse il secondo posto ai mondiali di Spagna, giocando anche la finale."}
{"id": "1649769", "revid": "111298480", "url": "https://it.wikipedia.org/wiki?curid=1649769", "title": "Diamondville (hardware)", "text": "Diamondville \u00e8 un processore Intel sviluppato per i sistemi mobile e desktop di fascia pi\u00f9 economica. I modelli di Diamondville hanno costi finali ancora pi\u00f9 contenuti di quanto gi\u00e0 possibile con le soluzioni Celeron (in particolare le sue diverse varianti Celeron D, Celeron (serie xxx), Celeron Dual Core e Celeron M) ed \u00e8 stato presentato il 3 giugno 2008 con il nome commerciale Atom.\nObiettivi di Diamondville.\nCome il settore di mercato lascia intendere, i processori Diamondville non puntano ad offrire il massimo delle prestazioni ma, grazie al costo d'acquisto estremamente contenuto, addirittura inferiore a quello disponibile gi\u00e0 da tempo con le soluzioni Celeron, mirano alla conquista del mercato dei dispositivi portatili e dei PC di fascia pi\u00f9 bassa (che potranno avere costi finali al di sotto dei 250 $), sfruttando pienamente i vantaggi della produzione in grandi volumi.\nUno dei progetti a cui Intel tiene molto e ha dato un forte impulso allo sviluppo di tali soluzioni \u00e8 il cosiddetto Intel ClassMate, ovvero l'alter ego del progetto OLPC che punta a realizzare notebook da soli 100 $ destinati ai paesi in via di sviluppo. Mentre il progetto OLPC infatti \u00e8 basato su un processore AMD, Intel ha nel frattempo sviluppato un intero sistema (il ClassMate appunto) per poter competere nella nuova lotta commerciale nei mercati emergenti.\n\u00c8 da evidenziare che il nome commerciale Atom viene utilizzato da Intel anche per il processore Silverthorne che \u00e8 la prima CPU ad essere stata sviluppata espressamente per l'integrazione nei sistemi ultra portatili UMPC e MID, al cui successo il produttore crede molto. Il processore Silverthorne costituisce inoltre la base della nuova piattaforma Centrino Atom insieme ad un chipset espressamente progettato allo scopo, chiamato Poulsbo.\nCaratteristiche tecniche.\nProcesso produttivo.\nIntel non ha rilasciato dichiarazioni pienamente esaustive riguardo alle caratteristiche tecniche di Diamondville limitandosi ad affermare che esso \u00e8 in sostanza derivato da Silverthorne (e di conseguenza basato su un'architettura di tipo in-order) ma sono state aggiunte tutta una serie di ottimizzazioni per migliorare la sinergia con le applicazioni desktop e al tempo stesso alcune soluzioni tecniche che dovrebbero consentire costi realizzativi ancora pi\u00f9 bassi. Viene quindi realizzato mediante il processo produttivo a 45 nm (identico a quello utilizzato per gli altri progetti Intel a 45\u00a0nm, quindi basato sulla nuova tecnologia \"High-K metal-gate CMOS\").\nNelle sue prime versioni \u00e8 single core (al pari di Silverthorne) e quindi il suo progetto appare molto simile a quello del \"fratello\": \u00e8 quindi in grado di gestire due thread simultaneamente e vede la ricomparsa della tecnologia Hyper-Threading. Il bus \u00e8 quello a 533\u00a0MHz e la cache L2 di 512 KB, ma le ottimizzazioni per il settore desktop hanno aumentato il consumo massimo a circa 4 W (contro i 2,5 W di Silverthorne).\nUna caratteristica peculiare \u00e8 data dal fatto che Diamondville viene realizzato utilizzando un package leggermente pi\u00f9 grande rispetto a quello utilizzato per Silverthorne, al fine di poter essere utilizzato con motherboard a 4 strati (meno costose), e inoltre viene commercializzato direttamente saldato alla scheda madre, in un socket chiamato Socket 437, e raffreddato da un dissipatore passivo, per un costo complessivo di circa 50 $.\nIn un secondo tempo, il 22 settembre 2008, \u00e8 iniziata la commercializzazione anche delle versioni dual core di Diamondville, dal consumo massimo di 8 W. Inizialmente, a causa degli scarsi dettagli rilasciati da Intel riguardo a questo nuovo progetto, era sorto il dubbio se la cache L2 sarebbe stata condivisa tra i due core, come in tutti i recenti prodotti dual core della casa, oppure sarebbe stata formata da 2 blocchi da 512 KB separati; successivamente, nei primi giorni di settembre 2008, si \u00e8 saputo che la versione dual core di Diamondville sarebbe stata realizzata mediante un approccio a Die Doppio unendo quindi 2 core sullo stesso package. Si tratta di un approccio differente rispetto a quello utilizzato per tutti i recenti processori dual core della casa (che \u00e8 di tipo a Die Monolitico) e che era stato utilizzato per la prima volta da Intel per i Pentium D Presler. Dato che i due core sono fisicamente separati sul package \u00e8 chiaro come le cache L2 siano necessariamente separate e quindi non possono essere sfruttati i vantaggi prestazionali di un progetto dual core nativo, ma tale scelta contribuir\u00e0 ad aumentare la resa produttiva dei wafer mantenendo bassi i costi di produzione.\nSfruttamento della cache L2.\nNei processori dual core e multi core si pone il problema di come sfruttare la grande dotazione di cache L2 e come gestirne l'accesso da parte dei vari core. I diversi approcci di costruzione cui si \u00e8 accennato poco sopra, comportano pro e contro relativamente ai metodi di fruizione di questa preziosa memoria aggiuntiva. Buona parte di questi aspetti \u00e8 evidenziata nella voce Dual core (gestione della cache), in cui si fa riferimento anche ad altri processori che sfruttano i differenti approcci.\nTecnologie implementate.\nDerivando dal progetto Silverthorne, Diamondville ne eredita anche tutte le tecnologie implementate. A parte la gi\u00e0 citata tecnologia Hyper-Threading, sono state integrate anche tutte le altre tecnologie gi\u00e0 presenti da tempo nei progetti Intel, tra cui le istruzioni MMX, SSE, SSE2, SSE3 e XD-bit. A differenza di quanto avviene per Silverthorne sono state integrate anche le estensioni EM64T per l'esecuzione di codice a 64 bit, sebbene solo nelle versioni pensate per il settore desktop; si tratta in ogni caso di una tecnologia poco utile in questo tipo di sistemi, sebbene sicuramente di pi\u00f9 che negli UMPC. Non \u00e8 invece presente la tecnologia di virtualizzazione Vanderpool, mentre quella per il risparmio energetico, SpeedStep, viene integrata solo nelle versioni destinate al settore mobile.\nPiattaforma per Diamondville.\nAgli inizi del 2008 era stato annunciato l'arrivo della piattaforma Shelton'08 come base per i sistemi di fascia pi\u00f9 economica e, poco dopo, Intel ha confermato che il processore alla base di tale piattaforma sarebbe stato appunto Diamondville insieme ad una variante del chipset desktop i945 (conosciuta come i945GSE) abbinato al southbridge ICH7-M; a differenza di Silverthorne, che viene abbinato al gi\u00e0 citato chipset Poulsbo espressamente progettato per l'integrazione nei dispositivi UMPC, Diamondville utilizza un chipset derivato dal settore desktop per poter contenere al massimo i costi, ma che inoltre ha il vantaggio di offrire il supporto dual channel per la memoria RAM, sebbene non tutti i produttori di schede madri pensate per Diamondville integrino 2 slot per la memoria. In ogni caso l'i945GSE consuma circa la met\u00e0 del modello desktop dal quale deriva: 11,8 W contro 22,2 W.\nCon l'arrivo, a settembre 2008, della versione dual core di Diamondville, \u00e8 arrivata anche una nuova scheda madre sviluppata appositamente per tale variante: si tratta della scheda \"D945GCLF2\" basata attorno al chipset i945GC, che integra il comparto grafico GMA 950 e pu\u00f2 ospitare fino a 2 GB di RAM.\nDiamondville solo con schede madri mini-ITX.\nIntel ha manifestato l'intenzione di voler operare una ben precisa strategia commerciale che le consentir\u00e0 di creare una differenziazione tra i cosiddetti sistemi Nettop (vale a dire i sistemi desktop ultra-economici pensati principalmente per la navigazione internet) e i normali sistemi di fascia bassa. Il processore Diamondville infatti oltre ad essere direttamente saldato sulla scheda madre (come accennato sopra), viene anche abbinato solamente a motherboard in formato mini-ITX, dando vita a piattaforme con poca possibilit\u00e0 di espansione, caratterizzate dall'assenza di slot PCI Express e con un solo slot di espansione per la memoria RAM. I frutti di una tale strategia dovrebbero venir colti soprattutto dai produttori di tali schede madri che finora erano sempre state relegate ad ambiti di impiego secondari.\nPrezzi delle varie versioni di Diamondville.\nInizialmente sono state commercializzate solo 2 versioni dalle stesse caratteristiche tecniche ma indirizzate ai due differenti settori di mercato:\nSebbene inizialmente previste per luglio 2008, la prima versione dual core di Diamondville \u00e8 arrivata solo a settembre, a causa dei problemi di disponibilit\u00e0 della versione single core Atom 230. Al principio era stato ipotizzato che esse avrebbero potuto essere commercializzate con il marchio Celeron (probabilmente della serie 3xx) e indirizzate esclusivamente al settore desktop, ma successivamente Intel ha deciso di confermare il nome commerciale di Atom, anche per queste versioni:\nA febbraio 2009 \u00e8 arrivata anche una versione leggermente migliorata per il settore mobile:\nche offre solo un BUS pi\u00f9 veloce e un clock leggermente pi\u00f9 alto rispetto al modello N270, a fronte di un consumo inferiore. La vera novit\u00e0 risiede nel chipset abbinato a tale CPU, che \u00e8 il nuovo GN40 (derivato dalla famiglia desktop Eaglelake) in luogo del precedente i945GSE. Il nuovo chipset \u00e8 dotato di un comparto grafico decisamente pi\u00f9 evoluto rispetto al vecchio GMA 950, e questo consentir\u00e0 ai produttori di Netbook di offrire sistemi (i cosiddetti \"Enhanced Media Netbook\") in grado di decodificare agevolmente anche i flussi video ad alta definizione. Tale maggiore potenza per\u00f2 si tradurr\u00e0 in sistemi che arriveranno a consumare fino al doppio dei Netbook equipaggiati con il chipset della famiglia precedente, 16,5 W contro 8 W complessivi circa.\nModelli arrivati sul mercato.\nLa tabella seguente mostra i modelli di Atom, basati su core Diamondville, arrivati sul mercato. Molti di questi condividono caratteristiche comuni pur essendo basati su diversi core; per questo motivo, allo scopo di rendere maggiormente evidente tali affinit\u00e0 e \"alleggerire\" la visualizzazione alcune colonne mostrano un valore comune a pi\u00f9 righe. Di seguito anche una legenda dei termini (alcuni abbreviati) usati per l'intestazione delle colonne:\nNota: la tabella soprastante \u00e8 un estratto di quella completa contenuta nella pagina dell'Intel Atom.\nIl successore.\nIl successore di Diamondville sar\u00e0 Pineview, basato sulla stessa architettura di Lincroft (a sua volta il successore di Silverthorne), quindi dotato anche del sottosistema grafico integrato ma disponibile anche in versioni dual core con tecnologia Hyper-Threading."}
{"id": "1649773", "revid": "1812835", "url": "https://it.wikipedia.org/wiki?curid=1649773", "title": "Eugenio Fernandi", "text": "Biografia.\nCresciuto a Valperga, comp\u00ec gli studi di canto con Aureliano Pertile e complet\u00f2 la preparazione alla scuola del Teatro alla Scala, guadagnandosi l'apprezzamento di Victor de Sabata.\nProprio alla Scala fece la prima apparizione da protagonista nel 1954 ne \"La figlia del diavolo\" di Virgilio Mortari, seguita da \"Rigoletto\" al Coliseu dos Recreios di Lisbona e da presenze alla Fenice di Venezia, al Maggio Musicale Fiorentino e al San Carlo di Napoli.\nNel 1957 fece l'importante debutto alla Staatsoper di Vienna come Cavaradossi, seguito l'anno successivo da \"Don Carlo\" al Festival di Salisburgo in una celebre edizione diretta da Herbert von Karajan. L'affermazione definitiva avvenne nello stesso anno, di nuovo al Teatro alla Scala, in \"Madama Butterfly\".\nSempre nel 1958 esord\u00ec al Metropolitan Opera di New York, ancora nel ruolo di Pinkerton. Cant\u00f2 al Met in otto stagioni fino al 1971 affrontando tredici ruoli, tra i quali Cavaradossi, Edgardo, Enzo, Alfredo, Radames, Don Carlo, Arrigo.\nSi trasfer\u00ec poi a West Orange, dove cant\u00f2 con la \"New Jersey State Opera Company\".\nRepertorio.\nGiuseppe Verdi\nGiacomo Puccini\nArrigo Boito\nGaetano Donizetti\nLorenzo Perosi\nVirgilio Mortari"}
{"id": "1649784", "revid": "419370", "url": "https://it.wikipedia.org/wiki?curid=1649784", "title": "Editae saepe", "text": "L\u2019Editae saepe \u00e8 un'enciclica di papa Pio X, datata 26 maggio 1910 e scritta in occasione del terzo centenario della canonizzazione di san Carlo Borromeo, di cui il papa elogia l'opera apostolica e dottrinale."}
{"id": "1649786", "revid": "1788047", "url": "https://it.wikipedia.org/wiki?curid=1649786", "title": "Lira delle Due Sicilie", "text": "La lira fu la valuta usata nel Regno delle Due Sicilie napoleonico durante la reggenza di Gioacchino Murat. La nuova monetazione decimale basata sulla lira fu introdotta con il decreto del 19 maggio 1811 e le sue monete furono coniate tra il 1812 ed il 1815. Aveva lo stesso valore del franco francese e della lira italiana emessa da Napoleone Bonaparte e la lira era divisa in 100 \"centesimi\". Nel 1815 con la caduta di Murat fu ripristinata la monetazione tradizionale dei Borbone di Napoli, con il nuovo ducato delle Due Sicilie. La coniazione seguiva quella del franco germinale diffusa in Europa dalle guerre napoleoniche.\nMonete.\nFurono emesse le monete da 40 e 20 lire in oro, da 5, 2, 1 e \u00bd lira in argento e da 10, 5 e 3 centesimi in rame.\nOro.\nNel 1810 furono coniate 18 monete da 40 franchi d'oro di prova. Questa prova recava al dritto il ritratto del re volto a sinistra e la legenda: , mentre al rovescio era indicato al ventro il valore su due linee ed intorno: (Principe e Grand'Ammiraglio di Francia). In una delle due varianti sono presenti le sigle dell'incisore N M (Nicola Morghen). \nLa moneta entrata in circolazione nel 1813 valeva invece 40 lire, aveva un ritratto simile ma la legenda al dritto era: ed al rovescio . Nel contorno in incuso, .\nL'altra moneta d'oro, quella da 20 lire, fu coniata nel 1813 ed ha caratteristiche analoghe a quella da 40 lire.\nArgento.\nLa moneta da 5 lire fu coniata nel 1812/1813. Al dritto aveva il ritratto di Murat volto a destra ed intorno la legenda . Al rovescio le stemma ed in basso il valore; intorno .\nLe monete da 2, 1 e \u00bd lira avevano tutte il dritto uguale a quella da 5 lire mentre il rovescio presentava il valore al posto dello stemma.\nLa coniazione fu effettuata negli anni 1812 e 1813.\nRame.\nI pezzi in rame furono da 10, 5 e 3 centesimi. Tutti recavano al dritto la testa nuda del Re volto a sinistra ed il valore al rovescio. Furono coniati nel 1813."}
{"id": "1649795", "revid": "400694", "url": "https://it.wikipedia.org/wiki?curid=1649795", "title": "Franco delle Due Sicilie", "text": ""}
{"id": "1649799", "revid": "287204", "url": "https://it.wikipedia.org/wiki?curid=1649799", "title": "Radio Nowhere", "text": "Radio Nowhere \u00e8 un singolo di Bruce Springsteen, il primo dell'album \"Magic\", che sancisce il ritorno del Boss con la E-Street Band e il ritorno alle radici rock.\nIn questa canzone Bruce Springsteen sembra denunciare le persone, chiuse e troppo affini a pensare a s\u00e9 stesse, e usa un tono duro, intenso, profondo, usando l'immagine della musica per indicare la vitalit\u00e0 umana che sembra perduta, come si vede nei versi \"I wanna a thosand guitars, I wanna pounding drums, I wanna a million of different voices speaking in tongues\" (\"Voglio mille chitarre, voglio batterie rullanti, voglio un milione di voci diverse che parlano in lingue\"). Inoltre nel brano vi \u00e8 un riferimento alla canzone Downbound Train dello stesso Springsteen. Nel videoclip del singolo si intervallano immagini di Springsteen che suona con la E Street Band con riprese delle strade di una citt\u00e0 sui muri della quale si vede la copertina dell'album Magic.\n\"Radio Nowhere\" ha vinto nel 2008 il Grammy Award come Miglior canzone rock e come \"Best Solo Rock Vocal Performance\"."}
{"id": "1649800", "revid": "768068", "url": "https://it.wikipedia.org/wiki?curid=1649800", "title": "Silvia Ronchey", "text": "Gi\u00e0 professoressa associata all'Universit\u00e0 di Siena, \u00e8 oggi ordinaria di Civilt\u00e0 bizantina nel Dipartimento di Studi Umanistici dell'Universit\u00e0 di Roma Tre. Collabora con il quotidiano \"La Repubblica\".\nBiografia.\nFiglia della scrittrice Vittoria Aliberti e di Alberto Ronchey - giornalista, scrittore e ministro dei Beni Culturali -, inizia il suo corso di studi superiori frequentando negli anni '70 il liceo classico Massimo d'Azeglio di Torino e poi il liceo classico Ennio Quirino Visconti di Roma. \u00c8 negli stessi anni del liceo che matura il suo interesse per la civilt\u00e0 bizantina:\nBizantinista dal 1976, nello stesso anno inizia il suo tirocinio paleografico sui manoscritti del Monastero di San Giovanni Teologo a Patmos. Nel 1981 si laurea a Pisa in lettere antiche con una tesi in Filologia bizantina, relatore Franco Montanari. Negli anni successivi, oltre che a Patmos, lavora alla Biblioteca del Patriarcato Greco Ortodosso di Alessandria d'Egitto, al Centre d'Histoire et Civilisation du Monde Byzantin del Coll\u00e8ge de France di Parigi e, con una borsa di studio, diviene Fellow al Dumbarton Oaks Institute for Byzantine Studies di Washington D.C., dove inizia la collaborazione con uno dei massimi bizantinisti del Novecento, Aleksandr Petrovi\u010d Ka\u017edan.\nTra le sue opere scientifiche giovanili gli studi sulla \"Cronografia\" di Michele Psello\",\" di cui pubblica la prima traduzione italiana, su Eustazio di Tessalonica, sulla vita bizantina del Buddha (\"Barlaam e Iosafat\"), sugli antichi \"Atti dei Martiri\" greci, e i primi saggi su Ipazia e su Bessarione. Con Kazhdan scrive a quattro mani \"L\u2019aristocrazia bizantina\". A partire dalla fine degli anni Novanta ha prodotto monografie sulla cultura di Bisanzio, tra cui \"Lo Stato bizantino\", e sulla fortuna di Bisanzio nell'et\u00e0 moderna e contemporanea. All\u2019ultimo decennio appartengono gli studi su Costantinopoli, su Mistr\u00e0, sul declino e la caduta di Bisanzio, sulle radici culturali bizantine del Rinascimento europeo, sull\u2019eredit\u00e0 storica del titolo imperiale della Seconda Roma dopo l'espansione islamica.\nOltre a un centinaio di saggi specialistici, ha scritto libri di ampia diffusione, tradotti in pi\u00f9 lingue, come \"L\u2019enigma di Piero\" (Rizzoli), vincitore di pi\u00f9 premi tra cui il Premio Procida-Isola di Arturo-Elsa Morante 2006, \"Il guscio della tartaruga\" (Nottetempo), \"Il romanzo di Costantinopoli\" (Einaudi), \"La cattedrale sommersa\" (Rizzoli) e \"Ipazia. La vera storia\" (Rizzoli), libro quest'ultimo campione di vendite, vincitore di pi\u00f9 premi (Premio Nazionale Letterario Pisa 2011, Premio Citt\u00e0 delle Rose 2011, Premio Teocle 2011) e accolto con unanime favore dalla critica. \nDopo un ventennio di collaborazione a \"La Stampa\" e al suo supplemento \"Tuttolibri\", scrive regolarmente per \"La Repubblica\". Tra i suoi programmi radiofonici, si segnalano il ciclo sulla caduta di Costantinopoli in Alle 8 della sera (RadioRaiDue), la serie sul melodramma antico, medievale e bizantino in Di tanti palpiti (RadioRaiTre) e le serie Contaminazioni del sacro, \"Il buddhismo e l\u2019occidente e Queste anime viventi: animali, anima, mondo (RadioRaiTre).\"\nInsieme allo scrittore e docente universitario Giuseppe Scaraffia ha scritto e condotto trasmissioni per la RAI collaborando con RAISAT, RAIUNO, RAIDUE e RAITRE: fra questi \"L'altra edicola\", programma culturale in onda su RAIDUE e, in seguito su RAISAT1 dal 1994 al 1999. Sempre insieme a Scaraffia ha anche realizzato una serie di interviste a grandi nomi della cultura come Ernst J\u00fcnger, Claude L\u00e9vi-Strauss, James Hillman, David Lodge, Jean-Pierre Vernant.\nL'incontro con lo psicoanalista, saggista e filosofo statunitense James Hillman, in particolare, ha dato origine a una duratura collaborazione che si \u00e8 espressa, oltre che nelle interviste televisive, nei due libri-dialogo \"L'anima del mondo\" e \"Il piacere di pensare\" (Rizzoli), protraendosi fino alla scomparsa di Hillman, del cui ultimo libro Silvia Ronchey ha curato la pubblicazione postuma: \"L'ultima immagine\", Rizzoli, 2021."}
{"id": "1649802", "revid": "287204", "url": "https://it.wikipedia.org/wiki?curid=1649802", "title": "Promontorio di Cardone", "text": "Il promontorio di Cardona \u00e8 un piccolo promontorio di Roseto Capo Spulico.\n\u00c8 il \"confine\" della piccola insenatura dove vi \u00e8 la piccola frazione Marina di Roseto, nota localit\u00e0 turistica. In posizione maestosa \u00e8 arroccato nei pressi di esso il Castrum Petrae Roseti, voluto da Federico II di Svevia.\nNelle vicinanze vi sono stabilimenti balneari e il noto Scoglio Incudine o Fungo del Castello."}
{"id": "1649803", "revid": "419370", "url": "https://it.wikipedia.org/wiki?curid=1649803", "title": "Iamdudum", "text": "La Iamdudum \u00e8 un'enciclica di san Pio X, datata 24 maggio 1911 e diretta all'episcopato portoghese. \nArgomento della lettera papale \u00e8 la situazione della Chiesa in Portogallo: papa Sarto condanna le leggi di separazione introdotte in Portogallo, come gi\u00e0 in Francia, che finiscono col subordinare la Chiesa allo Stato."}
{"id": "1649805", "revid": "228587", "url": "https://it.wikipedia.org/wiki?curid=1649805", "title": "Servizio igienico", "text": ""}
{"id": "1649808", "revid": "14673095", "url": "https://it.wikipedia.org/wiki?curid=1649808", "title": "Spugna marina", "text": ""}
{"id": "1649813", "revid": "6923", "url": "https://it.wikipedia.org/wiki?curid=1649813", "title": "Les Humano\u00efdes Associ\u00e9s", "text": "Les Humano\u00efdes Associ\u00e9s \u00e8 una casa editrice di fumetti francese fondata nel 1974 da Jean-Pierre Dionnet, Philippe Druillet, Bernard Farkas e Moebius, e che ha pubblicato la rivista M\u00e9tal Hurlant. Considerata rivoluzionaria nell'arte del fumetto, principalmente di fantascienza, fu fonte di ispirazione per artisti e registi come Ridley Scott per il suo film \"Blade Runner\".\nStoria.\nNel 1977, M\u00e9tal Hurlant venne tradotta in inglese e distribuita nel Nord America e nei paesi del Commonwealth con il nome di Heavy Metal venendo cos\u00ec conosciuta a livello mondiale. Alcuni anni dopo la rivista in lingua inglese si separ\u00f2 dall'originale gruppo creativo creando una propria linea editoriale. Oggi la rivista anglofona si \u00e8 allontanata di parecchio dallo spirito della corrispettiva francese.\nNel 1988 la casa editrice e tutte le sue pubblicazione furono comprate dal produttore ed editore svizzero Fabrice Giger che aveva 23 anni che la cambi\u00f2 in una compagnia per lo sviluppo delle propriet\u00e0 intellettuali. Da allora in meno di due decenni la compagnia ha sviluppato una delle pi\u00f9 rispettabili serie di pubblicazioni del mondo con l'aiuto di autori come Moebius, Alejandro Jodorowsky, Enki Bilal, Milo Manara e Juan Gim\u00e9nez e albi di diversi generi.\nNel 2004 il produttore cinematografico Pierre Spengler divenne uno dei proprietari della compagnia, con l'intenzione di giocare un importante ruolo nella trasposizione delle pubblicazioni sul grande schermo.\nLa \"Humanoids Publishing\" \u00e8 una casa editrice di fumetti fondata nel 1998 fondata da Fabrice Giger, come controparte americana dell'europea \"Les Humano\u00efdes Associ\u00e9s\"."}
{"id": "1649815", "revid": "1564499", "url": "https://it.wikipedia.org/wiki?curid=1649815", "title": "Sant'Ottone", "text": "Con il nome di Sant'Ottone la Chiesa cattolica celebra:"}
{"id": "1649817", "revid": "767487", "url": "https://it.wikipedia.org/wiki?curid=1649817", "title": "Agapito Colonna", "text": "Biografia.\nAgapito era, come risulta dal suo testamento, figlio di Giacomo detto Sciarra del ramo di Palestrina della famiglia, il noto protagonista dell'oltraggio di Anagni, e non suo nipote come si \u00e8 comunemente ritenuto.\nStudi\u00f2 legge e prima di prendere i voti era un uomo d'armi.\nFu arcidiacono di Bologna, vescovo di Ascoli Piceno dal 21 luglio 1363 e di Brescia dal 22 ottobre 1369. Venne inviato come legato pontificio in Germania, Portogallo e Castiglia e nel marzo 1371 fu artefice del trattato di pace fra questi ultimi due regni. A Lisbona si insedi\u00f2 il 11 agosto 1371.\nAccompagn\u00f2 papa Gregorio XI nel suo rientro a Roma dall'esilio di Avignone. Fu anche Legato pontificio in Toscana, Lombardia e Venezia per ristabilire la pace tra Genova e Venezia, ma senza successo.\nFu creato cardinale, insieme al fratello Stefano, nel concistoro del 18 settembre 1378 con il titolo di Santa Prisca sull'Aventino in Roma.\nMor\u00ec a Roma il 3 (o 11) ottobre del 1380."}
{"id": "1649820", "revid": "12222", "url": "https://it.wikipedia.org/wiki?curid=1649820", "title": "IceApe", "text": ""}
{"id": "1649822", "revid": "62221", "url": "https://it.wikipedia.org/wiki?curid=1649822", "title": "Idrometra", "text": ""}
{"id": "1649823", "revid": "12222", "url": "https://it.wikipedia.org/wiki?curid=1649823", "title": "IceDove", "text": ""}
{"id": "1649824", "revid": "339392", "url": "https://it.wikipedia.org/wiki?curid=1649824", "title": "Web marketing one to one", "text": ""}
{"id": "1649825", "revid": "767487", "url": "https://it.wikipedia.org/wiki?curid=1649825", "title": "Silvano Mencacci", "text": "Carriera.\nLongilineo centravanti, si afferm\u00f2 nella seconda met\u00e0 degli anni cinquanta nella Massese in IV Serie per le sue doti di realizzatore. Paolo Mazza ne ebbe buone referenze da Aldo Biagiotti e si decise ad acquistarlo nel 1958 e portarlo alla . In quella stagione Mencacci non trov\u00f2 molto spazio ed esord\u00ec in Serie A il 19 aprile 1959 a Milano contro il - fermato quella domenica sullo 0 a 0 ma che a fine campionato vincer\u00e0 lo scudetto - per poi tornare fra i rincalzi. Ceduto in prestito in Serie C al , mise a segno 20 reti vincendo la classifica dei marcatori e contribuendo attivamente alla promozione in Serie B degli azzurri allenati da Cesare Meucci. Nel campionato successivo segn\u00f2 10 reti con il Prato in Serie B e Mazza, ritenendolo ormai maturo, si decise a riportarlo a Ferrara.\nIl campionato 1961-1962 fu sicuramente il pi\u00f9 bello per Mencacci che disput\u00f2 27 gare in Serie A segnando 10 reti, una addirittura contro i futuri campioni d'Italia e d'Europa dell'Inter, rete che decret\u00f2 una storica vittoria della SPAL nei confronti dei neroazzurri. Nel gennaio del 1962 il toscano conosce anche l'onore di una prima convocazione in Nazionale ma nonostante ci\u00f2 Mencacci non riusc\u00ec mai a conquistare sino in fondo, a differenza del suo concittadino Adolfo Gori, la simpatia del pubblico ferrarese. Sicuramente generoso e stoico (contro il gioc\u00f2 con la testa quasi completamente fasciata) difettava per eleganza ed era tecnicamente un po' approssimativo ma non per questo poco incisivo, al punto che Mazza, divenuto Commissario Tecnico della Nazionale in occasione dei Mondiali del Cile, lo convoc\u00f2 di nuovo assieme a Gori per un allenamento degli azzurri.\nAl termine di quel campionato, dopo una breve parentesi al dove viene prestato per giocare la Coppa dell'Amicizia, se ne and\u00f2 in compropriet\u00e0 al e non riusc\u00ec ad evitare la retrocessione in Serie B dei neroverdi. Retrocessione che puntualmente arriv\u00f2 anche nel 1964 quando torn\u00f2 alla SPAL. In quel campionato, il 10 novembre 1963, accadde un fatto curioso: nella partita SPAL-, finita 5 a 2 per i biancoazzurri, Mencacci segn\u00f2 quattro reti (le uniche da lui realizzate nell'intero torneo) nella porta difesa da un giovane Dino Zoff. Torn\u00f2 quindi definitivamente al Venezia, e dopo un primo campionato di assestamento, nel 1966 segn\u00f2 14 reti in Serie B contribuendo in modo determinante alla promozione in Serie A dei lagunari. Mencacci ritorn\u00f2 in Serie A con l'undici neroverde allenato da Armando Segato e capitanato da Marcello Neri ma, dopo un solo anno nella massima serie, il Venezia retrocesse di nuovo.\nUn'altra stagione in Serie B, conclusasi con una rocambolesca retrocessione del Venezia agli spareggi, prima di chiudere nel 1968 con il calcio professionistico e fare ritorno in Toscana. Mencacci ha giocato 87 gare e segnato 22 reti in Serie A oltre ad essere sceso in campo 113 volte segnando 35 goal in Serie B.\nTornato in Toscana al termine della sua carriera calcistica, Mencacci usc\u00ec definitivamente dal mondo del calcio occupandosi dell'azienda di legnami di famiglia."}
{"id": "1649841", "revid": "419370", "url": "https://it.wikipedia.org/wiki?curid=1649841", "title": "Lacrimabili statu", "text": "La Lacrimabili statu \u00e8 un'enciclica di papa Pio X, datata 7 giugno 1912 e diretta all'episcopato dell'America Latina.\nArgomento dell'enciclica sono le condizioni disumane in cui versano ancora le popolazioni indigene di quei Paesi."}
{"id": "1649844", "revid": "56257", "url": "https://it.wikipedia.org/wiki?curid=1649844", "title": "Sciovinista", "text": ""}
{"id": "1649849", "revid": "775372", "url": "https://it.wikipedia.org/wiki?curid=1649849", "title": "Bandiera di Lord Howe Island", "text": "La bandiera di Lord Howe Island \u00e8 stata disegnata nel 1998 da John Vaughan, un vessillologo di Sydney, e dallo stesso anno \u00e8 utilizzata non ufficialmente in tutta l'isola.\n\u00c8 composta da una combinazione della croce di San Giorgio con la croce di Sant'Andrea, alludendo alla Union Flag pre-1801. Al centro della bandiera un cerchio giallo rappresenta il sole e al suo interno \u00e8 raffigurata l'isola."}
{"id": "1649851", "revid": "287204", "url": "https://it.wikipedia.org/wiki?curid=1649851", "title": "Maria d'Aragona", "text": ""}
{"id": "1649852", "revid": "419370", "url": "https://it.wikipedia.org/wiki?curid=1649852", "title": "Singulari quadam", "text": "La Singulari quadam \u00e8 l'ultima enciclica di san Pio X.\nCon essa, datata 24 settembre 1912, papa Sarto prende posizione sulle dispute che s'agitavano tra i cattolici tedeschi circa il carattere confessionale o no dei sindacati operai."}
{"id": "1649856", "revid": "123209539", "url": "https://it.wikipedia.org/wiki?curid=1649856", "title": "Val Gobbia", "text": "La Val Gobbia o Valle di Lumezzane \u00e8 situata a lato della Val Trompia.\nPrende il suo nome dall'omonimo torrente che l'ha generata; corso d'acqua che, nascendo nei pressi del Passo del Cavallo, l'attraversa da est ad ovest e ha permesso negli anni (gi\u00e0 in epoca romana), grazie al suo flusso, lo sviluppo delle attivit\u00e0 della lavorazione dei metalli nella citt\u00e0 di Lumezzane. Il monte pi\u00f9 alto della valle \u00e8 il monte Ladino."}
{"id": "1649862", "revid": "124845938", "url": "https://it.wikipedia.org/wiki?curid=1649862", "title": "La seconda guerra civile americana", "text": "La seconda guerra civile americana (\"The Second Civil War\") \u00e8 un film per la televisione del 1997 diretto da Joe Dante.\nIl film TV \u00e8 una satira della societ\u00e0 e del sistema politico statunitense di fronte al problema dell'immigrazione e dell'integrazione delle minoranze etniche. Vi si racconta in chiave cinica e grottesca lo scaturire e l'evolversi di una immaginaria seconda guerra di secessione americana, provocata da una crisi molto mal gestita tra lo stato dell'Idaho e il governo degli Stati Uniti.\nIl prodotto, nato inizialmente per il canale via cavo HBO, \u00e8 poi stato distribuito nelle sale cinematografiche di diversi paesi europei. Grazie a questo film Beau Bridges vinse il premio come migliore attore non protagonista in una miniserie o film per la televisione ai Premi Emmy 1997 per la sua interpretazione del governatore dell'Idaho.\nIn Italia \u00e8 uscito al cinema venerd\u00ec 9 dicembre 1997 distribuito dalla Mikado Film.\nTrama.\nIn un prossimo futuro gli Stati Uniti sono una societ\u00e0 multietnica, meta di profughi ed immigrati da ogni parte del mondo, con conseguenze un tempo inimmaginabili. Il Rhode Island, ad esempio, \u00e8 diventato uno stato a maggioranza cinese per la massiccia immigrazione provocata da una terribile carestia in Cina; Los Angeles, divisa tra neri ed ispanici, ha un sindaco di lingua spagnola; lo Stato dell'Alabama ha un governatore dall'India; il Texas e la citt\u00e0 di Las Vegas sono ormai a maggioranza ispanica.\nA seguito di una guerra indo-pakistana, la citt\u00e0 di Karachi viene bombardata nuclearmente. Ad un anno dalle elezioni, il presidente degli Stati Uniti si offre di accogliere parte dei profughi sul suolo americano, onde raccogliere voti dalla comunit\u00e0 pakistana immigrata. Il primo aereo passeggeri carico di orfani del Pakistan sarebbe destinato allo Stato dell'Idaho, ma il suo governatore decide di chiudere i propri confini, rifiutandosi di accogliere qualsiasi gruppo di profughi, affermando di voler difendere la \"vera identit\u00e0 del popolo americano\". L'uomo tiene in realt\u00e0 ai voti dalle comunit\u00e0 isolazioniste e nazionaliste, determinanti nell'Idaho, stato di poche centinaia di migliaia di abitanti. \nBench\u00e9 il governatore avesse fatto questa dichiarazione solo a scopo dimostrativo, la vicenda assume una eco clamorosa a causa del massiccio intervento della rete televisiva via cavo \"NN\" (una parodia della CNN). Il cinico direttore televisivo lavora per ottenere il massimo effetto mediatico dall'arrivo dei profughi, spingendo il Presidente a prendere una posizione contro il Governatore dell'Idaho: d'accordo con i suoi consiglieri, il Presidente d\u00e0 quindi al Governatore un ultimatum di 72 ore - ridotto poi a 67 ore e mezzo, per non interferire con l'ultimo episodio di una seguitissima soap opera.\nNel frattempo, lo staff della NN scopre che il Pentagono sta iniziando i preparativi per l'invio di unit\u00e0 militari nella zona di confine con l'Idaho. Il direttore decide di pubblicare la notizia, contribuendo ad alzare la tensione, e inducendo il Governatore dell'Idaho, che ha appena ricevuto l'ultimatum, ad armare la propria Guardia Nazionale e disporla a protezione delle frontiere. La dirigenza della NN, sempre nel tentativo di speculare sulla situazione di crisi, decide di inviare gli orfani pakistani proprio nella zona militarmente pi\u00f9 \"calda\" del confine, in modo da creare una situazione patetica e garantirsi maggiori ascolti. In questo, la rete televisiva \u00e8 aiutata dall'organizzazione non governativa che ha la custodia dei bambini, desiderosa di farsi pubblicit\u00e0.\nLe truppe dell'Idaho e degli Stati Uniti che si posizionano lungo i due lati del confine sono comandate da due esperti ufficiali (un colonnello e un generale, rispettivamente) che soffrono di una forte rivalit\u00e0 personale, risalente all'invasione del Kuwait durante la prima guerra del Golfo.\nSia il Presidente che il Governatore dell'Idaho non sembrano rendersi pienamente conto che la situazione sta sfuggendo loro di mano. Il Governatore \u00e8 assorbito dalla sua tormentata storia d'amore con Christina, una giornalista della NN di origine messicana, indispettita per la chiusura delle frontiere agli immigrati e per la mancata promessa del governatore di lasciare la moglie, relegandola al ruolo di amante. Christina vorrebbe abbandonare l'Idaho, andando a commentare la costante immigrazione di messicani alla frontiera meridionale del paese, ma il direttore della NN la costringe a rimanere dove si trova, alimentando ulteriormente i patemi d'amore del Governatore.\nMentre nuove truppe affluiscono al confine e l'Idaho inizia ad addestrare una milizia civile, anche gli altri Stati dell'Unione iniziano ad essere influenzati dalla crisi, e incidenti scoppiano un po' ovunque. La California offre il proprio appoggio al Presidente, salvo poi trovarsi invischiata in una serie di disordini tra la comunit\u00e0 ispanica (favorevole all'apertura delle frontiere) e quella afroamericana (contraria). Anche l'Alabama garantisce appoggio al presidente, dietro la concessione di 1000 ettari di terreno federale per la costruzione di templi ind\u00f9. La comunit\u00e0 ispanica del Texas distrugge i resti di Forte Alamo, proclamando la totale apertura delle frontiere con il Messico. Una comunit\u00e0 di Sioux, posta proprio sulla frontiera con l'Idaho si dichiara neutrale e impedisce l'attraversamento alle truppe degli Stati Uniti (incluso il convoglio con i bambini orfani); il Presidente riapre il passaggio, offrendo ai Sioux i permessi per la costruzione di un casin\u00f2 presso Little Big Horn. \nMentre il Governatore dell'Idaho si lascia andare in televisione a velleitarie ipotesi di secessione in attesa della scadenza dell'ultimatum, i reporter della NN scoprono che la Guardia Nazionale di quello stato sta ricevendo rinforzi anche da altri stati, come il Montana e il Wyoming. Una volta resa pubblica la notizia, si scopre che in tutto altri dieci Stati dell'Unione sono dalla parte dell'Idaho, incluso il Rhode Island a maggioranza cinese, il cui governatore (anch'egli cinese) dichiara pubblicamente di voler chiudere le frontiere perch\u00e9 non \u00e8 pi\u00f9 in grado di gestire il continuo flusso di immigrati dalla Cina. Un gruppo di terroristi a favore della chiusura delle frontiere fa esplodere nottetempo la Statua della Libert\u00e0, per sottolineare il fatto che gli Stati Uniti non sono pi\u00f9 una nazione aperta all'immigrazione.\nLa situazione precipita quando il convoglio degli orfani tenta invano di oltrepassare la frontiera con l'Idaho. Inoltre, la notte precedente la scadenza dell'ultimatum scoppia una rivolta fra i soldati del governo: la rivolta viene sedata con spargimento di sangue, e viene ripresa in diretta dalle telecamere di NN, che mostrano al pubblico le fucilazioni dei soldati ribelli pro Idaho.\nContemporaneamente, il Governatore dell'Idaho riesce a rappacificarsi con Christina con cui passa una notte d'amore che dissipa i pensieri che avevano monopolizzato la sua attenzione negli ultimi giorni. Il Governatore realizza quindi l'estrema gravit\u00e0 della situazione che si \u00e8 creata e annuncia a Christina l'intenzione di dimettersi dalla sua carica in un discorso che terr\u00e0 pubblicamente un'ora prima della scadenza dell'ultimatum, ponendo cos\u00ec termine alla crisi e aprendo la nomina per la sua successione. La giornalista diffonde la notizia in via ufficiosa tra i suoi colleghi della NN. \nTragicamente, prima dell'ora convenuta per il discorso, la voce raggiunge le orecchie del lobbista Buchan, che nella concitazione del momento scambia \"successione\" con \"secessione\" e riferisce quello che ha capito al Presidente. \nIl Presidente, nonostante manchino pi\u00f9 di due ore allo scadere dell'ultimatum, ordina al generale USA di attaccare il confine con l'Idaho, provocando l'inizio della Seconda Guerra Civile Americana. La troupe della NN inizia le riprese sul campo di battaglia, e uno dei reporter \u00e8 tra i primi a morire. Ore dopo, Jack Buchan riceve notizie corrette sulle vere intenzioni del governatore dell'Idaho ma, d'accordo con i suoi, decide con imbarazzo di tenere nascoste queste notizie al Presidente, per evitare di \"confonderlo\", ora che ha intrapreso la via dell'azione.\nIl film si conclude con il direttore della NN che osserva le riprese della guerra in atto e si lamenta con i suoi collaboratori del fatto che manchi il logo della rete sulle riprese. Mentre scorrono i titoli di coda la voce di un'annunciatrice della NN riferisce che dopo una settimana di scontri \u00e8 stata stabilita una tregua e i confini degli Stati sono stati riportati allo status quo originale. Il Presidente si \u00e8 dimesso e l'ultima puntata della soap opera \"Figli, figli miei\", rimandata dallo scoppio della guerra e da poco trasmessa, ha ottenuto un massimo di ascolti in tutto il paese.\nDistribuzione.\nNella stagione cinematografica 1997-1998 il film \u00e8 stato distribuito anche in Francia, Italia, Paesi Bassi e Portogallo. Il DVD \u00e8 stato prodotto nel 2005."}
{"id": "1649870", "revid": "287204", "url": "https://it.wikipedia.org/wiki?curid=1649870", "title": "Maria d'Aragona (1425-1449)", "text": "Biografia.\nSpos\u00f2 nel 1444 il marchese di Ferrara Leonello d'Este, figlio di Niccol\u00f2 III d'Este e vedovo di Margherita Gonzaga sposata nel 1435. Dal precedente matrimonio Leonello aveva avuto il figlio Niccol\u00f2 d'Este.\nMor\u00ec nel 1449 e venne sepolta nella chiesa di Santa Maria degli Angeli di Ferrara, luogo in cui trov\u00f2 sepoltura l'anno dopo anche Leonello. In seguito alla distruzione di quell'edificio le sue spoglie vennero traslate nel Monastero del Corpus Domini."}
{"id": "1649872", "revid": "107037541", "url": "https://it.wikipedia.org/wiki?curid=1649872", "title": "Son of Schmilsson", "text": "Son of Schmilsson \u00e8 un album discografico di Harry Nilsson, pubblicato nel 1972 dalla RCA Victor.\nPensato originariamente come seguito di \"Nilsson Schmilsson\", l'album risult\u00f2 invece essere diverso dal precedente, in particolare per la variet\u00e0 di generi e stili adottati da Nilsson nei suoi brani.\nLe sessioni di registrazione per quest'album furono riprese quasi totalmente, su richiesta di Nilsson, per realizzare un documentario intitolato \"Did somebody drop his mouse?\", che tuttavia non fu mai messo in commercio."}
{"id": "1649875", "revid": "1543377", "url": "https://it.wikipedia.org/wiki?curid=1649875", "title": "Palazzo episcopale di Astorga", "text": "Il Palazzo episcopale di Astorga \u00e8 un edificio progettato dall'architetto spagnolo Antoni Gaud\u00ed, che fu il massimo esponente del modernismo catalano. Si trova nella citt\u00e0 di Astorga, a una distanza relativamente piccola da Le\u00f3n, dove si trova la Casa Botines. La costruzione ebbe luogo tra il 1889 e il 1913.\nStoria.\nUn incendio avvenuto nel vecchio palazzo episcopale lo distrusse completamente. Dato che la citt\u00e0 non poteva contare su di un architetto della diocesi, il vescovo Grau decise di incaricare la costruzione del nuovo palazzo episcopale al suo amico Gaud\u00ed. La amicizia tra di loro era cominciata anni prima mentre Grau era il vicario generale dell'arcidiocesi di Tarragona e inaugur\u00f2 una chiesa il cui altare era stato disegnato da Gaud\u00ed.\nQuando Gaud\u00ed ricevette l'incarico, era ancora molto occupato nel terminare il Palazzo G\u00fcell a Barcellona, e cos\u00ec non poteva spostarsi ad Astorga per studiare il terreno e i dintorni del nuovo edificio. Per non ritardare il progetto chiese al vescovo che gli inviasse delle fotografie, disegni e altre informazioni del luogo, che gli permettessero di cominciare a progettare il palazzo in modo che si trovasse in armonia con le edificazioni circostanti.\nUna volta che ebbe studiato tutto il materiale ricevuto, Gaud\u00ed prepar\u00f2 i progetti e li mand\u00f2 ad Astorga. Grau si sent\u00ec soddisfatto e inizi\u00f2 i preparativi per ottenere i permessi amministrativi. Dopo che furono introdotte alcune modifiche, il progetto fu approvato nel mese di febbraio del 1889. Alcuni mesi dopo, in giugno, venne posata la prima pietra.\nIl Palazzo episcopale di Astorga \u00e8 un edificio che presenta un aspetto medievale, appropriato per la sua finalit\u00e0. La pietra con il quale \u00e8 costruito \u00e8 rispettosa dell'intorno, specie della cattedrale che si trova nelle immediate vicinanze, cos\u00ec come con la natura che nella Astorga della fine del XIX secolo era pi\u00f9 presente di quanto non lo sia ora. Ci\u00f2 nonostante, l'edificio incorpora alcuni degli elementi che caratterizzeranno Gaud\u00ed nei suoi lavori futuri, come gli archi dell'entrata principale e il volume situato sopra di loro o le grandi ciminiere che si integrano nelle facciate laterali.\nLa morte di Joan Grau, avvenuta nel 1893, comport\u00f2 la quasi immediata rinuncia all'architetto catalano che quindi lasci\u00f2 incompiuti il piano superiore e il tetto dell'edificio. Questi vennero terminati un decennio pi\u00f9 tardi, con soluzioni pi\u00f9 modeste, dall'architetto madrileno Ricardo Garcia Guereta. Egli comunque fu estremamente rispettoso del progetto originale di Gaud\u00ec nella scelta dei motivi decorativi in granito e ferro battuto.\nCaratteristiche.\nIl palazzo ha una pianta a croce greca. L'interno \u00e8 distribuito su quattro livelli: il seminterrato, il pianterreno destinato all'amministrazione, quindi alla segreteria e al provveditorato, un piano principale destinato agli alloggi del vescovo comprensivi di una cappella di una sala del trono e di uno studio e il sottotetto. \nGaud\u00ec propose una grande variet\u00e0 di capitelli, con forme ispirate alla natura, alla tradizione, all'arte mudejar o addirittura che evocavano gli abaci a stella che decorano la cappella bassa di Sainte-Chapelle di Parigi. \nGaud\u00ec ide\u00f2 poi tre enormi angeli di zinco per collocarli nei punti pi\u00f9 alti del tetto del palazzo. Essi giunsero ad Astorga solamente nel 1913 e ora si trovano nei giardini del palazzo.\nIl palazzo in realt\u00e0 non fu mai residenza episcopale. Nel 1956 il vescovo Castelltort decise di risiedevi, ma mor\u00ec durante un sopralluogo."}
{"id": "1649887", "revid": "827882", "url": "https://it.wikipedia.org/wiki?curid=1649887", "title": "Futakoi", "text": " \u00e8 una light novel, visual novel e serie anime creato da Hina Futaba e Mutsumi Sasaki. L'anime \u00e8 stato trasmesso in Giappone nel corso del 2004. Ha sostituito \"Sister Princess\" come titolo principale portabandiera della rivista \"Dengeki G's Magazine\".\nIl titolo pu\u00f2 essere tradotto come \"amore gemello\" o \"amori gemelli\".\nTrama.\nLa storia inizia quando Nozomu Futami ritorna nella citt\u00e0 dove era nato e cresciuto da bambino. Si trasferisce vicino ad un tempio che custodisce una pietra tombale leggendaria vicino a cui si racconta due gemelle si fossero trasformate in uccelli. La leggenda dice che la lapide sia il motivo del grande numero di gemelle che nascono in citt\u00e0. Le gemelle si tramutarono in uccelli per amore di un uomo che non riusciva a scegliere tra le due. In seguito all'arrivo di Nozomu nella citt\u00e0, anche lui inizia ad incorrere negli stessi problemi in quanto cinque paia di gemelle iniziano a lottare per il suo amore."}
{"id": "1649893", "revid": "23117", "url": "https://it.wikipedia.org/wiki?curid=1649893", "title": "Underconstruction 1", "text": ""}
{"id": "1649897", "revid": "2184720", "url": "https://it.wikipedia.org/wiki?curid=1649897", "title": "7 Seconds (singolo)", "text": "7 Seconds \u00e8 una canzone eseguita da Youssou N'Dour e Neneh Cherry, scritto dai due cantanti in collaborazione con Cameron McVey e J. Sharp. Il singolo \u00e8 stato un successo internazionale nel 1994, rimanendo in classifica per quasi un anno ed entrando nella top 3 di quasi tutti i paesi in cui il disco \u00e8 stato commercializzato.\nTesto e musica.\nIl brano \u00e8 \"multi-etnico\": il senegalese N'Dour e la svedese Cherry cantano il brano in wolof, inglese e francese.\nIl video.\nIl video per \"7 Seconds\" \u00e8 stato girato in bianco e nero e diretto da St\u00e9phane Sednaoui. Vengono mostrate delle persone che camminano, mentre i due cantanti eseguono il brano. Quando viene cantato il ritornello, compaiono diversi visi di differente sesso, et\u00e0 ed etnia."}
{"id": "1649898", "revid": "96656148", "url": "https://it.wikipedia.org/wiki?curid=1649898", "title": "Lega nautica", "text": "La lega nautica , \"league\" in inglese, simbolo nl, \u00e8 un'unit\u00e0 di misura di lunghezza.\nCorrispondente a 3 miglia nautiche, quindi a 5.556 metri.\nUso nella narrativa.\nJules Verne ha chiamato \"Ventimila leghe sotto i mari\" un suo romanzo su capitano Nemo ed il suo sottomarino \"Nautilus\"."}
{"id": "1649899", "revid": "96582", "url": "https://it.wikipedia.org/wiki?curid=1649899", "title": "Vincenzo Proietti Farinelli", "text": "Carriera.\nGiocatore.\nL'esordio in Serie A \u00e8 datato 6 giugno 1965, -Lazio all'et\u00e0 di 19 anni, quando vestiva la maglia delle \"Aquile\". Nell'anno successivo colleziona altre 2 partite (contro Spal e Brescia) poi si trasferisce in prestito alla Massese, in Serie C, tra le cui file militava quello che diventer\u00e0 uno dei simboli storici del club romano: Giorgio Chinaglia.\nSuccessivamente a questa positiva esperienza, Proietti Farinelli, dopo un breve e non proficuo ritorno alla Lazio, nel frattempo scesa in Serie B, vincendo comunque il Campionato De Martino con i \"biancocelesti\" .proseguir\u00e0 la sua lunga carriera, militando in squadre come il , l'Alessandria, il Cynthia ed il Banco Di Roma, all'epoca in Serie C2, dove finisce la sua carriera di giocatore nel 1979, con oltre 200 partite in Serie C, all'et\u00e0 di 34 anni.\nAllenatore.\nNel 1979 inizia la carriera di allenatore proprio dove ha terminato quella di calciatore, ossia nel Banco di Roma, dove ricopre il ruolo di vice dell'ex \"bandiera\" romanista Giacomo Losi. L'anno successivo consegue il patentino di allenatore di seconda categoria a Coverciano, e diviene allenatore della prima squadra del Banco di Roma, dopo che aveva guidato la formazione Berretti della stessa; terminata l'avventura nella Capitale, si siede sulla panchina di alcune squadre, tra cui Cynthia, Sanvitese, Albano e VJS Velletri, ed \u00e8 proprio nella formazione veliterna che termina il suo percorso da allenatore.\nDirigente sportivo.\nHa ricoperto la carica di direttore sportivo in alcune societ\u00e0 laziali, come il Fondi e l'Albano. Dal 1990 al 1992 ricopre il ruolo di osservatore per la Sampdoria. Il salto professionale lo compie nel 1993, quando \u00e8 chiamato dalla societ\u00e0 che lo ha lanciato nel mondo del calcio: la Lazio. Voluto dagli allora dirigenti Zoff e Governato, per dieci anni ha fatto parte dello staff tecnico biancoceleste nel ruolo di osservatore in Europa con gli allora allenatori Zeman, Eriksson e lo stesso Dino Zoff. Attualmente ricopre il ruolo di consulente tecnico dell'ASD Ad Maiora."}
{"id": "1649906", "revid": "1543377", "url": "https://it.wikipedia.org/wiki?curid=1649906", "title": "Independent Spirit Awards 2007", "text": "La cerimonia di premiazione della 21\u00aa edizione degli Independent Spirit Awards si \u00e8 svolta il 24 febbraio 2007 sulla spiaggia di Santa Monica, California ed \u00e8 stata presentata da Sarah Silverman. Maggie Gyllenhaal e Terrence Howard sono stati i presidenti onorari.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1649910", "revid": "958185", "url": "https://it.wikipedia.org/wiki?curid=1649910", "title": "Economia neoclassica", "text": "In economia con la locuzione economia neoclassica ci si riferisce ad un approccio generale alla disciplina economica basato sulla determinazione di prezzi, produzione e reddito attraverso il modello matematico di domanda e offerta.\nLa scuola di economia neoclassica \u00e8 convenzionalmente fatta partire dagli anni 1871-1874, quando vennero pubblicate le prime opere sistematiche di William Stanley Jevons, Carl Menger e L\u00e9on Walras. Il nuovo modello, tendente a trasformare l'economia in una scienza esatta al pari della fisica, denominato marginalismo si contrappone sia allo sviluppo marxista del pensiero degli economisti classici sia alla scuola storica tedesca dell'economia.\nPrincipi della teoria neoclassica.\nGli individui, secondo la teoria neoclassica, massimizzano una funzione di utilit\u00e0 vincolata dal reddito, e le imprese massimizzano i profitti essendo vincolate dalle informazioni e dai fattori della produzione. La teoria economica prevalente, almeno per quel che riguarda la microeconomia, si rif\u00e0 alle ipotesi neoclassiche. La scuola neoclassica \u00e8 spesso chiamata scuola marginalista.\nPredominio dell'approccio neoclassico.\nLa teoria economica neoclassica copre l'area oggi denominata microeconomia, e assieme all'economia keynesiana costituisce la sintesi neoclassica che \u00e8 dominante nella teoria economica attualmente insegnata nelle universit\u00e0. Ci\u00f2 nonostante ci sono economisti contemporanei che hanno espresso critiche nei confronti del modello neoclassico, talvolta producendo formulazione aggiornate del modello stesso, e talvolta rifacendosi a modelli diversi.\nPrincipali economisti neoclassici.\nAlcuni fra i principali economisti neoclassici sono:"}
{"id": "1649916", "revid": "599013", "url": "https://it.wikipedia.org/wiki?curid=1649916", "title": "Infermiere militare", "text": "L'infermiere militare \u00e8 un professionista sanitario responsabile dell'assistenza infermieristica generale nell'ambito delle forze armate, svolge apposito addestramento militare ed \u00e8 dotato di propria autonomia operativa dal punto di vista funzionale all'interno della sanit\u00e0 militare.\nStoria.\nA partire dalla met\u00e0 dell\u2019XI secolo si svilupparono gli ordini monastico-cavallereschi, ovvero associazioni a carattere militare i cui membri prendevano voti religiosi e si dedicavano alla conquista del Santo Sepolcro e alla difesa della cristianit\u00e0 in Terra Santa. In particolare, tra gli ordini Ospitalieri, il pi\u00f9 importante \u00e8 rappresentato dai Cavalieri dell\u2019Ordine dell\u2019Ospedale di San Giovanni di Gerusalemme, poi conosciuti come Cavalieri di Malta .\nNel mondo.\nNel 1796, durante la Campagna d'Italia guidata dal Gen. Napoleone Bonaparte, fece la sua comparsa l'ambulanza volante, vera e propria formazione mobile di pronto soccorso composta da tre chirurghi e un infermiere .\nNel 1854, durante la Guerra di Crimea, in accordo e con l\u2019autorizzazione del Ministro della Guerra Inglese, Florence Nightingale, alla testa di un team di 38 infermiere volontarie, part\u00ec alla volta di Scutari per curare i soldati britannici, con l\u2019incarico di Sovrintendente del Corpo infermiere degli ospedali inglesi in Turchia. Era la prima volta che del personale femminile assumeva \u201cufficialmente\u201d funzioni di assistenza in ospedali militari .\nNegli Stati Uniti d\u2019America si svilupp\u00f2 la Sanit\u00e0 Militare durante la Guerra Civile (1861-1865). \nQuesto avvenne grazie all\u2019arruolamento massiccio di infermiere volontarie, la maggior parte arruolate da Dorothea Dix (1802-1887),\nnominata Sovrintendente delle infermiere dell\u2019esercito dell\u2019Unione nel giugno 1861. Nel 1863 l\u2019armata del Potomac disponeva di un corpo sanitario che conta 650 medici e 3.000 tra infermieri e portaferiti. \u00c8 rilevante notare che, queste infermiere applicavano il principio di neutralit\u00e0 soccorrendo anche i feriti tra i soldati confederati (Confederate States Army) .\nIn Italia.\nIn Italia il 16 settembre 1848 fu istituita la prima Compagnia infermieri militari, all'interno del Servizio di Sanit\u00e0 del Regno di Sardegna.\nIn base alle Disposizioni del Ministro della Guerra del 1\u00ba giugno 1866, le prime formazioni emanate dal Comitato Milanese per il soccorso ai malati e feriti in guerra, venivano assoggettate alla disciplina militare con l'adozione dell'uniforme e l'equiparazione gerarchica dei gradi del Regio Esercito. Le cosiddette \"Squadriglie di Soccorso\", dalle quali trae origine il Corpo militare della Croce Rossa Italiana, subirono il \u201cbattesimo del fuoco\u201d nella battaglia di Custoza; furono impiegate anche nella battaglia di Lissa (1866), nei combattimenti di Mentana (1867) e nella presa di Roma (1870).\nNel 1908 nacque a Roma il Corpo delle Infermiere Volontarie della Croce Rossa Italiana su iniziativa della Regina Margherita di Savoia. Conobbe il battesimo del fuoco nella guerra italo-turca del 1911.\nInquadramento giuridico in Italia.\nStatus e funzioni.\nIn Italia, l'infermiere militare riveste il ruolo di sottufficiale addetto nelle Forze Armate e fa parte del Corpo sanitario dell'Esercito Italiano.\nIl personale delle professioni sanitarie infermieristiche, svolge con autonomia professionale le specifiche funzioni ed e' articolato in conformit\u00e0 a quanto previsto dalla legge 1\u00ba febbraio 2006, n. 43.\nAl personale infermieristico \u00e8 attribuita la diretta responsabilit\u00e0 e gestione delle attivit\u00e0 di assistenza infermieristica e delle connesse funzioni (art. 212 Codice Ordinamento Militare, D.L. 15 marzo 2010, n. 66, di seguito C.O.M.).\nNelle aree operative in cui si svolgono le missioni internazionali, nonch\u00e9 sui mezzi aerei e unit\u00e0 navali impegnati in\noperazioni militari al di fuori dello spazio aereo e delle acque territoriali nazionali, nei casi di urgenza ed emergenza, in assenza di personale medico, al personale infermieristico militare specificatamente formato e addestrato \u00e8 consentita l'effettuazione di manovre per il sostegno di base e avanzato delle funzioni vitali e per il supporto di base e avanzato nella fase di pre-ospedalizzazione del traumatizzato (art.213 C.O.M.).\nFormazione.\nFermo restando il titolo universitario abilitante di cui alla legge 1\u00ba febbraio 2006, n. 43, il personale del servizio sanitario\nmilitare pu\u00f2 svolgere il percorso formativo presso le strutture del servizio stesso, individuate con decreto del Ministro della salute,\nche garantisce la completezza del percorso formativo (art. 212 C.O.M.).\nAdempie agli obblighi di formazione continua previsti dal decreto legislativo 30 dicembre 1992, n. 502, e successive modificazioni (art. 211 C.O.M.)\nReclutamento nell'Esercito Italiano.\nOggi il reclutamento degli infermieri nelle Forze Armate avviene, previa selezione, attraverso due percorsi distinti:\n1) tramite nomina diretta a maresciallo di Sanit\u00e0. I requisiti sono il possesso della Laurea in infermieristica e fino a 32 anni di et\u00e0. Una volta selezionato, \u00e8 previsto un corso tecnico-applicativo di 6 mesi presso la Scuola militare di sanit\u00e0 e veterinaria di Roma .\n2) attingendo agli Allievi marescialli di Sanit\u00e0 dopo il primo anno della Scuola Sottufficiali dell'Esercito di Viterbo previo conseguimento della laurea presso la Scuola militare di sanit\u00e0 e veterinaria di Roma .\nArruolamento nei Corpi Ausiliari.\nPer quanto riguarda i Corpi Ausiliari (Corpo Militare della Croce Rossa Italiana, Corpo Militare dell'ACISMOM), \u00e8 previsto, per l'arruolamento dei ruoli in congedo il possesso della Laurea in infermieristica.\nNella fattispecie l'infermiere che si arruola nel Corpo militare della Croce Rossa Italiana rientra solitamente nella categoria dei graduati con il grado di caporale (C.O.M. art. 1650) mentre nel Corpo militare dell'ACISMOM viene reclutato con il grado di maresciallo ordinario. \nLe appartenenti al Corpo delle Infermiere Volontarie della Croce Rossa Italiana e al Corpo delle infermiere volontarie dell'ACISMOM sono invece equiparate al grado di sottotenente.\nCollegamenti esterni.\n\"Codice dell'Ordinamento Militare\" D.L. 15 marzo 2010, n. 66 \n\"Convenzione riguardante lo stato giuridico, il reclutamento, l'avanzamento, il trattamento economico, la mobilitazione e l'impiego del personale del Corpo Volontario Speciale, Ausiliario dell'Esercito Italiano, dell'Associazione dei Cavalieri Italiani del Sovrano Ordine di Malta\" stipulata in data 14 febbraio 2014 tra il Ministro della difesa di concerto con il Ministro dell\u2019economia e delle finanze e l \u2018Associazione dei cavalieri italiani del sovrano militare Ordine di Malta \n\"Il cammino storico dell'Infermiere Militare\" \n\"Formazione ed aspetti caratterizzanti l\u2019assistenza infermieristica militare in Patria e all\u2019estero\" "}
{"id": "1649920", "revid": "762538", "url": "https://it.wikipedia.org/wiki?curid=1649920", "title": "Storia dell'Associazione Calcio Milan", "text": "Questa voce tratta la storia dell'Associazione Calcio Milan dal 1899 al terzo millennio.\nLe origini e i primi vent'anni (1899-1919).\nIl \"Milan Football &amp; Cricket Club\" nacque grazie all'iniziativa di un gruppo di inglesi e italiani, riuniti all'hotel Du Nord e des Anglais, tra i quali Alfred Edwards, il primo presidente, Edward Berra Nathan, il vicepresidente e capitano della squadra di cricket, il segretario Samuel Richard Davies, e fra i soci fondatori David Allison (capitano della squadra), Daniele Angeloni, Giannino Camperio, Antonio Dubini, Guido Valerio e Herbert Kilpin. Della riunione diede notizia \"La Gazzetta dello Sport\" in un trafiletto del 15 o del 18 dicembre, ma non essendo rimasta una documentazione certa sull'atto costitutivo della societ\u00e0, la data di fondazione, che il club stesso fissa tradizionalmente al 16 dicembre 1899, resta incerta.\nEdwards, gi\u00e0 vice-console britannico a Milano e personaggio noto negli ambienti dell'alta societ\u00e0 milanese, \u00e8 il primo presidente eletto del Milan. Inizialmente la societ\u00e0 comprende anche una sezione di cricket affidata a Edward Nathan Berra oltre alla sezione di calcio controllata da David Allison. Kilpin, primo allenatore e primo capitano della squadra, porta con s\u00e9 una serie di \"mute\" (i completi di gioco) della squadra di cui era, oltremanica, acceso sostenitore. Da allora il Milan vestir\u00e0 la classica maglia a strisce verticali di colore rosso-nero. Il primo campo di gioco \u00e8 il Trotter di piazza Doria, la prima sede \u00e8 la Fiaschetteria Toscana di via Berchet, nel centro di Milano.\nNel gennaio del 1900 il presidente Edwards affilia il club alla Federazione Italiana Football. La squadra, accede direttamente alle semifinali del campionato di calcio 1900 e viene eliminata in seguito al 3-0 rimediato dalla : questa \u00e8 la prima partita ufficiale della storia del club. Nello stesso anno vince la prima edizione della Medaglia del Re battendo 2-0 la . Seguiranno altri due successi in questa competizione (in finale contro e Torinese) nelle successive e uniche due edizioni organizzate di questo torneo, in quanto il regolamento prevedeva che la medaglia, messa in palio da Umberto I di Savoia, fosse permanentemente assegnata alla squadra che per prima si fosse aggiudicata tre tornei consecutivi.\nI rossoneri salgono presto alla ribalta delle cronache calcistiche italiane con la vittoria del primo titolo nazionale nel 1901, interrompendo, cos\u00ec, la serie di vittorie consecutive del , sconfitto in finale per 3-0. Il club rossonero \u00e8 il secondo in assoluto a fregiarsi del titolo di Campione d'Italia. Samuel Davies \u00e8 il primo milanista a segnare una rete in campionato (la rete dell'1-0 contro la nel primo turno del torneo 1901). La squadra guidata dal capitano e allenatore Kilpin, perde la finale dell'anno dopo, a opera dei genoani: vince invece per la prima volta il campionato FGNI, ripetendosi nella medesima manifestazione per altre quattro volte dal 1904 al 1907. Nel 1906 ottiene un altro successo nel massimo campionato nazionale.\nIn quell'occasione sorge uno dei primi \"casi\" del calcio italiano: dopo il Girone Finale Milan e Juventus (campione d'Italia in carica) sono a pari punti, per cui si rende necessaria una gara di finale. Si gioca a Torino sul campo dei bianconeri, in virt\u00f9 del maggior numero di reti segnate: il confronto termina in parit\u00e0 (0-0) dopo i tempi supplementari. A quei tempi, non essendo previsti i tiri di rigore, si procedeva alla ripetizione della partita. La Federazione sceglie il campo neutro dell' a Milano, e i bianconeri in segno di protesta rinunciano a giocare. Il Milan pu\u00f2 tuttavia sancire la legittimit\u00e0 del suo successo ripetendo l'exploit nel 1907 con Daniele Angeloni in panchina: questa volta i \"Diavoli\" prevalgono nel Girone Finale sul e sull'Andrea Doria.\nNel 1908, a seguito di dissidi interni riguardo alla necessit\u00e0 o meno di tesserare giocatori stranieri, un'ala della dirigenza si separa dalla societ\u00e0 rossonera e il 9 marzo fonda un nuovo club, chiamato Football Club Internazionale. In quell'anno, come altre squadre, il Milan non prende parte al campionato nazionale. Vince per\u00f2 la Palla Dapples e difende il titolo pi\u00f9 volte, come gi\u00e0 accaduto nel 1905, 1906 e 1907 per un totale di 22 vittorie in questa competizione. L'anno successivo (1909), i rossoneri partecipano al campionato con due giocatori stranieri in organico, e vincono il primo derby ufficiale della storia, prevalendo sull'Inter per 3 reti a 2 dopo aver vinto anche il primo derby non ufficiale a Chiasso: 2-1 nella finale di Coppa Chiasso 1908, torneo svizzero che viene vinto dai rossoneri anche nel 1906 e nel 1907. Nel 1909 c'\u00e8 anche il primo cambio ai vertici della societ\u00e0: Piero Pirelli succede a Edwards. Contestualmente, avviene il primo cambio di sede societaria: dalla Fiaschetteria Toscana di via Berchet 1, prima sede dei rossoneri, il Milan si trasferisce alla Birreria Spatenbr\u00e4u di via Foscolo 2 a Milano.\nNel 1910 arriva al Milan il belga Louis Van Hege, attaccante che rimane fino al 1915 siglando 97 gol in 88 presenze. In questo periodo si fa notare anche il difensore Renzo De Vecchi.\nIl club sfiora la vittoria dello \"scudetto\" (questo termine entrer\u00e0 nel gergo calcistico nel 1924) nel 1911 e soprattutto nel 1912, quando termina il campionato al secondo posto, in entrambi i casi dietro la Pro Vercelli nel Girone Ligure-Lombardo-Piemontese, precludendosi la possibilit\u00e0 di disputare la finale contro la vincitrice del Girone Veneto-Emiliano, nel secondo caso ad un punto dalla squadra vercellese. Nel 1912 il Milan cambia per la seconda volta la sede societaria trasferendosi alla Bottiglieria Franzini in via Mercanti 1. Nel 1915 il Milan cambia nuovamente sede, tornando alla Birreria Spatenbr\u00e4u, ora chiamata Birreria Colombo, in via Foscolo 2.\nNel 1916 il Milan vince la Coppa Federale, che in quell'anno sostituiva in qualche modo il campionato, sospeso a causa della prima guerra mondiale. Non si tratta, comunque, di un trofeo ufficialmente riconosciuto dalla FIGC come titolo italiano e non rientra quindi nel computo degli scudetti. Nelle stagioni seguenti la squadra si aggiudica per due volte i campionati regionali (il campionato nazionale rimane ancora sospeso a causa della guerra): vince infatti la Coppa Lombarda nel 1917 e la Coppa Mauro nel 1918 battendo l'Inter allo spareggio con uno storico 8-1.\nNel 1919 si piazza seconda, sempre nella Coppa Mauro sostitutiva del campionato, a due punti dal Legnano, ma davanti all'Inter, battuta in entrambi i derby, per 4-3 e 5-2.\nIn questo anno muta la denominazione originale di \"Milan Football and Cricket Club\" in \"Milan Football Club\".\nDagli anni 1920 agli anni 1940.\nNel periodo che va dal primo dopoguerra alla seconda guerra mondiale il club incappa in una serie di stagioni senza vittorie in cui, pur mantenendosi sempre nella massima categoria, si piazza frequentemente in zone di met\u00e0 classifica, non andando mai oltre il terzo posto, ottenuto nel 1937-1938 (a tre punti dall'Inter campione) e nel 1940-1941. La squadra consegue inoltre due quarti posti nel 1931-1932 e nel 1936-1937.\nNel 1922 la societ\u00e0 ingaggia Ferdi Oppenheim. L'austriaco \u00e8 il primo allenatore professionista che siede sulla panchina rossonera e anche il primo tecnico straniero, se si esclude il cofondatore della societ\u00e0 Herbert Kilpin. Dopo due stagioni Oppenheim lascia il posto a Vittorio Pozzo che avrebbe condotto la Nazionale italiana al trionfo mondiale nel decennio successivo. Il giovane allenatore italiano non ottiene risultati coi rossoneri e viene esonerato dopo due stagioni. Nel 1923 il Milan cambia per la quarta volta sede, trasferendosi dalla Birreria Colombo di via Foscolo 2 al Bar Vittorio Emanuele in Corsia dei Servi\nNel 1926 viene costruito lo Stadio di San Siro voluto dall'allora presidente Piero Pirelli. Il nuovo impianto, rimasto di propriet\u00e0 del club fino al 1935 quando viene ceduto al comune, viene inaugurato con un derby vinto dall'Inter per 6-3. A segnare il primo gol assoluto nel nuovo stadio \u00e8 Giuseppe Santagostino, protagonista tra i rossoneri nel decennio 1921-'31: l'ala mette a segno infatti 106 reti in 235 presenze (a oggi ottavo marcatore di sempre nella storia del club), e torner\u00e0 in veste di allenatore nei primi anni 1940. Sempre nel 1926 il Milan trasferisce la sua sede dal Bar Vittorio Emanuele in Corsia dei Servi a via Meravigli 7\nNella stagione 1926-1927, il club esordisce in Coppa Italia, torneo alla sua seconda edizione, che verr\u00e0 per\u00f2 interrotto ai sedicesimi di finale. Nel 1929 Pirelli lascia la presidenza. Al vertice della societ\u00e0 si susseguiranno cinque presidenti (Ravasco, Benazzoli, Annoni, Colombo e Invernizzi) in poco pi\u00f9 di dieci anni.\nNella stagione 1929-1930 il club partecipa al primo campionato a girone unico. L'esordio in Serie A avviene con il il 6 ottobre 1929 e vede il Milan imporsi per 4-1. Tuttavia la stagione, apertasi con la notizia della prematura morte del capitano rossonero Abdon Sgarbi causata da tifo, si conclude con un undicesimo posto.\nPer gran parte degli anni 1930 la fascia di capitano \u00e8 affidata a Giuseppe Bonizzoni, zio di Luigi Bonizzoni, che sar\u00e0 allenatore del Milan a fine anni 1950. Nel campionato 1930-31 i rossoneri subiscono 15 sconfitte: questo rappresenta tuttora un record negativo per il club nella serie A a girone unico. Nel 1930 il Milan trasferisce la sua sede da via Meravigli 7 al \"Telegrafo Milan Club\" di via Gaetano Negri 8, mentre nel 1934 Pietro Arcari si laurea campione del mondo con la Nazionale italiana: \u00e8 il primo rossonero a riuscirci.\nNel 1936 la societ\u00e0 muta la denominazione in \"Milan Associazione Sportiva\", mentre nel 1939 le autorit\u00e0 fasciste impongono l'italianizzazione del nome in \"Associazione Calcio Milano\". In questo periodo i rossoneri esordiscono nella Coppa dell'Europa Centrale nel 1938 (esordio assoluto in una competizione internazionale), dopo l'esito negativo degli spareggi di ammissione del 1929 contro il Genoa (sconfitta al sorteggio dopo due pareggi, non essendo all'epoca previsti i tiri di rigore). L'avventura in tale competizione (nota anche come Coppa Mitropa) termina al primo turno per il \"Diavolo\" sconfitto complessivamente 4-3 dai rumeni del Ripensia Timi\u0219oara, squadra all'epoca Campione di Romania. Dal 1935-1936 al 1938-1939 il club centra inoltre quattro semifinali consecutive di Coppa Italia, con altrettante eliminazioni.\nA cavallo tra gli anni 1930 e gli anni 1940 si fa notare l'attaccante Aldo Boffi, tre volte capocannoniere del campionato nel 1938-1939, 1939-1940 e 1941-1942. Il brianzolo \u00e8 il primo giocatore milanista ad affermarsi in tale classifica. Nel 1940 il Milan trasferisce la sua sede dal \"Telegrafo Milan Club\" di via Gaetano Negri 8 al \"Telegrafo Calciomilano\" di via Del Lauro 4.\nRisale al 1940 anche l'arrivo del due volte campione del mondo Giuseppe Meazza, lasciato libero dall'Inter a causa di un problema circolatorio, dopo 13 anni di carriera in nerazzurro dove ha segnato 245 reti. In rossonero l'attaccante, che nella stagione 1941-1942 veste anche la fascia di capitano, non riesce a ripetere le prestazioni passate: colleziona 37 presenze siglando 9 gol in due campionati prima di essere ceduto alla Juventus.\nProprio contro i bianconeri, nel 1942 il club gioca per la prima volta una finale di Coppa Italia e perde con il risultato complessivo di 5-2 al termine di un doppio confronto.\nDurante il secondo conflitto mondiale la squadra partecipa ai tornei calcistici di guerra senza successo. Alla fine del conflitto la societ\u00e0 torna alla vecchia denominazione. Nasce cos\u00ec, nel 1945, l\"Associazione Calcio Milan\".\nNei quattro campionati dell'immediato secondo dopoguerra, dominati dal Grande Torino, la squadra, con allenatore Giuseppe Bigogno e presidente Umberto Trabattoni (divenuto presidente dopo cinque anni da commissario straordinario e la breve parentesi al vertice di Antonio Busini), si classifica sempre fra le prime tre, tranne che per il quarto posto del 1946-1947, e ottiene per la prima volta il titolo simbolico di \"campione d'inverno\" nel 1947-1948 sfiorando pi\u00f9 volte il successo. In questo periodo il Milan \u00e8 formato da giocatori come il capitano Giuseppe Antonini, Andrea Bonomi, Renzo Burini, Mario Foglia, Aredio Gimona, Omero Tognon, Carlo Annovazzi, Paolo Todeschini, Riccardo Carapellese, Paddy Sloan e H\u00e9ctor Puricelli. Quest'ultimo lascia i rossoneri nel 1949 per poi tornare nel 1955 in veste di allenatore.\nPer la stagione 1949-50 vengono acquistati i campioni olimpici Nils Liedholm e Gunnar Gren che si aggiungono a Gunnar Nordahl gi\u00e0 in rossonero dal gennaio 1949. Si forma cos\u00ec un trio d'attacco svedese che viene ribattezzato Gre-No-Li dalla contrazione delle iniziali dei tre giocatori. Questa \u00e8 una stagione di svolta per il Milan: da societ\u00e0 che fa fatica a stare al passo con i tempi e che non ha completato la trasformazione da societ\u00e0 dilettantistica a societ\u00e0 moderna, i rossoneri colmano il \"gap\" con le altre squadre e sono pronti per rivincere lo scudetto, che manca dalle bacheche del Milan da pi\u00f9 di 40 anni. Ai rossoneri, nei decenni precedenti, mancava infatti quella maturit\u00e0 che avrebbe evitato molte sconfitte con le societ\u00e0 minori, a fronte di ottimi risultati con le squadre pi\u00f9 blasonate: questa contraddizione ha poi impedito al Milan di vincere il titolo nazionale per decenni. Grazie a questo cambiamento di rotta, e ai successi che sarebbero arrivati, nel corso dei decenni seguenti, il numero dei tifosi rossoneri si moltiplicher\u00e0, travalicando i confini lombardi e assumendo una dimensione nazionale. Altro cambiamento importante di questo periodo \u00e8 nella filosofia di gioco: da squadra operaia e corsara che si basa molto sulla forza fisica, il Milan diventa depositario di una tradizione che predilige l'organizzazione di squadra e il bel gioco.\nNella Serie A 1949-1950, primo torneo dopo la tragedia di Superga, viene stabilito il record del club per quanto riguarda il maggior numero di reti segnate in un campionato (118) e quello relativo alla maggior differenza reti (+73). In questa stagione vi \u00e8, il 5 febbraio 1950, il 7-1 inflitto alla Juventus sul suo campo, in quella che \u00e8 la prima gara italiana trasmessa in TV. Questo risultato consente al Milan guidato da Lajos Czeizler di portarsi a un punto dai bianconeri capolista, ma non \u00e8 sufficiente per aggiudicarsi il titolo nazionale. I \"Diavoli\" chiudono infatti secondi a 5 lunghezze dai piemontesi. Nordahl vince il suo primo titolo di capocannoniere in virt\u00f9 delle 35 reti segnate stabilendo il record di reti segnate in una stagione della Serie A. Il record fu superato nella stagione 2015-2016 da Gonzalo Higuain che segn\u00f2 ben 36 reti. Nel 1949 il Milan trasferisce la sua sede dal \"Telegrafo Calciomilano\" di via Del Lauro 4 a corso Venezia 36.\nGli anni 1950.\nIl periodo 1950-1955.\nNella stagione 1950-1951 il Milan si aggiudica il titolo di campione d'Italia (dal 1925 chiamato anche scudetto) a 44 anni dall'ultima affermazione. \u00c8 il primo titolo ottenuto dai rossoneri da quando \u00e8 stato introdotto il girone unico. Tra i protagonisti di questo successo c'\u00e8 il trio svedese Gre-No-Li formatosi nella stagione precedente. Nel giugno 1951 il club mette in bacheca anche la Coppa Latina, la pi\u00f9 importante competizione calcistica europea dell'epoca: \u00e8 il primo trofeo internazionale vinto dai rossoneri.\nNel campionato 1951-1952, nonostante i rinforzi Pietro Grosso e Amleto Frignani, i rossoneri (che da quest'anno per la prima volta sfoggiano lo stemma tricolore sulle maglie) si classificano secondi alle spalle della Juventus, dopo aver lottato coi bianconeri per il titolo di campioni d'inverno e aver anche occupato la vetta, ceduta di nuovo ai piemontesi prima della fine del girone di andata. Nel girone di ritorno i \"Diavoli\" si arrendono nella rincorsa anche a seguito della sconfitta nello scontro diretto e chiudono il torneo al secondo posto a 7 punti dai bianconeri campioni d'Italia.\nNella stagione 1952-1953 il Milan chiude il campionato al terzo posto alle spalle dell'Inter campione e della Juventus. Con 26 reti Nordahl \u00e8 di nuovo capocannoniere del torneo. Pur non essendosi laureati campioni d'Italia, i rossoneri partecipano alla Coppa Latina in sostituzione dell'Inter e della Juventus, che rinunciano a parteciparvi. La squadra viene sconfitta in finale. La stagione 1952-53 \u00e8 l'ultima del trio Gre-No-Li: al termine della manifestazione europea Gren passa infatti alla .\nNella stagione 1953-1954 i rossoneri si aggiudicano il terzo posto a pari merito con la , alle spalle di Inter e Juventus. Con 23 reti Nordahl \u00e8 capocannoniere per la quarta volta in cinque stagioni.\nNella stagione 1954-1955 il Milan vince il suo quinto scudetto con 4 punti di vantaggio sulla seconda classificata Udinese, che verr\u00e0 poi retrocessa per un illecito sportivo commesso due anni prima. La vittoria del campionato d\u00e0 anche al Milan il diritto di accedere alla prima edizione assoluta della Coppa dei Campioni, che prender\u00e0 il via nella stagione seguente. A Parigi, in giugno, si svolge inoltre la sesta edizione della Coppa Latina. I rossoneri vengono sconfitti nelle semifinali dallo Stade Reims e vincono la finale per il 3\u00ba posto contro il Belenenses. Nel 1955 il Milan trasferisce la sua sede da corso Venezia 36 a via Andegari 4.\nIl periodo 1955-1959.\nNella stagione 1955-1956 i rossoneri chiudono secondi alle spalle della , dopo aver concluso anche il girone d'andata al secondo posto, sempre dietro ai viola. Alla fine del torneo sono 12 i punti di distacco tra toscani e Milan battuto nello scontro diretto sia all'andata che al ritorno. In Coppa dei Campioni il club raggiunge, dopo le vittorie con 1. Fu\u00dfball-Club Saarbr\u00fccken (7-5) e (8-3), le semifinali, dove viene eliminato dal . Nel giugno del 1956, si svolge a Milano la penultima edizione della Coppa Latina: i rossoneri vi partecipano al posto della , rinunciataria, e vincono il trofeo per la seconda volta in quattro partecipazioni. \nLa stagione 1956-1957 vede il Milan aggiudicarsi il titolo nazionale per la sesta volta nella sua storia staccando la Fiorentina, seconda in classifica, di 6 lunghezze. Con questo risultato il Milan chiude un periodo di dieci stagioni consecutive (dal 1947-48 al 1956-57), in cui ha concluso il campionato nelle prime tre posizioni di classifica, record nella storia del club e seconda miglior sequenza di \"podi\" consecutivi in Serie A, superata solo dalla Juventus nel periodo che va dalla stagione 1971-72 alla stagione 1983-84, con tredici piazzamenti consecutivi nelle prime posizioni in classifica. I rossoneri partecipano cos\u00ec in giugno anche all'ultima edizione della Coppa Latina dove ritrovano in semifinale il Real Madrid che li aveva eliminati dalla Coppa dei Campioni nella stagione precedente. Il match registra un'altra sconfitta per il \"Diavolo\", questa volta per 4-1. Nella gara che assegna il terzo posto si impone per 4-3 sul , ottenendo cos\u00ec il secondo terzo posto in questo torneo che, insieme ai due successi datati 1951 e 1956 (record condiviso con Real Madrid e Barcellona) e al secondo posto del 1953, fa del Milan una delle squadre pi\u00f9 vincenti in questa competizione.\nNella stagione 1957-58, partito Cucchiaroni, si cerca un centravanti che possa raccogliere l'eredit\u00e0 di Gunnar Nordahl. Il Milan offre 120 milioni di lire al Palmeiras per ingaggiare il ventenne attaccante Jos\u00e9 Altafini. Il club paulista accetta l'offerta e cede il suo centravanti ai rossoneri. I \"Diavoli\" chiudono poi il campionato al nono posto, a pari punti con l'Inter e l'Udinese, a soli 4 punti dalla retrocessa . In Coppa Italia (manifestazione reistituita dalla FIGC dopo 15 anni) il Milan si qualifica per i quarti di finale dopo aver vinto il girone eliminatorio davanti all'Inter con cui gioca il primo derby assoluto in questa competizione (vinto per 3-2). Nei quarti viene per\u00f2 sconfitto dal per 4-2. L'unica soddisfazione stagionale potrebbe arrivare in ambito europeo. I rossoneri, alla loro seconda partecipazione in Coppa dei Campioni, guadagnano la finale, dove trovano i campioni in carica del . Come Stade Reims e , finalisti contro i \"Blancos\" nelle due edizioni precedenti, anche il Milan \u00e8 costretto ad arrendersi ai campioni guidati da Luis Carniglia, anche se lo fa solo ai supplementari dopo essere passato in vantaggio due volte durante i 90' grazie alle reti di Schiaffino e Grillo. Il risultato dopo i 120' \u00e8 di 3-2 con il madridista Gento che segna la rete decisiva nei tempi supplementari.\nNella stagione 1958-1959 i rossoneri si laureano campioni d'Italia con un turno d'anticipo distaccando la Fiorentina di 3 lunghezze: \u00e8 il settimo titolo nazionale della storia rossonera, il quarto da quando \u00e8 stato introdotto il girone unico. In Coppa Italia il Milan viene eliminato per il secondo anno consecutivo dal , questa volta agli ottavi di finale.\nNella stagione 1959-1960 il Milan chiude il campionato al terzo posto a -9 dalla Juventus campione. In Coppa Italia \u00e8 eliminato al secondo turno dal dopo la sconfitta per 1-0. \u00c8 breve anche l'avventura in Coppa dei Campioni: in seguito alla vittoria al primo turno contro l' (2-2 in Grecia e 3-1 a San Siro) i rossoneri sono battuti con un complessivo 7-1 dal agli ottavi di finale.\nGli anni 1960.\nIl periodo 1960-1965: la prima Coppa dei Campioni con Rocco.\nIl mercato estivo del 1960 porta a una rivoluzione: la societ\u00e0 acquista dall' il sedicenne Gianni Rivera, che lega, da ora in avanti, la sua carriera unicamente al Milan. I rossoneri chiudono la Serie A 1960-1961 al secondo posto alle spalle della Juventus campione, nonostante la vittoria sui bianconeri in entrambi gli incontri di campionato e i 22 gol di Jos\u00e9 Altafini. Il brasiliano con 4 reti diviene capocannoniere della Coppa Italia 1960-61 che si chiude, per i \"Diavoli\", agli ottavi di finale.\nAll'inizio del stagione 1961-1962 viene ingaggiato dalla societ\u00e0 Nereo Rocco, un allenatore triestino che aveva lavorato nelle stagioni precedenti alla guida della squadra della sua citt\u00e0 e del . Alla fine del torneo si aggiudicano l'ottavo scudetto della loro storia con una giornata d'anticipo, precedendo i cugini nerazzurri di cinque lunghezze. In Coppa delle Fiere l'avventura del Milan termina al primo turno, i sedicesimi di finale, per mano dei serbi del Novi Sad. Il cammino rossonero in Coppa Italia si chiude al secondo turno per mano del , mentre nella Coppa dell'Amicizia la squadra \u00e8 eliminata in semifinale dal . Nel 1962 il Milan trasferisce la sua sede da via Andegari 4 a via Gaetano Donizetti 24.\nNella stagione 1962-1963 il Milan chiude il campionato al terzo posto a 6 punti dall'Inter campione, mentre l'avventura in Coppa Italia termina agli ottavi di finale. Vittorioso \u00e8, invece, il cammino in Coppa dei Campioni: in finale l'avversario \u00e8 il , gi\u00e0 campione nelle due edizioni precedenti. I rossoneri chiudono il primo tempo in svantaggio per una rete segnata da Eus\u00e9bio ma riescono a ribaltare le sorti dell'incontro nella ripresa con Altafini che sfrutta due assist di Rivera e batte due volte Costa Pereira. Cesare Maldini, con la fascia di capitano al braccio, pu\u00f2 cos\u00ec alzare la prima Coppa dei Campioni della storia del club. Il Milan \u00e8 la prima squadra italiana a trionfare nella massima competizione calcistica d'Europa e la terza squadra in assoluto a sollevare il trofeo dopo le vittorie di e nelle prime sette edizioni. Altafini \u00e8 il primo rossonero a vincere la classifica dei marcatori di questa competizione, grazie a 14 reti. Questo numero di gol segnati in una sola edizione di Coppa dei Campioni/Champions League rimarr\u00e0 un record assoluto della competizione fino alla stagione 2011-2012 quando verr\u00e0 eguagliato da Lionel Messi e infine battuto da Cristiano Ronaldo nell'edizione 2013-14. Nel 1963 il Milan trasferisce la sua sede da via Gaetano Donizetti 24 a via Gabrio Carlo Serbelloni 5.\nNella stagione 1963-1964 la squadra chiude il campionato al terzo posto dietro il campione e la Grande Inter (battuta 2-0 nel derby di andata), eguagliando il record della Juventus: quello del maggior numero di vittorie in trasferta (11) nei campionati a 18 squadre. In Coppa dei Campioni, dopo aver superato agli ottavi il Norrk\u00f6ping, i rossoneri vengono estromessi ai quarti dal : non basta la vittoria di San Siro per 2-0 per ribaltare il 4-1 subito in Spagna. Anche in Coppa Italia esce ai quarti, questa volta per mano della Fiorentina. In questa stagione i \"Diavoli\" perdono, al Maracan\u00e3 contro il di Pel\u00e9 (1-0), la Coppa Intercontinentale al termine della terza partita (lo spareggio), necessario dopo che andata e ritorno si erano concluse con il punteggio di 4-2 per i rossoneri e per i brasiliani. L'argentino Juan Regis Brozzi, autore di due arbitraggi molto contestati nelle due partite giocate in Brasile, verr\u00e0 sospettato di essere stato corrotto per favorire la squadra sudamericana e successivamente radiato. Nel 1963 nasce inoltre il primo magazine ufficiale mensile interamente dedicato al club rossonero, dal nome Forza Milan!.\nIl periodo 1965-1969: la seconda Coppa dei Campioni e la Coppa Intercontinentale.\nNelle stagioni 1964-1965 e 1965-1966 il Milan \u00e8 guidato da Nils Liedholm. Nella prima stagione con lo svedese in panchina i rossoneri sono primi in campionato fino alla 31\u00aa giornata quando subiscono la rimonta dei cugini dell'Inter ai quali cedono la vetta della classifica al termine di una sconfitta con la . Chiuderanno secondi a tre punti di distacco dopo essere stati in vantaggio di sette lunghezze. Breve \u00e8 il cammino in Europa dove il Milan, impegnato in Coppa delle Fiere, viene eliminato al primo turno (cos\u00ec come in Coppa Italia). Nel 1965 il Milan trasferisce la sua sede da via Gabrio Carlo Serbelloni 5 a Palazzo Castiglioni in corso Venezia 47.\nNella stagione successiva la squadra migliora il piazzamento nella Coppa delle Fiere raggiungendo gli ottavi, dai quali viene eliminata per sorteggio, al termine dei tempi supplementari dello spareggio contro il . In campionato invece si piazza settima qualificandosi alla Coppa Mitropa, (coppa dell'Europa centrale) dell'anno successivo. In Coppa Italia esce ai quarti battuta dalla , poi vincitrice del trofeo. Nel 1966 il Milan trasferisce la sua sede da Palazzo Castiglioni in corso Venezia 47 a via Filippo Turati 3, dove rimarr\u00e0 fino al 2014.\nNella stagione 1966-1967 il club si aggiudica per la prima volta la Coppa Italia. Il successo d\u00e0 la possibilit\u00e0 al club di partecipare alla Coppa delle Coppe 1967-1968. In campionato il Milan chiude all'ottavo posto (peggior piazzamento del decennio), mentre in Coppa Mitropa viene eliminato agli ottavi.\nNella stagione 1967-1968 il Milan, guidato da Nereo Rocco tornato a sedersi in panchina, vince lo scudetto, il primo a sedici squadre del dopoguerra, trascinato da Pierino Prati, che si aggiudica il titolo di capocannoniere con 15 reti e con il record di punti di distacco dalla seconda classificata (il Napoli), nove. Il 23 maggio arriva anche la prima Coppa delle Coppe della storia del club, vinta a spese dell', grazie a una doppietta di Hamrin, nella finale giocata a Rotterdam. La squadra sfiora anche il terzo titolo: in Coppa Italia infatti si piazza seconda, due punti dietro il nel gruppo finale della competizione. Nel 1968 si forma il gruppo ultr\u00e0 rossonero chiamato Fossa dei Leoni.\nNel campionato 1968-1969 il Milan giunge terzo con gli stessi punti del Cagliari (secondo per miglior differenza reti) e a quattro punti dalla campione In questa stagione arriva la seconda Coppa dei Campioni, grazie alla vittoria per 4-1 nella finale di Madrid contro l', ottenuta in virt\u00f9 di una tripletta di Pierino Prati e di un gol di Sormani, dopo che gli olandesi avevano accorciato le distanze grazie a un rigore di Vasovi\u0107. Il Milan \u00e8 la prima squadra italiana a conquistare il trofeo nel nuovo formato, quello dalle \"grandi orecchie\". Quella del 1969 \u00e8 l'unica finale di Coppa dei Campioni/Champions League che il club ha vinto indossando la prima maglia (quella rossonera). Tutte le altre coppe della massima competizione europea sono state vinte in tenuta bianca.\nI rossoneri chiudono gli anni 1960 conquistando nell'autunno del 1969 la loro prima Intercontinentale, sconfiggendo in una doppia finale gli argentini dell'Estudiantes. Il Milan riesce a prevalere grazie al punteggio dell'andata (3-0 con doppietta di Sormani e gol del nuovo acquisto Nestor Combin) a cui fa seguito la partita di ritorno persa 2-1 con gol di Rivera. L'incontro in Sud America \u00e8 caratterizzato dall'atteggiamento violento dei giocatori argentini che porter\u00e0 alla squalifica di alcuni di loro: Prati viene colpito alla schiena ed \u00e8 costretto a lasciare il campo dopo 37 minuti di gioco; al milanista franco-argentino Combin vengono rotti naso e zigomo e, al termine della gara, viene portato in questura con l'accusa di aver disertato il servizio militare. Nell'edizione di Coppa Italia 1969-70 gli uomini di Rocco vengono eliminati gi\u00e0 a settembre nella prima fase a gironi. In campionato i \"Diavoli\" chiudono al quarto posto dietro Inter e Juventus e a 9 punti dal Cagliari. L'avventura in Coppa dei Campioni, a cui i rossoneri partecipano in virt\u00f9 del successo nella stagione precedente, si chiude agli ottavi contro il Feyenoord, poi vincitore della competizione.\nA dicembre Gianni Rivera, dopo il secondo posto del '63, vince il Pallone d'oro in qualit\u00e0 di miglior giocatore del 1969: \u00e8 il primo italiano a riuscirci.\nGli anni 1970.\nIl periodo 1970-1975.\nNella stagione 1970-1971 il Milan sfiora la conquista di scudetto e Coppa Italia, perdendo entrambi i trofei. Il club parte bene in campionato e alla fine del girone d'andata \u00e8 campione d'inverno, ma nel girone di ritorno \u00e8 superato dall'Inter, che conquista lo scudetto con 46 punti, sopravanzando il Milan di quattro lunghezze. In Coppa Italia, il club, qualificatosi per il girone finale a quattro squadre, si classifica primo alla pari con il Torino. Nello spareggio di Genova, dopo lo 0-0 finale ai supplementari, i granata si aggiudicano il trofeo ai rigori.\nLa stagione 1971-1972 vede ancora il Milan (sempre guidato in panchina da Nereo Rocco) piazzarsi secondo a un punto dalla Juventus, appaiato al Torino, Nell'edizione inaugurale della Coppa UEFA, il Milan arriva in semifinale: qui perde contro il Tottenham Hotspur (2-1 in Inghilterra e 1-1 a San Siro), poi vincitore del trofeo. La semifinale (raggiunta anche nell'edizione 2001-2002) \u00e8 il miglior piazzamento ottenuto dai \"Diavoli\" in questa competizione. In Coppa Italia invece arriva la vittoria, per la seconda volta nella storia del club, il 5 luglio 1972, nella finale all'Olimpico di Roma contro il , sconfitto 2-0 con rete di Roberto Rosato e autorete del napoletano Dino Panzanato. Nel corso della manifestazione il Milan aveva eliminato sia l'Inter che la Juventus.\nNella stagione 1972-1973 la squadra, affidata a Cesare Maldini con Rocco in qualit\u00e0 di direttore tecnico, raggiunge a marzo la testa della classifica con tre punti di vantaggio sulle concorrenti ma la sconfitta del 22 aprile all'Olimpico contro i biancocelesti, con un gol annullato a Chiarugi dall'arbitro Concetto Lo Bello e la conseguente espulsione di Rocco per proteste, rende decisiva l'ultima giornata, in programma il 20 maggio 1973, con i \"Diavoli\" avanti di un punto rispetto alle rivali. Nel frattempo (16 maggio) i rossoneri a Salonicco si aggiudicano la seconda Coppa delle Coppe (in altrettante partecipazioni) in finale contro il Leeds battuto grazie a una punizione dopo tre minuti di Chiarugi, che diviene capocannoniere del torneo con 7 reti. Le scorie della partita contro gli inglesi si fanno sentire nelle gambe dei calciatori nel successivo turno di campionato, l'ultimo, giocato quattro giorni dopo. Allo Stadio Bentegodi di Verona i rossoneri perdono per 5-3 e vengono sorpassati dalla Juventus che vince il match con la grazie a un gol all'89' e quindi lo scudetto. Questo episodio fu soprannominato \"la Fatal Verona\". Circa un mese dopo la \"Fatal Verona\" il Milan si prende la rivincita battendo 6-3 dopo i calci di rigore la Juventus nella finale di Coppa Italia, conquistando cos\u00ec la sua terza coppa nazionale.\nNel 1973-1974 la squadra, quasi la stessa dell'anno prima, non ottiene gli stessi risultati del precedente campionato, e a febbraio Rocco, tornato allenatore all'inizio della stagione, lascia la panchina dopo sette anni venendo sostituito prima da Cesare Maldini e poi da Trapattoni. I rossoneri chiudono il campionato al 7\u00ba posto. A gennaio il club prende parte, in qualit\u00e0 di detentore della Coppa delle Coppe, alla Supercoppa europea contro i campioni d'Europa dell'. I rossoneri vincono a San Siro per 1-0 e perdono nel ritorno ad Amsterdam per 6-0. Il passivo contro gli olandesi rappresenta tuttora il peggior risultato ottenuto dai \"Diavoli\" nelle coppe europee. In Coppa delle Coppe, invece, il Milan arriva nuovamente in finale : sul prato di Rotterdam, i tedeschi orientali del Magdeburgo vincono per 2-0.\nNella stagione 1974-1975 la squadra ottiene il quinto posto in campionato, utile per l'accesso alla Coppa UEFA. In Coppa Italia il Milan perde contro la la finale per 3-2.\nIl periodo 1975-1979.\nNella stagione 1975-1976 la squadra disputa un campionato in cui arriva, nel mese di aprile, a insidiare le torinesi dominatrici del campionato prima di chiudere il torneo al 3\u00ba posto. In Coppa UEFA il cammino si interrompe dopo il doppio confronto nei quarti di finale con il , poi battuto in finale dal Liverpool. In Coppa Italia la squadra viene eliminata nel secondo turno dopo 2 vittorie, 2 pareggi e 2 sconfitte.\nNel 1976-1977 il Milan disputa una stagione negativa: a due giornate dalla fine i rossoneri si trovano al terzultimo posto, prima che le vittorie nelle ultime due giornate contro e , con Nereo Rocco di nuovo in panchina dall'inizio del girone di ritorno, evitino la retrocessione: alla fine il club si salva per 3 punti. In Coppa UEFA il cammino del Milan si interrompe agli ottavi, venendo eliminati dall'Athletic Bilbao (poi finalista). In Coppa Italia il \"Diavolo\" giunge in finale classificandosi primo in entrambi i gironi di qualificazione trascinato dai gol di Giorgio Braglia e Egidio Calloni, che con 6 realizzazioni a testa si affermano nella classifica dei marcatori della competizione. Il 3 luglio 1977, nell'ultimo atto, l'Inter viene sconfitta per 2-0 grazie ai gol di Aldo Maldera e dello stesso Braglia. \u00c8 l'ultimo successo di Rocco, che lascia il Milan per la quarta volta e definitivamente. Il triestino scomparir\u00e0 due anni pi\u00f9 tardi. In questa stagione esordisce in Serie A Fulvio Collovati.\nNel campionato 1977-1978 la squadra chiude al 4\u00ba posto dopo aver trascorso met\u00e0 del torneo al vertice della classifica. Il 23 aprile 1978, a Verona, nella gara vinta per 2-1, esordisce in Serie A Franco Baresi, futuro capitano del Milan per due decenni. Il club partecipa, anche, per la quarta volta nella sua storia alla Coppa delle Coppe: dopo le tre finali raggiunte, questa volta i rossoneri escono al primo turno sconfitti dal Betis Siviglia. In Coppa Italia chiudono il secondo girone di qualificazione davanti ai campioni d'Italia della Juventus, battuta 3-0 e 4-2, ma appaiati al che si qualifica al turno successivo, ai danni degli uomini di Liedholm, grazie a una miglior differenza reti.\nIl decimo scudetto, arriva nel 1978-1979, a distanza di 11 anni dal precedente. Il club rossonero \u00e8 il terzo club, dopo Juventus e Inter, vincitori del decimo titolo rispettivamente nel '58 e nel '66, a fregiarsi della Stella celebrativa. In campo europeo il Milan non va oltre gli ottavi di finale di Coppa UEFA: i rossoneri vengono sconfitti in terra inglese 3-0 dal dopo il 2-2 di San Siro. In Coppa Italia escono nel girone eliminatorio, classificandosi secondi dietro il . Al termine della stagione si riitra dal calcio giocato il capitano Gianni Rivera, dopo 19 stagioni al Milan.\nIn questo periodo nasce il gruppo di tifo organizzato \"Brigate Rossonere\" (nel 1975) e si sviluppano i gruppi gi\u00e0 esistenti: Fossa dei Leoni e Commandos Tigre.\nLa prima retrocessione in Serie B (1979-1980).\nAl termine della stagione 1979-1980, a seguito allo scandalo del calcio-scommesse e dopo il terzo posto finale (a cinque punti dai nerazzurri campioni), la squadra viene declassata all'ultima posizione e retrocessa nella serie cadetta. Le sentenze della giustizia sportiva (C.A.F.) prevedono: retrocessione del Milan in Serie B (insieme alla Lazio); inibizione a vita per il presidente Felice Colombo; squalifiche ai calciatori Enrico Albertosi, Giorgio Morini e Stefano Chiodi, rispettivamente di quattro anni, un anno e sei mesi. La partita incriminata \u00e8 Milan-Lazio del 6 gennaio 1980 (vinta sul campo 2-1 dal Milan). Questa stagione vede anche il ritorno del Milan in Coppa dei Campioni: l'avventura dei rossoneri termina al primo turno in seguito a una sconfitta casalinga per 1-0 inflittagli dal , dopo lo 0-0 in terra iberica. Anche in Coppa Italia non ha fortuna: esce ai quarti di finale.\nGli anni 1980.\nLa risalita in Serie A e la nuova retrocessione in Serie B (1980-1982).\nNel 1980-1981 a squadra risale in Serie A vincendo il campionato di Serie B con 50 punti. In Coppa Italia, inserito nello stesso girone dell'Inter, contro cui perde 0-1, il \"Diavolo\" non supera la prima fase, come i nerazzurri. Le altre squadre del girone sono Avellino (che si qualifica per migliore differenza reti), Palermo e Catania.\nNella stagione 1981-1982 compare per la prima volta sulle maglie lo Sponsor del club: Pooh jeans. Al termine del campionato il Milan retrocede nuovamente in Serie B, questa volta sul campo, a seguito di un'annata conclusa con il terz'ultimo posto in classifica, maturato negli ultimi minuti di un campionato in cui i rossoneri conquistano solo 24 punti in 30 partite. In Coppa Italia, come l'anno prima, la squadra \u00e8 inserita nello stesso girone dell'Inter, da cui viene eliminata dopo il 2-2 subito all'89' nello scontro diretto. I nerazzurri vinceranno poi la competizione. Quattro giorni prima della retrocessione (il 12 maggio) la squadra vince la quarantesima edizione della Coppa Mitropa, la terza edizione, da quando il torneo \u00e8 stato trasformato in una competizione per squadre neopromosse dalla serie cadetta dei campionati dell'Europa centrale. Il successo arriva grazie al 3-0 inflitto a San Siro ai cecoslovacchi del , che consente ai rossoneri di primeggiare nel girone formato anche da e .\nLa nuova promozione e il biennio successivo (1982-1985).\nNella stagione 1982-1983 il Milan affronta il suo secondo campionato nella serie cadetta vincendolo con 54 punti. In Coppa Italia la squadra viene eliminata dal Verona nei quarti, poi battuto in finale dalla Juventus, con due pareggi.\nLa stagione 1983-1984, che vede il Milan ritornare nella massima serie, inizia con una pesante sconfitta sul campo dell'Avellino: 0-4 e si conclude a pari punti con la Sampdoria e l'Hellas Verona all'ottavo posto per differenza reti. Il club rinuncia alla partecipazione alla Coppa Mitropa. In Coppa Italia i rossoneri si fermano ai quarti di finale dopo il doppio confronto con la Roma (1-1 all'Olimpico e 1-2 dopo i tempi supplementari a San Siro), poi vincitrice del trofeo.\nL'annata successiva vede il Diavolo molto attivo sul mercato e voglioso di risollevarsi. Il presidente Farina richiama Liedholm in panchina e si rende protagonista di una campagna acquisti importante, che fa registrare l'approdo in rossonero del portiere Giuliano Terraneo, prelevato dal Torino, del centrocampista Agostino Di Bartolomei, capitano della , dell'attaccante sardo Pietro Paolo Virdis, proveniente dall' e degli inglesi Ray Wilkins e Mark Hateley, prelevati rispettivamente da Manchester United e Portsmouth. I rossoneri terminano il campionato 1984-1985 al 5\u00ba posto, che garantisce l'accesso alla Coppa UEFA, a pari punti con la Juventus ma davanti ai bianconeri per gli scontri diretti (Milan-Juventus 3-2 e 1-1), tornando dopo 6 anni alla vittoria di un derby in campionato e raggiungendo la finale di Coppa Italia dopo otto anni, eliminando il Napoli, i bianconeri campioni d'Europa e l'Inter. L'atto conclusivo della manifestazione vede i rossoneri perdere contro la (primo successo della societ\u00e0 blucerchiata). \u00c8 questa la stagione dell'esordio del primavera Paolo Maldini, figlio di Cesare, avvenuto il 20 gennaio a Udine.\nIl periodo 1985-1987: l'arrivo di Berlusconi.\nLa squadra inizia bene il campionato 1985-1986, veleggiando per l'intero girone d'andata tra la seconda e la terza posizione alle spalle della capolista Juventus, dalla quale viene prelevato il bomber Paolo Rossi. A dicembre il presidente Giuseppe Farina, a seguito dell'eliminazione agli ottavi di Coppa UEFA per mano dei belgi del , sub\u00ecsce una dura contestazione dai tifosi. Con l'arrivo del nuovo anno la Federazione riscontra una situazione economica pesante: la societ\u00e0 \u00e8 stracolma di debiti e rischia il fallimento se essi non verranno ripianati. La Guardia di Finanza scopre in seguito che non sono stati versati i contributi IRPEF. In questa situazione Farina si dimette e si alternano varie cordate: Rosario Lo Verde diventa presidente per 51 giorni (questo fa di lui il presidente rimasto in carica meno giorni nella storia del club) fino a quando non diviene azionista di maggioranza della societ\u00e0 l'imprenditore milanese Silvio Berlusconi, proprietario dell'azienda Fininvest, il quale acquista il club il 20 febbraio 1986 e, divenutone presidente il 24 marzo, ripiana il deficit economico. Berlusconi conferisce la funzione di amministratore delegato della societ\u00e0 ad Adriano Galliani e si avvale di un organico dirigenziale che vede Ariedo Braida nelle vesti di direttore generale. In campionato la squadra accusa un calo nel finale (un punto nelle ultime cinque partite) e manca il piazzamento in Coppa UEFA chiudendo al settimo posto, un punto dietro l'Inter, che si qualifica per l'UEFA grazie al successo della Roma in Coppa Italia. In Coppa Italia viene eliminata dall'Empoli negli ottavi di finale.\nIl neopresidente Silvio Berlusconi ringiovanisce l'organico ed inizia a porre le basi per un ciclo vincente. Il primo tassello della sessione estiva del calciomercato 1986 \u00e8 il giovane e talentuoso centrocampista Roberto Donadoni, proveniente dall'Atalanta e strappato alla concorrenza della Juventus. Altri acquisti sono il portiere Giovanni Galli, il difensore Dario Bonetti e gli attaccanti Stefano Borgonovo, Giuseppe Galderisi e Daniele Massaro. Dopo una sola stagione in rossonero, Paolo Rossi viene ceduto al Verona, in uno scambio alla pari con Galderisi. L'annata 1986/87 si rivela una stagione di transizione. In campionato il Milan raggiunge il quinto posto finale a pari merito con la . I rossoneri conquistano poi la qualificazione alla Coppa UEFA battendo i blucerchiati a Torino in uno spareggio (1-0 dopo i tempi supplementari con gol di Massaro). In Coppa Italia il Milan \u00e8 eliminato dal guidato da Arrigo Sacchi. Nel giugno 1987 la squadra si aggiudica l'ultima edizione del trofeo amichevole Mundialito per club sconfiggendo il Barcellona nella partita decisiva. La stagione \u00e8 anche da ricordare anche per la vittoria di Pietro Paolo Virdis del titolo di capocannoniere con 17 realizzazioni, a 14 anni dall'ultima affermazione di un milanista (Gianni Rivera) in tale graduatoria.\nIl ciclo Sacchi: la conquista dell'Europa e del mondo (1987-1991).\nPer la stagione stagione 1987-1988 la dirigenza sceglie come allenatore Arrigo Sacchi. In sede di calciomercato Di Bartolomei viene ceduto al e rimpiazzato da Ancelotti, prelevato dalla , mentre gli inglesi Wilkins e Hateley tornano in patria. Al loro posto subentrano nell'organico due calciatori olandesi: l'ala destra Gullit e il centravanti Van Basten, prelevati rispettivamente da e . La campagna acquisti estiva viene completata dagli approdi di Roberto Mussi e Angelo Colombo. Nasce cos\u00ec il mito degli \"Immortali\" di Sacchi, la squadra di club migliore di tutti i tempi secondo un sondaggio on-line pubblicato nella rivista inglese \"World Soccer\", ispirata al calcio totale e composta da alcuni giocatori che, conclusa la carriera agonistica, sarebbero diventati allenatori di vari club e nazionali. Il Milan aprir\u00e0 una serie vittoriosa, passando cos\u00ec dal rischio del fallimento, al titolo di campione del mondo in poco pi\u00f9 di tre anni e mezzo.\nNel campionato 1987-1988 il Milan realizza un'incredibile rimonta in classifica, completata con la vittoria sui partenopei al San Paolo, alla terzultima giornata (3-2 firmato da Virdis e da Van Basten, che rispondono a Maradona e Careca), successo che consente al club di via Turati, fino ad allora secondo a un punto di distacco dai campani, di agguantare il primo posto. La posizione sar\u00e0 mantenuta fino alla fine del torneo, grazie anche a un crollo dei campani, che perderanno anche le ultime due gare. Pareggiando all'ultimo turno contro il , i rossoneri si laureano campioni d'Italia: \u00e8 l'undicesimo scudetto per il \"Diavolo\". In Coppa Italia il Milan esce agli ottavi di finale, mentre in UEFA viene eliminato al secondo turno dall' futuro finalista, vincitore per 2-0 sul campo neutro di Lecce.\nNella stagione 1988-1989 ai due olandesi, freschi vincitori del titolo europeo con la nazionale \"oranje\", se ne aggiunge un terzo: Frank Rijkaard, centrocampista prelevato dal Saragozza. A quasi quarant'anni di distanza dal Gre-No-Li si forma, cos\u00ec, un altro trio milanista di campioni stranieri. Tornato a disputare la massima competizione europea dopo nove anni, il Milan raggiunge la finale, in cui sfida la , gi\u00e0 campione d'Europa nel 1985-1986. Di fronte ai quasi centomila sostenitori rossoneri accorsi al Camp Nou di Barcellona, il Milan sconfigge nettamente gli avversari con il punteggio di 4-0. Le marcature sono realizzate dai due attaccanti olandesi Gullit e Van Basten. I rossoneri si aggiudicano, in tal modo, la terza Coppa dei Campioni della storia del club, a vent'anni di distanza dall'ultimo successo nella massima competizione europea. In questa stagione la squadra rossonera vince anche la prima edizione della Supercoppa italiana, battendo per 3-1 la Sampdoria. In campionato il \"Diavolo\" giunge terzo a un punto dal Napoli e 12 dall'Inter. In Coppa Italia si piazza secondo dietro al Verona nella seconda fase a gironi venendo quindi eliminato.\nNella stagione stagione 1989-1990 i rossoneri si confermano campioni d'Europa dopo aver sconfitto il per 1-0 nella finale del Prater di Vienna. In questa stagione, inoltre, il Milan vince Supercoppa europea nel doppio confronto con il Barcellona e si aggiudica anche la Coppa Intercontinentale (superati i colombiani del Nacional Medell\u00edn per 1-0, proclamandosi cos\u00ec la squadra campione del mondo dopo 20 anni esatti dalla sua prima volta. Il campionato di Serie A \u00e8 vinto dal Napoli, con due punti di vantaggio sui rossoneri. Il Milan comanda a lungo la classifica, ma viene agganciato e poi superato dai partenopei. Decisiva \u00e8 la seconda \"fatal Verona\" (dopo quella del 1973), quando il gol del veronese Pellegrini decreta il 2-1 finale a favore degli scaligeri e il conseguente sorpasso dei campani, che espugnano il campo del Bologna e la settimana successiva si laureano campioni d'Italia vincendo all'ultima giornata contro la . Tre giorni dopo la sconfitta di Verona, il Milan perde, in casa contro la Juventus, anche la finale di ritorno di Coppa Italia, ottenuta proprio a spese del Napoli, battuto per 3-1 al San Paolo. Coi bianconeri la sfida termina 0-1 dopo lo 0-0 della finale di andata. Il trofeo viene cos\u00ec sollevato dai piemontesi.\nNella stagione stagione 1990-1991 arrivano la seconda Supercoppa europea, questa volta a spese della , e la terza Intercontinentale (3-0 ai paraguaiani dell'Olimpia Asunci\u00f3n). Con la vittoria in Giappone, il Milan diventa il club europeo pi\u00f9 vincente in questa competizione, uguagliando il record assoluto di successi detenuto dalle sudamericane e . In campionato la squadra si piazza seconda a pari merito con l'Inter, a cinque punti dalla campione d'Italia. In Coppa Italia il \"Diavolo\" \u00e8 eliminato in semifinale dalla , che vincer\u00e0 poi la competizione, mentre in Coppa dei Campioni viene eliminato ai quarti di finale dall'Olympique Marsiglia. Nella partita di ritorno dei quarti di finale, giocata a Marsiglia, a pochi minuti dalla fine, con il Milan in svantaggio per 1-0, si spegne uno dei riflettori dello stadio; l'amministratore delegato Adriano Galliani fa uscire i giocatori dal campo in segno di protesta, motivando il gesto con l'impossibilit\u00e0, a sua detta, di continuare a giocare per via della scarsa visibilit\u00e0. Malgrado la funzionalit\u00e0 del riflettore sia poi ripristinata, il Milan non torna in campo. In seguito all'accaduto la societ\u00e0 viene squalificata per un anno dalle coppe europee. Dopo quattro stagioni di successi, Arrigo Sacchi lascia la panchina del Milan per diventare commissario tecnico della nazionale italiana.\nGli anni 1990.\nIl ciclo Capello: successi nazionali e internazionali (1991-1996).\nL'erede di Arrigo Sacchi \u00e8 Fabio Capello, un giovane dirigente della Polisportiva Mediolanum. Fuori dalle coppe europee in seguito alla vicenda di Marsiglia, nella stagione 1991-1992 il Milan si aggiudica il campionato. La squadra, che \u00e8 basata ancora sull'organico di Sacchi, con l'innesto del giovane Demetrio Albertini quale erede di Ancelotti, si laurea campione d'Italia senza subire sconfitte, con una difesa che subisce solo 21 gol e con un attacco capace di realizzare 74 gol, di cui 25 messi a segno da Van Basten. La stagione 1991-1992 inaugura un'epoca ricca di successi, che porter\u00e0 la squadra a essere soprannominata \"gli Invincibili\". Dall'introduzione del girone unico (avvenuta nel 1929-1930), l'impresa di vincere un campionato senza subire sconfitte non era, infatti, mai riuscita a nessuna squadra (nel 1978-1979 il aveva terminato il campionato da imbattuto, ma si era piazzato secondo, proprio alle spalle dei rossoneri). La Coppa Italia del Milan si ferma alle semifinali contro la Juventus, contro cui il club lombardo subisce l'unica sconfitta stagionale.\nIl calciomercato per la stagione 1992-1993 vede approdare in rossonero giocatori del calibro di Papin, Boban e Savi\u0107evi\u0107. Per quanto riguarda i calciatori italiani, si registrano gli arrivi di De Napoli, Eranio e, soprattutto, l'acquisto di Lentini, prelevato dal Torino per 32 miliardi di lire. Il Milan, grazie soprattutto al ricchissimo organico, \u00e8 capace di prolungare la striscia di partite senza sconfitte (iniziata e conclusa contro il ) a 58 incontri, stabilendo un record assoluto, e di mettere in bacheca il tredicesimo alloro nazionale, il secondo consecutivo, cos\u00ec come la seconda Supercoppa italiana nella storia del club. In Coppa Italia il cammino dei rossoneri si interrompe in semifinale contro la Roma, dopo aver eliminato l'Inter ai quarti. In campo continentale il \"Diavolo\" vince 10 partite su 10 nella Champions League (nuovo nome della Coppa dei Campioni), approdando cos\u00ec in finale per la sesta volta. Nell'ultimo atto della competizione, giocato all'Olimpico di Monaco di Baviera, i ragazzi di Capello affrontano l'Olympique Marsiglia e perdono per 1-0 (gol di Basile Boli). L'incontro con i francesi segna l'ultima apparizione su un campo di calcio di Van Basten, afflitto da persistenti problemi alla caviglia, sebbene l'olandese si ritirer\u00e0 ufficialmente dall'attivit\u00e0 agonistica solo all'inizio della stagione 1995-1996.\nPrima della stagione 1993-1994 si registrano tre partenze: Gullit ed Evani approdano alla Sampdoria, mentre Rijkaard torna all'. In questa annata, inoltre, Capello dovr\u00e0 rinunciare a Van Basten e Lentini, fermi per infortunio. Finisce quindi la cosiddetta \"era degli olandesi\". La campagna acquisti registra anche gli arrivi del giovanissimo terzino destro Panucci, dell'attaccante R\u0103ducioiu, primo calciatore romeno nella storia del club, del centrocampista franco-ghanese Desailly (prelevato a stagione in corso) e dell'attaccante danese Brian Laudrup. Nella UEFA Champions League 1993-1994 il Milan riscatta la sconfitta contro l'Olympique de Marseille patita nella finale dell'anno precedente, vincendo, il 18 maggio 1994, il proprio quinto titolo europeo nella finale dello stadio olimpico Spyros Lou\u012bs di Atene, grazie a un rotondo successo per 4-0 contro il Barcellona, che rappresenta la vittoria con il maggiore scarto registrata in una finale di Coppa dei Campioni/Champions League. Unitamente al successo continentale il club sale sulla vetta nazionale per la quattordicesima volta nella propria storia, ottenendo il terzo scudetto consecutivo con due giornate d'anticipo.\nIl successo \u00e8 accompagnato da altri numeri da record, fra cui ne spiccano due: quello di Sebastiano Rossi, che al 40' della partita di campionato contro il Foggia del 27 febbraio 1994 batte il precedente record di Dino Zoff del 1973, stabilendo l'allora primato italiano di imbattibilit\u00e0 per un portiere di Serie A (929 minuti) che resister\u00e0 per i successivi ventidue anni, e quello relativo alle reti subite, 15 in 34 gare, la cifra pi\u00f9 bassa mai registrata nei campionati a 18 squadre. Il Milan del 1993-1994 e l'Inter del 1964-1965 e del 2009-2010 sono le uniche squadre italiane ad aver vinto il titolo nazionale e la Coppa dei Campioni/Champions League nella stessa annata. In Coppa Italia, gli uomini di Capello non vanno oltre gli ottavi di finale, dove vengono battuti dal . In questa stagione i rossoneri si aggiudicano anche la loro terza Supercoppa italiana, a Washington a spese del , ma non riescono ad aggiudicarsi n\u00e9 la Supercoppa europea (sconfitti dal Parma) n\u00e9 la Coppa Intercontinentale (sconfitti dal San Paolo), competizioni che il Milan viene chiamato a disputare al posto dello squalificato Marsiglia.\nLa stagione 1994-1995 si apre con la vittoria di un altro trofeo, la quarta Supercoppa italiana, vinta a scapito della Sampdoria. In campionato il Milan si classifica al quarto posto dietro Juventus, Lazio e Parma, che permette ai rossoneri di qualificarsi alla Coppa UEFA. Nel dicembre del 1994, a Tokyo, contro gli argentini del V\u00e9lez Sarsfield allenati da Carlos Bianchi, i milanisti perdono la Coppa Intercontinentale a seguito di una sconfitta per 2-0. Il gruppo si aggiudica, nel febbraio seguente, la terza Supercoppa europea, superando l' (0-0 a Londra e 2-0 al Meazza firmato Boban e Massaro) e stabilendo l'allora record di successi in questa competizione (3). In Champions League la squadra raggiunge per la quinta volta in sette anni (terza consecutiva), la finale. Al Prater di Vienna, il 24 maggio 1995, il Milan affronta gli olandesi dell'Ajax, che vincono per 1-0, al Prater di Vienna, una gara equilibrata, risolta da un gol del futuro milanista Patrick Kluivert a cinque minuti dal termine. In Coppa Italia il Milan viene eliminato dall'Inter agli ottavi di finale.\nNella stagione 1995-1996, l'ultima del ciclo di Capello, i rossoneri si aggiudicano il quarto titolo nazionale in cinque anni, il quindicesimo per la societ\u00e0 e il primo da quando sono stati introdotti i tre punti per vittoria. Decisivo fu il successo interno (3-1) contro la , alla terzultima giornata; alla fine saranno otto i punti di vantaggio dei rossoneri sulla Juventus seconda. In Coppa UEFA l'avventura del Milan finisce ai quarti con l'eliminazione per mano del , mentre in Coppa Italia il \"Diavolo\" viene eliminato ai quarti di finale, ai rigori, dal Bologna. Alla fine della stagione l'allenatore goriziano decide di lasciare il Milan per andare al Real Madrid, mettendo fine a una lunga serie di successi, fra i quali quattro titoli nazionali e una UEFA Champions League. Nel 1996 nasce il sito web ufficiale del club rossonero, \"acmilan.com.\"\nDa Tab\u00e1rez ai ritorni di Sacchi e Capello (1996-1998).\nNell'estate del 1996 il Milan affida la conduzione tecnica all'allenatore uruguaiano \u00d3scar Tab\u00e1rez. La squadra rimane sostanzialmente invariata rispetto al campionato precedente, come testimonia l'esiguo numero di cessioni. Dopo nove anni di successi, il club comincia la stagione perdendo a San Siro contro la Fiorentina nella partita valevole per l'assegnazione della Supercoppa italiana. Il bilancio delle prime undici giornate di campionato \u00e8 negativo. Cos\u00ec, a seguito della sconfitta in trasferta contro il (3-2), a dicembre Tab\u00e1rez \u00e8 esonerato e sostituito da Arrigo Sacchi, appena dimessosi dall'incarico di commissario tecnico della Nazionale. Pochi giorni dopo il ritorno di Sacchi il Milan \u00e8 eliminato dalla Champions League nella fase a gironi a causa di una sconfitta per 2-1 nella decisiva gara interna contro il Rosenborg, quando ai rossoneri sarebbe bastato un pareggio per classificarsi alle spalle del Porto e davanti a G\u00f6teborg e ai norvegesi stessi, e superare il turno.\nIl campionato \u00e8 pure caratterizzato dalla sconfitta per 6-1 patita a San Siro contro la Juventus il 6 aprile 1997, cui seguir\u00e0, la settimana successiva, un 3-1 sub\u00ecto nel derby. L'annata termina all'11\u00ba posto (peggior risultato dal dopoguerra dopo quello del 1981-82, che cost\u00f2 la retrocessione), ben distante da un piazzamento valido per l'ingresso in una competizione europea, con un bilancio di 11 vittorie, 10 pareggi e 13 sconfitte. In Coppa Italia la squadra viene eliminata ai quarti di finale dal Vicenza, poi vincitrice finale del trofeo, per la regola dei gol fuori casa, dopo due pareggi: 1-1 a San Siro e 0-0 al Menti. Alla fine della stagione lasciano il Milan Arrigo Sacchi, il capitano Franco Baresi e il vice-capitano Mauro Tassotti, che danno l'addio al calcio rispettivamente dopo 20 e 17 anni di militanza ininterrotta in rossonero. Per la prima volta nella storia del calcio italiano, in onore del capitano che ha trascorso l'intera carriera in rossonero, la societ\u00e0 decide di ritirare la maglia numero 6. La fascia di capitano passa dunque a Paolo Maldini.\nNel 1997-1998 il club di via Turati fa tornare Fabio Capello, che nella stagione precedente aveva vinto la Liga con il . Pur libero da impegni europei, il Milan naviga in zone di medio-bassa classifica, prima di chiudere al 10\u00ba posto, con un bilancio di 11 vittorie 12 pareggi e 12 sconfitte. L'annata \u00e8 caratterizzata da sconfitte nette in campionato contro l'Inter (3-0) e in casa di Juventus (4-1) e Roma (5-0). In Coppa Italia, la squadra rossonera riscatta la sconfitta in campionato contro l'Inter battendo i nerazzurri per 5-0 nell'andata dei quarti di finale e poi eliminandoli malgrado l'1-0 subito al ritorno, nel cammino che conduce il Milan alla finale del torneo per la prima volta dopo otto anni. Vinta la partita di andata a San Siro contro la Lazio per 1-0, la squadra di Capello va in vantaggio anche nella partita di ritorno all'Olimpico, ma subisce poi tre gol che consegnano il trofeo ai biancocelesti. Alla fine della stagione il tecnico goriziano lascia la panchina del club meneghino.\nLa gestione Zaccheroni e la parentesi Cesare Maldini (1998-2001).\nNell'estate del 1998 la societ\u00e0 affida la panchina ad Alberto Zaccheroni, tecnico reduce dalla positiva esperienza all'Udinese, con cui aveva raggiunto un sorprendente terzo posto in Serie A. Il nuovo allenatore, fermo sostenitore del modulo 3-4-3, nella stagione 1998-1999 conduce i rossoneri ad una clamorosa conquista dello scudetto, il sedicesimo della loro storia, con cui viene festeggiato il centenario della societ\u00e0. Il girone d'andata viene chiuso dai milanesi al quarto posto dietro alla campione d'inverno. Nel girone di ritorno il Milan si rende protagonista di una rimonta che gli consente di portarsi al primo posto grazie a sette vittorie di fila ottenute nelle ultime sette partite e ad alcuni passi falsi della nuova capolista Lazio, avanti sette punti a sette gare dal termine del campionato. Per la seconda volta nella storia del girone unico, una squadra arrivata quarta al giro di boa conquista il campionato. In Coppa Italia il cammino si interrompe ancora una volta contro i biancocelesti agli ottavi di finale (3-1 all'Olimpico e 1-1 a Milano).\nGi\u00e0 nel maggio 1999 la societ\u00e0 di via Turati raggiunge con la un accordo per il trasferimento al Milan del giovane attaccante ucraino Andrij \u0160ev\u010denko, capocannoniere della Champions League 1997-1998. La punta ucraina risulter\u00e0 decisiva per le sorti della squadra per i successivi sette anni e, nel dicembre del 2004, conquister\u00e0 anche il Pallone d'oro, dopo essersi classificato terzo nelle edizioni 1999 e 2000. Nell'agosto del 1999 il Milan manca il primo obiettivo della stagione 1999-2000, la Supercoppa di Lega, persa contro il Parma al Meazza. Nel proprio raggruppamento di Champions League vince una partita su sei (tre pareggi e due sconfitte con , Chelsea e ). Nella gara decisiva contro i turchi, pur trovandosi in vantaggio 2-1, e ormai qualificato al turno successivo, il Milan viene prima raggiunto sul pari a tre minuti dalla fine e poi superato dai padroni di casa. Scivola cos\u00ec dal secondo posto nel girone che d\u00e0 accesso alla seconda fase, al quarto, mancando anche il passaggio in Coppa UEFA, che sarebbe stato garantito da un pareggio con il conseguente terzo posto. In UEFA ci va il Galatasaray guidato da Fatih Terim che poi vincer\u00e0 la competizione. In Serie A il \"Diavolo\" chiude al terzo posto a undici punti dalla Lazio campione, non riuscendo mai a inserirsi nella lotta al vertice tra i laziali e la Juventus, entrambi sconfitti dai rossoneri nel corso del torneo.\nNella stagione 2000-2001 i rossoneri cuciono sulla manica della propria maglia il Multiple-winner badge, distintivo ideato dall'UEFA e assegnato ai club che si siano laureati tre volte consecutive campioni d'Europa, oppure che lo siano stati almeno cinque volte anche non consecutive. In Champions League 2000-2001 il Milan viene eliminato nella seconda fase a gironi. Nell'ultimo incontro giocato a marzo, costretto alla vittoria interna contro il Deportivo La Coru\u00f1a, non va oltre l'1-1 ed \u00e8 perci\u00f2 estromesso dalla massima competizione europea per club: svanisce cos\u00ec la possibilit\u00e0 di disputare la finale nel proprio stadio. L'eliminazione costa la panchina a Zaccheroni, che \u00e8 sostituito da Cesare Maldini, vecchia gloria rossonera e padre di Paolo. Maldini padre esordisce con un 4-0 interno contro il , e alla fine il Milan si piazza al 6\u00ba posto in Serie A, qualificandosi per la Coppa UEFA. La squadra vince il derby in trasferta contro l'Inter per 6-0 l'11 maggio 2001 grazie alle doppiette di Comandini e \u0160ev\u010denko (ancora autore di 24 reti in campionato) e ai gol di Federico Giunti e Serginho; \u00e8 dalla nascita del campionato di Serie A a girone unico (stagione 1929-1930) che un derby di Milano non termina con uno scarto cos\u00ec ampio. Il percorso in Coppa Italia dei rossoneri si ferma in semifinale, dove il Milan \u00e8 eliminato dalla Fiorentina guidata da turco Terim, poi vincitrice del trofeo (andata: Milan-Fiorentina 2-2, ritorno: Fiorentina-Milan 2-0).\nGli anni 2000.\nIl ciclo Ancelotti: ancora sul tetto d'Europa e del mondo (2001-2009).\nNell'estate 2001 la dirigenza di via Turati decide di puntare sull'allenatore turco Fatih Terim, nella stagione precedente alla . A seguito della sconfitta in trasferta contro il Torino, il 4 novembre Terim \u00e8 esonerato e sostituito da uno degli \"Immortali\" di Sacchi, Carlo Ancelotti, nuovamente in rossonero ma in qualit\u00e0 di allenatore. Il tecnico emiliano riesce a guidare i \"Diavoli\" alla semifinale di Coppa UEFA, dove sono eliminati dal (seconda semifinale di sempre nella competizione, dopo trenta anni). Nel campionato 2001-2002 i rossoneri ottengono il quarto posto, risultato che d\u00e0 l'accesso ai preliminari di Champions League della stagione seguente. In Coppa Italia il Milan viene eliminato in semifinale dalla Juventus.\nNel campionato 2002-2003, dopo un girone d'andata concluso con il titolo di campione d'inverno, la squadra rallenta il passo perdendo diversi punti e giungendo infine terza alle spalle della Juventus e dell'Inter (battute entrambe dal \"Diavolo\" nel girone di ritorno). In Champions League invece, trascinata dai gol di Inzaghi e Schevchenko, il club \u00e8 artefice di un cammino vittorioso che li porta fino alle semifinali, dove incontra l'Inter, con cui disputa il primo derby di Milano nella storia della Coppa dei Campioni/Champions League. La prima partita, Milan-Inter, finisce 0-0, mentre nel ritorno, il punteggio \u00e8 di 1-1, che consente ai rossoneri di superare il turno. In finale, il 28 maggio, i \"Diavoli\" sconfiggono ai tiri di rigore la Juventus nella prima finale della Coppa dei Campioni/Champions League con entrambe le contendenti italiane. Il Milan vince cos\u00ec la Sesta Coppa dei Campioni-Champions League della sua storia. In questa stagione arriva anche la vittoria della Coppa Italia, che viene conquistata dopo aver superato la Roma in finale. Quella conquistata in questa stagione \u00e8 la quinta Coppa Italia per il Milan, la prima e unica sotto la gestione di Berlusconi, a 26 anni dall'ultimo successo in tale competizione.\nNella stagione 2003-2004 il Milan \u00e8 battuto ai calci di rigore a New York dalla Juventus nella partita che assegna la Supercoppa Italiana. La squadra, poche settimane dopo, trionfa a Montecarlo per 1-0 nella Supercoppa europea contro il Porto, che poi vincer\u00e0 la Champions League. In campionato lotta ai vertici con la Juventus e con la Roma: il torneo si conclude poi con la conquista del diciassettesimo scudetto della storia rossonera. A dicembre, per la Coppa Intercontinentale, il Milan sfida a Tokyo gli argentini del Boca Juniors: la partita termina 1-1 e quindi l'assegnazione del trofeo si decide ai tiri di rigore. Dal dischetto i rossoneri perdono 3-1. In Champions League il Milan raggiunge i quarti di finale, dove viene eliminato dal Deportivo La Coru\u00f1a. In Coppa Italia la squadra di Ancelotti esce in semifinale contro la Lazio, poi vincitrice del trofeo.\nIl 21 agosto 2004 i rossoneri battono la Lazio per 3-0 a San Siro grazie a una tripletta di \u0160ev\u010denko e si aggiudicano la loro quinta Supercoppa di Lega inaugurando cos\u00ec la stagione 2004-2005. In campionato (da quest'anno portato a 20 squadre) il Milan arriva secondo a sette punti dalla Juventus guidata dall'ex Fabio Capello. Il titolo verr\u00e0 poi revocato ai bianconeri dopo lo scandalo del calcio italiano 2006. In Champions League il Milan raggiunge la finale di Istanbul, la decima nella storia rossonera. La squadra chiude il primo tempo in vantaggio per 3-0 contro il : nel secondo tempo, invece, i rossoneri, dopo aver avuto altre occasioni per segnare il quarto gol, sono raggiunti sul 3-3 in sei minuti (dal 54' al 60'). La gara procede ai tempi supplementari, e quindi ai tiri di rigore, che sono appannaggio del Liverpool per 3-2. In Coppa Italia il club viene eliminato ai quarti di finale dall'Udinese. Nel dicembre 2004 \u0160ev\u010denko era stato eletto Pallone d'oro, quinto calciatore del Milan a riuscirci.\nEliminati ai quarti di Coppa Italia 2005-2006 dal , nel campionato 2005-2006, i rossoneri chiudono secondi a 88 punti a tre lunghezze dalla Juventus campione d'Italia. In seguito alle sentenze relative allo scandalo del calcio italiano questo scudetto verr\u00e0 poi revocato ai bianconeri e assegnato, a differenza dell'anno precedente, all'Inter a tavolino, terza classificata dopo i risultati del campo, mentre il Milan sar\u00e0 penalizzato di 30 punti e chiuder\u00e0 ufficialmente terzo a 58 punti. In Champions League la squadra viene eliminata in semifinale dal Barcellona, poi vincitore del trofeo.\nNella stagione 2006-2007, dopo un inizio in campionato favorevole, che consente alla squadra di azzerare rapidamente la penalizzazione di 8 punti, i rossoneri arrivano quarti dietro Roma, Lazio e Inter, che vince lo scudetto. L'Inter campione d'Italia distanzia i rossoneri di 36 punti (compresi gli 8 di penalizzazione). In gennaio i rossoneri vengono eliminati dalla Roma (poi vincitrice della competizione) nelle semifinali di Coppa Italia. In Champions League il club rossonero raggiunge l'accesso all'undicesima finale della propria storia in Coppa dei Campioni/Champions League, la terza negli ultimi cinque anni, confermandosi secondo club europeo nella classifica delle finali disputate alle spalle del Real Madrid. Nella finale dello Stadio Olimpico di Atene, il 23 maggio, i rossoneri si ritrovano opposti al Liverpool, come nel 2005. A differenza della finale di Istanbul di 2 anni prima, questa volta ha la meglio il Milan, che si prende la rivincita battendo per 2-1 gli inglesi, risultato che consente al capitano Maldini di sollevare nuovamente, a 4 anni di distanza, la sua quinta Coppa dei Campioni, la settima della storia e la quinta in diciannove anni, per il club di via Turati.\nAll'inizio della stagione 2007-2008, il 31 agosto 2007, a Montecarlo, il Milan si aggiudica la Supercoppa europea battendo per 3-1 in rimonta il Siviglia campione in carica. Il 2 dicembre Kak\u00e1 diventa il sesto calciatore del Milan a vincere il Pallone d'oro. Alcune settimane pi\u00f9 tardi il brasiliano riceve anche il FIFA World Player. Dal 7 al 16 dicembre i rossoneri partecipano alla Coppa del Mondo per club in programma in Giappone. Superata la semifinale giocata il 13 dicembre contro la squadra giapponese dell'Urawa Red Diamonds, in finale sconfiggono il Boca Juniors per 4\u20132, diventando il club pi\u00f9 titolato a livello di trofei internazionali vinti (18). In Champions League i rossoneri sono eliminati negli ottavi di finale dall'Arsenal, che supera il turno vincendo per 0-2 a San Siro dopo lo 0-0 dell'andata all'Emirates Stadium di Londra. Il 7 febbraio il Milan viene insignito dell'appena creato FIFA Club World Cup Champions Badge. Questa non \u00e8 l'unica novit\u00e0 che arricchisce la maglia rossonera: sulla manica la squadra sfoggia anche il logo dei detentori della Champions League, introdotto dall'UEFA nel 2004, e, sul petto, la scritta \u00abil club pi\u00f9 titolato al mondo\u00bb. In campionato il Milan lotta con la Fiorentina per ottenere il quarto posto utile per la qualificazione ai preliminari di Champions League, senza riuscirvi. I rossoneri arrivano quinti e accedono dunque alla Coppa UEFA dopo sei stagioni consecutive in Champions League.\nNella Serie A 2008-2009 il Milan giunge terzo, totalizzando gli stessi punti della seconda classificata Juventus (a decidere sono gli scontri diretti). A dicembre i rossoneri vengono eliminati dalla Coppa Italia 2008-2009 negli ottavi per mano della che poi vincer\u00e0 la competizione, mentre in Coppa UEFA il Milan viene eliminato nei sedicesimi di finale dal , futuro finalista della manifestazione. La Coppa UEFA, che dalla stagione successiva cambia format e denominazione, diventando Europa League, rimane cos\u00ec l'unica competizione ufficiale a cui il club ha partecipato che non \u00e8 riuscito a vincere. In campionato i rossoneri giungono terzi: questo piazzamento permette al Milan di accedere direttamente alla Champions League 2009-2010 senza passare dal terzo turno preliminare Al termine della stagione l'allenatore Ancelotti e il capitano Maldini danno l'addio al club.\nLa stagione con Leonardo (2009-2010).\nPer la successione di Ancelotti la societ\u00e0 decide di puntare sull'ex calciatore e dirigente rossonero Leonardo, alla prima esperienza in panchina. Pochi giorni pi\u00f9 tardi l'annuncio del nuovo allenatore, Kak\u00e1, dopo sei stagioni col Milan, viene ceduto al per 65 milioni di euro. La cessione, che si compie al fine di ripianare il bilancio del club, desta ampio dissenso tra la tifoseria. La societ\u00e0 decide di non reinvestire la somma incassata per la cessione di Kak\u00e1, destinandola al risanamento del bilancio. Nel campionato 2009-2010 i rossoneri guidati da Leonardo riescono a centrare il terzo posto valido per la qualificazione diretta alla Champions League, mentre in Coppa Italia il club di via Turati viene eliminato dall', dopo aver perso per 0-1 in casa ai quarti di finale. In Champions League, nella fase a gironi il Milan batte per la prima volta il Real Madrid al Santiago Bernab\u00e9u (3-2). Superato il girone eliminatorio con il secondo posto finale, la squadra milanese viene eliminata negli ottavi dal (prima eliminazione della storia rossonera contro la squadra inglese).\nGli anni 2010.\nLa gestione Allegri e la parentesi Seedorf (2010-2014).\nPer la stagione 2010-2011, come nuovo allenatore, al posto del brasiliano Leonardo, viene ingaggiato il livornese Massimiliano Allegri, reduce da due stagioni al Cagliari. La squadra, dopo una prima fase di pareggi e vittorie di misura, trova una serie positiva che permette ai rossoneri di conquistare il primato in classifica gi\u00e0 a novembre, primato che non sar\u00e0 pi\u00f9 abbandonato e consentir\u00e0 ai \"Diavoli\" di conquistare il loro diciottesimo scudetto. In Champions League il club viene eliminata agli ottavi dal Tottenham.\nNon vincente \u00e8 anche l'avventura in Coppa Italia: giunto in semifinale, il Milan deve cedere al Palermo.\nLa stagione 2011-2012 inizia con la vittoria, ad agosto, della sesta Supercoppa italiana, ottenuta a Pechino battendo per 2-1 l'Inter in rimonta. In campionato, dopo un complicato inizio di stagione i rossoneri rimontano fino ad arrivare in testa alla classifica, ma tra la 30\u00aa e la 31\u00aa giornata perdono il primato in favore della Juventus, a causa del pareggio sul campo del Catania e dell'inaspettata sconfitta casalinga rimediata contro una Fiorentina in lotta per non retrocedere. La sconfitta per 4-2 subita nel derby alla penultima giornata consegna aritmeticamente lo scudetto ai bianconeri. In Champions League il Milan viene estromesso ai quarti di finale dal Barcellona. In Coppa Italia la squadra di Allegri viene eliminata in semifinale dalla Juventus. Proprio nella semifinale di ritorno a Torino, Thiago Silva accusa un problema muscolare che, nei primi minuti della successiva partita di campionato contro la Roma, peggiora in una ben pi\u00f9 grave lesione al bicipite femorale della coscia destra. L'infortunio estromette cos\u00ec il difensore brasiliano per oltre un mese, costringendo il Milan a fare a meno del perno della propria difesa nella sfida di Champions contro il Barcellona e nella fase cruciale del campionato. Al termine della stagione lasciano il club numerosi giocatori protagonisti dei successi ottenuti sotto la guida di Ancelotti: Gattuso, Inzaghi, Nesta e Seedorf. In estate verranno ceduti anche Ibrahimovi\u0107 e Thiago Silva al .\nNella stagione 2012-2013, in campionato, i rossoneri nell'avvio di annata stentano a trovare risultati utili, perdendo all'esordio in campionato a San Siro contro la Sampdoria per 1-0. Dopo alcuni risultati altalenanti, salvo un filotto di cinque risultati utili consecutivi (4 vittorie e un pareggio) tra la 13\u00aa e la 17\u00aa giornata, i rossoneri chiudono il girone d'andata al settimo posto, con 9 vittorie, 3 pareggi e 7 sconfitte, 36 gol fatti e 26 subiti. In questa squadra, fortemente rivoluzionata a livello di rosa, \u00e8 il giovane El Shaarawy il trascinatore che guida la classifica dei marcatori di Serie A dalle prime giornate fino all'inizio di gennaio, quando viene superato da Cavani. Dopo una rimonta nel girone di ritorno, il Milan raggiunge il terzo posto in classifica (da quest'anno unico piazzamento utile per la qualificazione ai preliminari di Champions League). In Coppa Italia Il Milan viene eliminato ai quarti dalla Juventus., mentre in Champions League esce agli ottavi di finale per mano del Barcellona. \u00c8 la quarta eliminazione negli ottavi di finale di Champions League subita dal Milan nelle ultime cinque partecipazioni ed \u00e8 la quinta volta nelle ultime sei edizioni delle coppe europee in cui i rossoneri vengono estromessi al primo turno a eliminazione diretta.\nA fine agosto 2013 la squadra si guadagna l'accesso alla fase a gironi di Champions superando i play-off a spese del , battuto con il punteggio complessivo di 4-1. Il campionato dei rossoneri non \u00e8 positivo: dopo aver rimediato sei sconfitte e alcuni pareggi poco convincenti, alla 19\u00aa giornata Massimiliano Allegri, che gi\u00e0 aveva annunciato l'abbandono a fine stagione, viene sollevato dall'incarico e sostituito da Clarence Seedorf, dopo una sconfitta per 4-3 sul campo del Sassuolo che fa sprofondare la squadra a 6 punti dalla zona retrocessione. Il Milan chiude poi il campionato all'ottavo posto a pari punti con il Torino, mancando la qualificazione all'Europa League e rimanendo fuori dalle competizioni UEFA dopo quindici stagioni consecutive in Europa (record di partecipazioni consecutive alle coppe europee nella storia del club). In Coppa Italia viene eliminato ai quarti di finale dall'Udinese, mentre in Champions League esce agli ottavi di finale, questa volta per mano dell'. Il 19 maggio viene inaugurata \"Casa Milan\", la nuova sede della societ\u00e0 rossonera sita in zona Portello: in precedenza essa si trovava nello storico palazzo di via Filippo Turati 3, che divent\u00f2 sede dei rossoneri nel 1966\nLa fine dell'era Berlusconi e il doppio cambio di propriet\u00e0 (2014-2019).\nIl 9 giugno 2014 la societ\u00e0 annuncia la decisione di affidare la panchina della prima squadra a Filippo Inzaghi, ex attaccante del club e allenatore della Primavera. Clarence Seedorf \u00e8 dunque esonerato. Il club, che non partecipa alle coppe europee per la prima volta dalla stagione 1998-99, finisce decimo nel campionato 2014-2015 con 52 punti (cinque in meno dell'anno precedente) e rimane fuori dalle coppe europee per il secondo anno consecutivo, come nel biennio 1996-1998.\nNella stagione successiva (2015-2016) la societ\u00e0 non rinnova la fiducia neanche al tecnico Inzaghi e sceglie di affidarsi all'ex interista Sini\u0161a Mihajlovi\u0107. Nonostante gli sforzi nel mercato estivo (sono 86 milioni gli euro spesi per rinforzare la squadra), il campionato prosegue sulla falsariga di quello precedente. A sei giornate dal termine, dopo la sconfitta casalinga contro la capolista , con il club che occupa il sesto posto in classifica, la dirigenza comunica di aver esonerato l'allenatore Mihajlovi\u0107 e di aver affidato la panchina all'ex giocatore del club, nonch\u00e9 allenatore della squadra primavera Cristian Brocchi. Nonostante il cambio di allenatore, il Milan chiude il campionato al settimo posto, anche quest'anno in una posizione di classifica non utile ad assicurare la qualificazione alle coppe europee della stagione successiva. In Coppa Italia raggiunge invece la finale dopo tredici anni, che perde per mano della Juventus ai supplementari. Tuttavia il club acquisisce il diritto di partecipare alla Supercoppa italiana 2016, in quanto la Juventus ha vinto anche il campionato.\nNella stagione 2016-2017, con alla guida il nuovo allenatore Vincenzo Montella, i rossoneri conducono un girone d'andata al di sopra delle aspettative, culminato a dicembre con la vittoria della Supercoppa italiana a Doha ai danni della Juventus ai tiri di rigore. Nel girone di ritorno la squadra non riesce a ripetere le buone prestazioni, ma ottiene comunque il sesto posto finale, valido per l'accesso al terzo turno preliminare di Europa League.\nIl 13 aprile 2017, dopo alcuni mesi di trattative, il gruppo Fininvest cede la totalit\u00e0 delle quote in proprio possesso, pari al 99,93% del capitale sociale, alla \"Rossoneri Sport Investment Lux\", societ\u00e0 lussemburghese che fa capo dall'imprenditore cinese Li Yonghong, per la cifra complessiva di 740 milioni di euro; il giorno seguente, l'assemblea dei soci elegge lo stesso Li Yonghong presidente del Milan, primo straniero a ricoprire questa carica dopo l'inglese Alfred Edwards, co-fondatore e primo presidente della societ\u00e0 milanese fino al 1909. La successiva nomina di un nuovo consiglio di amministrazione segna, tra le altre cose, l'uscita di scena dopo oltre trent'anni di Adriano Galliani, storico plenipotenziario del Milan di Silvio Berlusconi, sostituito nella carica di amministratore delegato da Marco Fassone.\nNell'estate 2017 il Milan inaugura il nuovo corso cinese varando una fastosa campagna acquisti che porta a Milanello ben undici nuovi calciatori, su tutti il neocapitano Leonardo Bonucci strappato alla Juventus: la societ\u00e0 investe nella nuova rosa un totale di circa 230 milioni di euro, cifra-\"record\" per una squadra italiana in una singola sessione di mercato.\nQueste premesse di rivalsa vengono per\u00f2 seccamente smentite dal campo, con il rinnovato Milan che non mostra cambi di marcia rispetto alle precedenti stagioni. Gi\u00e0 in autunno, a seguito di una serie di risultati altalenanti in campionato, Montella \u00e8 esonerato; al suo posto viene promosso dalla formazione Primavera la \"bandiera\" rossonera Gennaro Gattuso. Con il nuovo allenatore la squadra pare invertire la rotta, ma il ritardo in classifica accumulato nella prima parte di stagione non consente l'ingresso in una posizione di classifica utile per la qualificazione in Champions League. Neanche in Europa League i risultati sono brillanti: l'eliminazione giunge agli ottavi di finale contro l'Arsenal, mentre in Coppa Italia il Milan mostra maggiore \"verve\", raggiungendo la finale dopo aver superato il Verona, i concittadini dell'Inter e la Lazio. Nell'atto conclusivo, all'Olimpico di Roma, i rossoneri perdono per\u00f2 nettamente contro la Juventus (0-4), stabilendo il poco invidiabile record di finali perse in questa competizione (9). Al termine di una stagione tormentata, in campionato i \"Diavoli\" chiudono al sesto posto della classifica: la qualificazione all'Europa League resta tuttavia \"sub iudice\" per qualche settimana, a causa delle sanzioni relative la sopravvenuta violazione del fair play finanziario; la paventata esclusione dalle coppe europee, comminata in prima battuta dalla UEFA, viene successivamente annullata dal TAS nel mese di luglio.\nIl 10 luglio 2018, la Elliott Management Corporation comunica di aver assunto il controllo del club a seguito dell'inadempimento delle obbligazioni verso il fondo d'investimento statunitense da parte del presidente Li Yonghong, che il 21 luglio successivo, dopo la riunione dell'assemblea dei soci, viene sollevato dall'incarico insieme all'amministratore delegato Marco Fassone. Contestualmente viene eletto presidente Paolo Scaroni, gi\u00e0 membro del consiglio d'amministrazione. Il Milan chiude la miglior stagione dal 2012-2013 al 5\u00ba posto con 68 punti, mancando per un solo punto la qualificazione alla Champions League. Alla fine del campionato, per effetto del lodo del TAS, il club rossonero viene escluso dall'Europa League per aver violato le norme del fair play finanziario nei trienni 2014-2017 e 2015-2018.\nGli anni 2020.\nLa gestione Pioli e il ritorno in Champions League (2019-2021).\nLa stagione pi\u00f9 travagliata del calcio italiano dal dopoguerra si apre, per il Milan, con diversi cambi nell'organigramma societario: il direttore generale dell'area tecnico-sportiva Leonardo si dimette dal proprio incarico; Paolo Maldini viene promosso direttore tecnico, mentre Zvonimir Boban fa ritorno in rossonero nelle vesti di \"chief football officer\". Nelle settimane successive viene annunciato anche Frederic Massara come direttore sportivo. Inoltre, dopo un anno e mezzo alla guida della squadra rossonera, lascia la carica di allenatore Gennaro Gattuso. Al suo posto la societ\u00e0 rossonera ingaggia Marco Giampaolo, che in campionato parte male, subendo quattro sconfitte nelle prime sei giornate (peggior partenza del Milan dal 1938-1939) e venendo esonerato in ottobre per lasciare il posto a Stefano Pioli. Con l'arrivo nel mercato invernale di Zlatan Ibrahimovi\u0107, di ritorno in rossonero dopo sette anni, e di Simon Kj\u00e6r, il Milan appare in ripresa e inizia a risalire le posizioni in classifica: malgrado un filotto di partite senza sconfitte nella ripresa del torneo, da giugno ad agosto (si segnala la vittoria in rimonta per 4-2 in casa contro la Juventus, con i rossoneri che non segnavano quattro reti ai bianconeri dal 1989), a causa del negativo girone d'andata i rossoneri chiuderanno al sesto posto una stagione sospesa e poi ricominciata, pesantemente condizionata dall'emergenza Coronavirus. Buono \u00e8 anche il cammino in Coppa Italia, arrestatosi in in semifinale per mano della Juventus per la regola dei gol fuori casa, dopo due pareggi (1-1 a Milano e 0-0 a Torino), con il Milan che chiude da imbattuto la competizione.\nConfermato il tecnico emiliano, il Milan inizia il campionato 2020-2021 proseguendo la serie di risultati utili consecutivi iniziata l'anno precedente e portandola a 27 partite di fila senza sconfitte: questi risultati positivi valgono la vetta solitaria della classifica gi\u00e0 dopo 4 giornate. Il primo posto in graduatoria viene mantenuto fino al termine del girone di andata, quando i rossoneri si laureano campioni d'inverno, e per ulteriori due giornate: alla terza di ritorno, infatti, i rossoneri cedono il passo all'Inter, che allunga il distacco vincendo il derby nella giornata successiva. Da allora gli uomini di Pioli incappano in alcuni risultati negativi e arrivano ad occupare anche il quinto posto, ma una serie di risultati utili nelle ultime gare di campionato consente loro di chiudere al secondo posto in classifica (miglior piazzamento dal 2012-2013), ottenendo la qualificazione alla UEFA Champions League dopo sette anni di assenza dalla competizione. In questa stagione la squadra stabilisce il record assoluto di vittorie esterne in Serie A (16), mentre l'attaccante portoghese Rafael Le\u00e3o consegue il nuovo primato del gol pi\u00f9 veloce nella storia della Serie A. In Europa League i meneghini vengono eliminati agli ottavi di finale dal Manchester United, mentre in Coppa Italia ai quarti dall'Inter."}
{"id": "1649925", "revid": "23117", "url": "https://it.wikipedia.org/wiki?curid=1649925", "title": "Mystery EP", "text": ""}
{"id": "1649926", "revid": "113728251", "url": "https://it.wikipedia.org/wiki?curid=1649926", "title": "Riso parboiled", "text": "Il parboiled, o parboilizzato (dall'inglese \"partially boiled\", parzialmente bollito), \u00e8 una modalit\u00e0 di trattamento dei chicchi di riso per salvaguardarne il contenuto di micronutrienti (vitamine e sali minerali) e consentire cotture prolungate.\nIl parboiled presenta quasi lo stesso tenore nutritivo del riso integrale: il procedimento, il \"parboiling\", \u00e8 adottato oggi in tutto il mondo, per lo pi\u00f9 abbinato a moderne tecnologie.\nIl parboiling.\nDopo essere stato sottoposto al procedimento, il riso grezzo viene avviato come sempre ai mulini per la sbramatura e per le ulteriori raffinazioni. In precedenza si otteneva un \u201ceffetto Parboiling\u201d \u2013 in forma limitata - trattando dapprima il riso al vapore e lasciandolo poi essiccare al sole. Il riso parboiled ha un riflesso leggermente giallastro, ma con la cottura diventa bianchissimo e rimane al dente anche se cotto pi\u00f9 a lungo."}
{"id": "1649939", "revid": "4106", "url": "https://it.wikipedia.org/wiki?curid=1649939", "title": "Riso Parboiled", "text": ""}
{"id": "1649943", "revid": "125352375", "url": "https://it.wikipedia.org/wiki?curid=1649943", "title": "Caciara", "text": "La caciara \u00e8 una capanna in pietra a secco costruita e fruita dai pastori dell'Appennino centrale: comunemente conosciuta come \"capanna a th\u00f2los\", in Abruzzo e nelle Marche prende il nome, appunto, di \"caciara\".\nOrigini.\nIl termine \"caciara\" sembra derivare dal latino \"casearia\" (ossia un luogo di produzione di formaggi). Era pratica comune usare un luogo comune per depositare gli attrezzi agricoli di pi\u00f9 agricoltori. Le caciare hanno una struttura simile ai trulli della Puglia: la transumanza ha creato nei secoli una stretta relazione tra i pastori dell'Appennino centrale e il Tavoliere delle Puglie.\nDescrizione.\nStruttura.\nLa struttura \u00e8 costruita in pietra senza l'uso di malte leganti. La forma \u00e8 semisferica o ogivale. La tecnica costruttiva consentiva ai pastori la realizzazione senza l'utilizzo di complesse attrezzature e centine di legno. \nLa particolarit\u00e0 sta nel fatto che la costruzione ha la caratteristica dell'autosostegno, grazie alla sfericit\u00e0 della struttura che presenta, procedendo verso l'alto, cerchi concentrici sovrapposti con diametro lievemente decrescente, in modo che l'anello successivo \u00e8 sostenuto da quello sottostante. \nLa tecnica \u00e8 quella dell'arco a mensola.\nUso.\nLe caciare erano utilizzate dai pastori per il proprio ricovero e per eseguire, in luogo riparato la lavorazione e per il deposito temporaneo dei formaggi. Il termine caciara potrebbe derivare dal latino \"casearia\" e quindi luogo dove si produce e si ricovera il formaggio. Altra ipotesi pi\u00f9 recente \u00e8 quella legata alla parola \"casale\" usata dalle genti locali per indicare i capanni dove gli agricoltori ricoveravano gli attrezzi da lavoro da utilizzare per i terreni siti pi\u00f9 in quota e quindi pi\u00f9 difficili e pi\u00f9 faticosi da raggiungere.\nSiti.\nLe caciare sono presenti sui Monti Gemelli e soprattutto sulla Montagna dei Fiori a nord-est dei Monti della Laga sulla zona di confine tra le province di Teramo e di Ascoli Piceno. Oltre 150 capanni sono attualmente ancora visibili e alcuni di questi presentano un buono stato di conservazione. Altri esempi si trovano nell'aquilano, nella Valle del Vasto, in localit\u00e0 Ienca. Sulla Maiella, dai paesi di Lettomanoppello, Abbateggio, Roccamorice verso Passo Lanciano si trova la pi\u00f9 grande concentrazione di capanne a tholos."}
{"id": "1649959", "revid": "3115", "url": "https://it.wikipedia.org/wiki?curid=1649959", "title": "Commercio del riso", "text": "Il commercio del riso a livello internazionale \u00e8 caratterizzato dal fatto che i massimi paesi produttori (Cina, India, Indonesia e Bangladesh) sono anche i massimi consumatori. Nelle annate normali pertanto il quantitativo esportabile \u00e8 costituito da una frazione molto piccola della produzione e, addirittura nelle annate scarse, tali paesi sono importatori netti.\nPaesi esportatori.\nPaesi decisamente esportatori sono invece quelli dell'Asia sud-orientale (Viet Nam, Thailandia, Myanmar), anzi periodicamente torna la notizia che gli stessi vogliano creare un \"cartello\" come quello dell'OPEC. Nel complesso il peso del commercio internazionale non \u00e8 paragonabile a quello degli altri cereali (frumento e mais soprattutto) e nelle annate scarse tende addirittura a contrarsi ulteriormente. Ma se in percentuale rispetto alla produzione mondiale il commercio del riso ha una importanza relativamente contenuta, in cifra assoluta ha una dimensione considerevole, intorno ai 25 milioni di tonnellate\nGli Stati Uniti d'America, pur avendo una produzione relativamente modesta, (intorno al 5% della produzione mondiale) sono in grado di esportare notevoli quantit\u00e0 (attorno al 12% del commercio internazionale).\nLa borsa merci che fissa il prezzo del riso a livello internazionale \u00e8 pertanto quella di Chicago. Le variazioni in aumento, come quella verificatesi nel 2008 rischiano di affamare una quota significativa del \"sud del mondo\". Le tensioni del mercato sono perci\u00f2 particolarmente seguite.\nDati sul commercio mondiale.\nPaesi esportatori.\nSolamente il 4% della produzione mondiale di riso, che si avvicina alle 600 milioni di tonnellate, \u00e8 destinato al commercio internazionale. Quest'ultimo \u00e8 in crescita circa del 7% per anno. \nCommercio del riso nell'Unione europea.\nLa produzione del riso nell'Unione europea \u00e8 dell'ordine di 2,5 milioni di tonnellate di riso lavorato, ma il consumo ascende a 3,5 milioni di tonnellate. Deve perci\u00f2 importare il 40% dei suoi consumi. Precedentemente le importazioni avvenivano dagli USA, ma furono rilevate presenze di riso OGM non ammesse nell'Unione. I mercati di rifornimento divennero quindi quelli del Sud-Est asiatico. L'Italia da sola ne produce 1,44 milioni di tonnellate, di cui 0,5 destinato all'esportazione .\nIl commercio del riso in Italia.\nLa maggior parte della produzione del riso avviene nella zona di Vercelli, dove ha sede la pi\u00f9 importante borsa del riso italiana nel \"Palazzo della Casa dell'Agricoltore\".\nGrazie alla costruzione del Canale Cavour tra il 1860 e 1866 la zona si trasform\u00f2 in un'importantissima regione di coltivazione del riso e in , messo in crisi dalla concorrenza asiatica sin dal 1882, quando la qualit\u00e0 \"Rangoon\" si vendeva a un quarto del risone locale, portando all'abolizione in Italia del costo forzoso.\nVerifica della qualit\u00e0 nel mercato del riso italiano.\nIn un primo momento chicchi vengono esaminati e individuati i chicchi carenti per forma o colore. Vi \u00e8 poi la contrattazione del prezzo che stabilisce il prezzo medio di ciascuna variet\u00e0 di riso.\nI prezzi stabiliti al mercato del riso di Milano vengono poi adottati come i prezzi indicativi per l'intero mercato italiano."}
{"id": "1649961", "revid": "1772257", "url": "https://it.wikipedia.org/wiki?curid=1649961", "title": "Black Mesa", "text": "Con Black Mesa si pu\u00f2 intendere:"}
{"id": "1649967", "revid": "1904508", "url": "https://it.wikipedia.org/wiki?curid=1649967", "title": "Stefano Colonna", "text": "Biografia.\nStefano Colonna nacque a Roma, da Pietro Colonna detto \u201dSciarretta\u201d. Era fratello di Agapito IV, e nipote di Agapito III Colonna. Furono nominati insieme Cardinali nel concistoro del 18 settembre 1378, ma Stefano mor\u00ec poco dopo, nello stesso anno 1378 o all'inizio del 1379. Non fece in tempo ad avere assegnato il titolo di una chiesa.\nEra stato Governatore della Marca Anconetana, Legato pontificio a Genova per ripristinare la pace tra il Doge di Venezia e il Re di Cipro. Protonotario apostolico e Prevosto di Saint-Omer, diocesi di Th\u00e9rouanne.\n\u00c8 sepolto a Roma nella cappella di famiglia nella patriarcale Basilica Liberiana."}
{"id": "1649969", "revid": "183694", "url": "https://it.wikipedia.org/wiki?curid=1649969", "title": "Eugenio Picozza", "text": "Allievo di Massimo Severo Giannini, dopo aver insegnato in diverse universit\u00e0 italiane, tra cui quella di Sassari, attualmente \u00e8 professore ordinario di Diritto Amministrativo presso l'Universit\u00e0 degli studi di Roma Tor Vergata. Oltre a tale branca del diritto, dedica particolare attenzione allo studio dei rapporti tra diritto comunitario e diritto amministrativo.\nOpere.\nTra le sue opere figurano oltre alle voci sull\"'Enciclopedia giuridica\" dell'Istituto dell'Enciclopedia Italiana: \"Giustizia amministrativa e diritto comunitario\" e \"Attivit\u00e0 amministrativa e diritto comunitario\", i manuali \"Il processo amministrativo\" (2008), \"Introduzione al diritto amministrativo\" (2006), \"Diritto amministrativo e diritto comunitario\" (2004), \"Linee guida del diritto amministrativo\" (1999), \"Processo amministrativo e diritto comunitario\" (1997). Vanno inoltre ricordate le monografie \"Edilizia privata\" (1999), \"Il diritto pubblico dell'economia nell'integrazione europea\" (1996), \"Della pubblica amministrazione\" (1993), \"L'attivit\u00e0 di indirizzo della pubblica amministrazione\" (1988), \"Pubblico impiego. Profili generali\" (1987). \u00c8 condirettore (con il prof Enrico Gabrielli) del \"Trattato di diritto dell'economia\" edito della Cedam, nonch\u00e9 (con il prof Raffaele Lener) della \"Collana di diritto dell'economia\" edita dalla Giappichelli. \u00c8 membro del comitato scientifico della \"Rassegna dell'Avvocatura dello Stato\" nonch\u00e9 della rivista \"Il Consiglio di Stato\"."}
{"id": "1649994", "revid": "599013", "url": "https://it.wikipedia.org/wiki?curid=1649994", "title": "Kevin Hartman", "text": "Ha giocato per nove stagioni nei Los Angeles Galaxy."}
{"id": "1650007", "revid": "37401", "url": "https://it.wikipedia.org/wiki?curid=1650007", "title": "Creme Caramel (gruppo musicale)", "text": "I Creme Caramel furono un gruppo musicale nato nel 1976 dalla formazione de I Pub di Montecatini Terme.\nStoria del gruppo.\nNel 1977 parteciparono al Festival di Castrocaro dove, ancora con il nome I Pub, arrivarono primi assieme a Michele Pecora presentando la canzone \"Un'anima in jeans\". Non parteciparono al Festival di Sanremo 1978, pur avendone diritto come vincitori del precedente Castrocaro, a causa di problemi tra le organizzazioni delle due rassegne canore.\nNell'aprile 1978 incisero il loro primo 45 giri, \"Discomela/Cuore a cuore\" con il nome Creme Caramel, coniato dal produttore Paolo Dossena. Sempre in quell'anno rivincono Castrocaro insieme a Roberta Voltolini nella categoria \"accasati\", con la canzone \"Discomela\", ma ad acquisire il diritto di partecipare al successivo Festival di Sanremo fu la Voltolini.\nDopo numerosi cambiamenti della formazione, i Creme Caramel si sciolsero definitivamente nel 1983.\nDiscografia.\nSingoli"}
{"id": "1650016", "revid": "858648", "url": "https://it.wikipedia.org/wiki?curid=1650016", "title": "Angelica Balabanoff", "text": "Gi\u00e0 segretaria del Comintern, divenne leader politica in Italia nel dopoguerra.\nBiografia.\nNata a \u010cernigov (citt\u00e0 dell'Impero russo, oggi \u010cernihiv in Ucraina) da una famiglia benestante di origine ebraica, Angelica Balabanoff (conosciuta anche come \"Balabanov\" o \"Balabanova\") inizi\u00f2 gli studi in patria ma li prosegu\u00ec all'estero in Svizzera, Belgio e Germania, paesi nei quali l'istruzione superiore e universitaria non era preclusa alle donne, familiarizzandosi con le idee del radicalismo politico. A Bruxelles si laure\u00f2 in lettere e filosofia ed ebbe i primi contatti con alcuni esponenti dell'ambiente socialista internazionale, tra cui il professor Augsmans, sindaco socialista della citt\u00e0, l'avvocato Umberto Zanni, August Bebel e Clara Zetkin.\nNel 1900 giunse a Roma dove divenne allieva di Antonio Labriola. Si iscrisse al Partito Socialista Italiano e, successivamente, si prodig\u00f2 in Svizzera a favore degli operai italiani delle industrie tessili. Nel 1904, a Lugano, fond\u00f2, con Maria Giudice il giornale \"Su, compagne\", rivolto alle donne proletarie. Tornata nuovamente in Italia, trasfer\u00ec la sede del giornale a Venezia. Dal 1912 al 1917 fece parte della direzione del Partito socialista e alla fine del 1912 affianc\u00f2 Benito Mussolini nella direzione del quotidiano del PSI \"Avanti!\". Di Mussolini fu anche amante (la prima delle due amanti ebree del futuro duce; la seconda sarebbe stata l'intellettuale Margherita Sarfatti).\nAllo scoppio della prima guerra mondiale si schier\u00f2 a fianco di Clara Zetkin con la parola d'ordine di \"guerra alla guerra\", una posizione di assoluto pacifismo che sostenne anche nella Conferenza di Zimmerwald. Durante la guerra pass\u00f2 un periodo nella neutrale Svezia, dove si affili\u00f2 al neonato Partito della Sinistra Socialdemocratica e divenne sodale dei leader comunisti svedesi Ture Nerman, Fredrik Str\u00f6m, Zeth H\u00f6glund e Kata Dalstr\u00f6m.\nDopo aver conosciuto in Svizzera Lenin, allo scoppio della rivoluzione russa nel 1917, Angelica Balabanoff ader\u00ec al Partito Operaio Socialdemocratico Russo (bolscevico) e si trasfer\u00ec in Russia, ricoprendo importanti incarichi nel partito. Secondo Emma Goldman, la Balabanoff fu presto disillusa dallo stile del socialismo russo, avendo ormai \"messo radici nel suolo d'Italia\" , e dal dover vivere temporaneamente a palazzo Narishkin.\nNel biennio 1919\u20131920 fu segretaria della Terza internazionale comunista, lavorando a stretto contatto, oltre che con lo stesso Lenin, con Lev Trotsky, Stalin, Grigorij Zinov'ev, Emma Goldman e altri. \nA seguito della rivolta di Kron\u0161tadt, nel 1921, ebbe profonde divergenze con Lenin, Trotsky e tutta la dirigenza del Partito bolscevico e alla fine del 1921 decise di lasciare la Russia . And\u00f2 prima in Svezia, poi si trasfer\u00ec a Vienna dove poteva sentirsi pi\u00f9 vicina ai socialisti italiani , riprendendo i contatti con Giacinto Menotti Serrati. Dopo che questi ebbe lasciato il partito socialista per aderire al PCdI, la Balabanoff guid\u00f2 l'ala massimalista del partito socialista, stando in Francia, fino al suo espatrio in America, avvenuto nel 1935.\nNel periodo del regime fascista, soggiorn\u00f2 in Svizzera (dove continu\u00f2 a pubblicare l\"Avanti!\"), a Parigi e a New York, facendo ritorno in Italia solo alla fine della seconda guerra mondiale. Nel 1947 ader\u00ec al Partito Socialdemocratico Italiano (PSLI, poi PSDI) di Giuseppe Saragat, nato dalla scissione di Palazzo Barberini . \nMor\u00ec a Roma nel 1965 all'et\u00e0 di 87 anni.\nRiconoscimenti e memoria.\nAngelica Balabanoff \u00e8 uno dei personaggi principali della fiction televisiva RAI del 1993, \"Il giovane Mussolini\", interpretata da Susanne Lothar.\nAlla memoria della Balabanoff \u00e8 inoltre dedicato il libro \"The Dinner Party\" di Judy Chicago.\nNel 2015 il Comune di Milano ha deciso l'iscrizione del suo nome nel Famedio di Milano, all'interno del Cimitero Monumentale.\nA Roma le sono stati invece dedicati un istituto comprensivo ed una via."}
{"id": "1650027", "revid": "1543377", "url": "https://it.wikipedia.org/wiki?curid=1650027", "title": "The Galaxy Railways", "text": " \u00e8 un anime televisivo fantascientifico della durata di 26 episodi, \"spin off\" della serie \"Galaxy Express 999\", ideato da Leiji Matsumoto e Hideo Aihara, e realizzato dallo studio Planet nel 2003.\nNel 2006 ne \u00e8 stata realizzata una seconda serie televisiva, sempre di 26 puntate, intitolata . Sempre nel 2006 \u00e8 stata prodotta anche una serie OAV di 4 episodi, , cronologicamente collocata tra le due serie televisive.\nLa prima serie televisiva \u00e8 stata acquisita per l'Italia da Yamato Video.\nTrama.\n\"The Galaxy Railways\".\nNel futuro, l'umanit\u00e0 si avventurer\u00e0 nelle profondit\u00e0 dello spazio utilizzando dei treni tecnologicamente avanzati. La flotta della Galaxy Railways trasporta innumerevoli cittadini galattici da un pianeta all'altro, protetti dalla Space Defence Force dalle minacce del terrorismo, degli sciami di meteore e dalle razze aliene ostili.\nAll'inizio della storia, il protagonista Manabu Yuki ha sempre sognato di unirsi alla SDF, seguendo il percorso del padre e del fratello, morto servendo la SDF. Sfortunatamente, la madre \u00e8 stanca di perdere membri della famiglia nello spazio, e cerca di impedirgli di avverare il suo desiderio. Nonostante questo, Manabu vuole partecipare, e si imbarca verso la Destiny Station, da cui inizier\u00e0 l'avventura.\n\"Ginga tetsud\u014d monogatari: Eien e no bunkiten\".\nEssendosi unito alla SDF, Manabu deve lavorare insieme a nuovi e vecchi membri della SDF a bordo del Big One. Mentre il gruppo viaggia nelle regioni pi\u00f9 remote dello spazio, essi devono combattere terroristi e invasori alieni che minacciano i passeggeri di alcuni treni. Attraverso questi eventi Manabu imparer\u00e0 a rispettare i propri compagni e a sviluppare amicizie durature.\nSigle.\nThe Galaxy Railways\nGinga tetsud\u014d monogatari: Eien e no bunkiten"}
{"id": "1650030", "revid": "116944", "url": "https://it.wikipedia.org/wiki?curid=1650030", "title": "Corona di Aragona", "text": ""}
{"id": "1650036", "revid": "162719", "url": "https://it.wikipedia.org/wiki?curid=1650036", "title": "Classe Leander/Amphion", "text": ""}
{"id": "1650039", "revid": "2094522", "url": "https://it.wikipedia.org/wiki?curid=1650039", "title": "Ginevra Sforza", "text": "Biografia.\nSpos\u00f2 il maturo Sante Bentivoglio, cugino di Giovanni II Bentivoglio, il 19 maggio 1454 presso la chiesa di San Giacomo Maggiore. Al primo marito diede due figli:\nNel 1463 rimase vedova e l'anno dopo spos\u00f2 Giovanni II, divenendo tra l'altro sua consigliera. Probabilmente tra i due era gi\u00e0 nata una relazione.\nGinevra diede al marito sedici figli, di cui cinque morirono nella prima infanzia:\nStrinse amicizia con Gentile Budrioli, moglie del notaio Alessandro Cimieri, che venne accusata di stregoneria e messa al rogo nel 1498.\nNel 1466 il papa Paolo II riconobbe la signoria di Giovanni e gli attribu\u00ec il Vicariato papale di Bologna.\nDopo aver affrontato quella dei Malvezzi nel 1488, nel 1501 i Bentivoglio scoprirono un'altra congiura organizzata dalla famiglia rivale dei Marescotti. Su consiglio di Ginevra, molti membri della famiglia furono ucciso per vendetta.\nNel 1505 i congiurati scampati alle stragi chiesero aiuto al papa Giulio II il quale ordin\u00f2 a Giovanni II di lasciare la citt\u00e0 insieme alla famiglia. Ginevra, esiliata a Parma, dove aveva trovato rifugio presso il marchese Pallavicino, venne scomunicata in quanto non si era allontanata sufficientemente da Bologna. Giulio II si rifiut\u00f2 sempre di riceverla, nonostante le numerose suppliche, nel suo stesso castello di Ponte Poledrano (oggi Bentivoglio) del quale il Papa aveva preso possesso.\nA Bologna le propriet\u00e0 dei Bentivoglio furono saccheggiate e il Palazzo Bentivoglio raso al suolo.\nMor\u00ec 16 maggio 1507 e il suo corpo venne sepolto in una fossa comune nei pressi di Busseto. L'anno dopo mor\u00ec anche Giovanni."}
{"id": "1650042", "revid": "287204", "url": "https://it.wikipedia.org/wiki?curid=1650042", "title": "Prometacentro", "text": ""}
{"id": "1650046", "revid": "3082", "url": "https://it.wikipedia.org/wiki?curid=1650046", "title": "HMS Rodney (1925)", "text": ""}
{"id": "1650060", "revid": "767487", "url": "https://it.wikipedia.org/wiki?curid=1650060", "title": "Kingcrow", "text": "I Kingcrow sono una band italiana nata ad Anguillara Sabazia (Roma), nel 1996. Il gruppo fonde progressive rock e hard rock.\nBiografia.\nPrimi anni (1996-2001).\nLa band parte con il nome iniziale di \"Earth Shaker\" nel 1996 dai fratelli Diego e Thundra Cafolla, rispettivamente prima chitarra e batteria, e al nucleo originale si vanno presto ad aggiungere Claudio Polito al basso, Sergio Casadei alla voce e Massimiliano Fabrizi come seconda chitarra. Le influenze iniziali nello stile della band prendono spunto dal \"classic heavy metal\" degli Iron Maiden, Deep Purple e Black Sabbath.\nNel 1997 la band registra la sua prima demo, \"Eyes of Memories\", e cambia nome in Kingcrow, ispirandosi alle suggestive atmosfere noir del poema \"Raven\" (Il corvo e altre poesie) di Edgar Allan Poe. Avviene anche la sostituzione del primo cantante con Stefano \"Thunder\" Tissi e del secondo chitarrista con Marco Piscitelli.\nTra il 1999 e il 2001 la band inizia a prendere un'impronta pi\u00f9 Progressive, ispirandosi principalmente alle sonorit\u00e0 dei Rush e fanno uscire un secondo demo intitolato \"Hurricane's eye\", nel 2000.\nSomething Unknown (2001-2003).\nNel 2001 pubblicano il primo album in studio: \"Something Unknown\". Molti dei testi di questo Album traggono ispirazione da classici della letteratura contemporanea, come ad esempio la traccia \"The Black Tower\" attinge le sue oscure atmosfere dal primo libro della serie \"La torre nera\" di Stephen King: \"L'ultimo cavaliere\".\nSempre nel 2001 entrano nella band due nuovi componenti: alla seconda chitarra Ivan Nastasi (ex Sanitarium) al posto di Marco Piscitelli, e al basso Matteo Trinei (che collaborer\u00e0 con la band fino al 2004).\nNel 2002 la band vede un'ulteriore sostituzione del cantante: al posto di Stefano Tissi entra Mauro Gelsomini, che inizia ad occuparsi anche della stesura dei testi.\nInsider (2003-2005).\nNel 2003 esce il terzo demo, \"Matzmariels\", dal sapore epico proprio delle ballate dei bardi medioevali. Il nome del brano viene da \"Mazzamariello\", che nel folklore Anguillarino \u00e8 un folletto dispettoso che nasconde le cose.\nLe atmosfere sperimentali di \"Matzmariels\" convincono il gruppo a voler fare un passo avanti, impegnandosi nella creazione progetti che abbiano l'ampio respiro e la continuit\u00e0 di trama tipici di un concept album, con testi rigorosamente in inglese ed estremamente curati nella stesura, sullo stile di \"Tommy\" degli Who e di \"\" dei Savatage. Iniziano cos\u00ec un massiccio lavoro, che nel 2004 d\u00e0 vita a \"Insider\", disco dalle sonorit\u00e0 pi\u00f9 dure e taglienti rispetto al precedente, ispirato alle attualissime tematiche legate al potere oligarchico dell'industria genetica. Lavoro che il gruppo considera come la propria vera forma di Progressive Metal: un flusso continuo di emozioni narrate dalla musica. Sempre in quell'anno, termina la collaborazione con Matteo Trinei e al suo posto subentra un nuovo bassista, Giulio Caputi.\nTimetropia (2005-2010).\nTra la fine del 2004 e l'inizio del 2005, i Kingcrow costruiscono il loro studio di registrazione, a Roma, e iniziano a registrare il nuovo album, che esce nel 2006 con il titolo di \"Timetropia\", pubblicato da Lucretia Records International, con cui la band firma un contratto di esclusiva mondiale per la distribuzione dell'album.\nCon \"Timetropia\" i Kingcrow creano una vera rock opera, erede dei grandi musical rock come \"Jesus Christ Superstar\", \"Tommy\", \"The Rocky Horror Picture Show\", e \"Hair\". \"Timetropia\" (entropia, disordine temporale) \u00e8 un album prog metal dallo stile anni novanta, caratterizzato da composizioni elaborate e brani in continua mutazione, di melodie scolpite da vocals cariche di passione e teatralit\u00e0. Anche questo \u00e8 quasi un Concept Album, prismatico e visionario, alla stregua di un film di David Lynch, ma reinterpretato nello stile tipico della band.\nNel 2007, in concomitanza all'avvicendarsi di un nuovo bassista, Angelo Orlando, riconoscibile per uno lo stile che si rif\u00e0 alle calde sonorit\u00e0 Jazz di Jaco Pastorius, la band partecipa a vari Festival tra cui il Midsummer Fest, l'Evolution Festival e il S-Hammer Metal Fest. Alla fine della stagione estiva di quell'anno Angelo Orlando esce momentaneamente dalla formazione, per rientrarvi ad inizio 2008, che inizia con la partecipazione gruppo al Lucille Rock Fest, insieme agli olandesi Vengeance. Sempre in quell'anno i Kingcrow partecipano inoltre al Gods of Metal spalleggiando pilastri della scena metal internazionale quali Iron Maiden, Judas Priest, Slayer.\nNel febbraio 2009, durante le registrazioni del loro quarto album, i Kingcrow annunciano la separazione dal cantante Mauro Gelsomini che, per motivi personali, lascia la band.\nPhlegethon (2010).\nNel 2010 esce il quarto Album Phlegethon pubblicato da Scarlet Records preceduto dal singolo \"Evasion\" accompagnato da un video musicale per la regia di Mauro Marani. L'anno successivo prendono parte al Tour Europeo degli Americani Redemption, suonando al Festival ProgPower Europe.\nNel 2012 hanno partecipato al Tour Europeo dei Jon Oliva's Pain e al ProgPower USA.\nIn Crescendo (2013).\nNel 2013 esce il quinto Album In Crescendo pubblicato da Sensory Records e parteciperanno al tour Nord Americano dei Pain of Salvation.\nEidos (2015).\nNel 2015 esce il sesto Album Eidos pubblicato da Sensory Records.\nThe Persistence (2018).\nNel 2018 esce il settimo Album The Persistence pubblicato da Sensory Records.\nAstray (2020).\nNel 2020 esce il brano inedito Astray."}
{"id": "1650069", "revid": "124648603", "url": "https://it.wikipedia.org/wiki?curid=1650069", "title": "Meteoritica", "text": "La meteoritica o meteoroastronomia \u00e8 la branca dell'astronomia che studia tutti gli aspetti dei fenomeni meteoritici.\nDescrizione.\nSi occupa delle meteore luminose, meteore soniche, bolidi, meteoroidi, meteoriti, suoni elettrofonici, sciami meteorici, radiante meteorico, corpi progenitori delle meteore, elementi orbitali delle meteore, crateri meteoritici, impattiti e tectiti. \nLa Meteoritica \u00e8 nata, come tutte le Scienze, dall'apporto delle ricerche di molti studiosi, ma unanimemente Ernst Florens Friedrich Chladni \u00e8 ritenuto il primo vero studioso di questa disciplina, tra i primi studiosi un posto di rilievo \u00e8 detenuto dall'italiano Ambrogio Soldani."}
{"id": "1650071", "revid": "282094", "url": "https://it.wikipedia.org/wiki?curid=1650071", "title": "Ginecofobia", "text": "La ginecofobia (o ginofobia, dal greco \u03b3\u03c5\u03bd\u03ae \"gyne\", donna, e \u03c6\u03cc\u03b2\u03bf\u03c2 \"fobia\", paura) \u00e8 una innaturale fobia della donna.\nDefinizione.\nLa paura delle donne, da non confondere con la misoginia, sarebbe da ricondurre ad una fantasia maschile di castrazione. Freud parlava di questa paura delle donne come spiegazione della fantasia maschile della castrazione, che la donna non solo rappresenta, ma attivamente richiama in soggetti che, per le particolari caratteristiche della madre, non hanno raggiunto un sufficiente risolvimento del complesso edipico."}
{"id": "1650074", "revid": "110157", "url": "https://it.wikipedia.org/wiki?curid=1650074", "title": "Dengeki Bunko", "text": " \u00e8 un'etichetta editoriale giapponese appartenente alla ASCII Media Works (in precedenza nota come la MediaWorks). L'azienda \u00e8 stata fondata nel giugno 1993 e produce light novel che mirano prevalentemente a un pubblico maschile. Gli editori di questa casa hanno la reputazione di essere alla costante ricerca di nuovi talenti, anche grazie al Premio Dengeki Novel, un concorso annuale per autori emergenti di light novel."}
{"id": "1650075", "revid": "767487", "url": "https://it.wikipedia.org/wiki?curid=1650075", "title": "Something Unknown", "text": "Something Unknown \u00e8 il primo album della Progressive Hard Rock band italiana dei Kingcrow."}
{"id": "1650080", "revid": "1543377", "url": "https://it.wikipedia.org/wiki?curid=1650080", "title": "Fibi\u0219", "text": "Fibi\u0219 (in ungherese \"Temesf\u00fcves\", in tedesco \"Fibisch\") \u00e8 un comune della Romania di 1.562 abitanti, ubicato nel distretto di Timi\u0219, nella regione storica del Banato. \nFibi\u0219 \u00e8 divenuto comune autonomo nel 2004, staccandosi dal comune di Ma\u0219loc."}
{"id": "1650082", "revid": "287204", "url": "https://it.wikipedia.org/wiki?curid=1650082", "title": "Fibis", "text": ""}
{"id": "1650089", "revid": "1452073", "url": "https://it.wikipedia.org/wiki?curid=1650089", "title": "Projekt Records", "text": "La Projekt Records \u00e8 un'etichetta indipendente statunitense con sede a Brooklyn, a New York, specializzata in gothic rock, ethereal, darkwave, ambient, shoegaze, dream pop and dark cabaret creata da Sam Rosenthal nel 1983. Gli artisti della Projekt basano molto il loro sound sulle tastiere e le chitarre acustiche rispetto ad altri esponenti del genere Goth.\nFra gli artisti della Projekt si possono enumerare i Black Tape for a Blue Girl, gli Android Lust, Steve Roach, gli Unto Ashes, i Mira, Vidna Obmana, i Mortiis, Lycia, gli Arcana, Alio Die, i Tearwave e i Dark Sanctuary.\nLa Projekt Records ha avuto sede negli anni in Florida, a Los Angeles, Chicago e, attualmente, a Brooklyn. La casa ha prodotto 203 lavori, pi\u00f9 altri 25 come Projekt: Archive side-label.\nImpiegati.\nLa Projekt ha impiegato negli anni molti dipendenti, pi\u00f9 o meno noti; fra questi si citino Patrick Ogle della band statunitense Thanatos, Contanstine Maroulis dal programma \"American Idol\", Sam Fogarino degli Interpol e l'ex moglie di Sam Rosenthal e membro dei Black Tape for a Blue Girl Lisa Feuer.\nMeno nota ma fondamentale nell'azienda \u00e8 Shea Hovey, l'assistente di Sam Rosenthal. Assunta nel 2000, in poco tempo \u00e8 arrivata ad essere il volto di facciata della casa discografica; Shea si occupa infatti dei rapporti con il pubblico e con la stampa, presenziando a festival e convention al posto di Sam, il quale si occupa maggiormente dei problemi e della amministrazione dell'etichetta.\nInternet e MP3.\nSam Rosenthal ha intuito e sostenuto sin dagli albori le potenzialit\u00e0 della distribuzione via internet, dei negozi on line e del formato MP3; la Projekt \u00e8 stata infatti una delle etichette pioniere della distribuzione in rete, presentando un catalogo di brani on-line in formato MP3; l'entusiasmo mostrato da Rosenthal nei confronti di questa innovazione tecnologica lo port\u00f2 ad elogiare il download, anche quando illegale.\nProjektfest.\nLa Projekt Records ha creato e organizzato il Projektfest, un festival di musica gotica ed ethereal, che presenta principalmente (ma non esclusivamente) artisti della Projekt. Il primo projektfest si svolse nel 1996 a Chicago, prolungandosi per due giorni. L'anno successivo la citt\u00e0 del vento venne scelta di nuovo come sede del raduno, della durata anche questo di due giorni, ma poche settimane dopo il festival venne riproposto a Citt\u00e0 del Messico. Il 1998 vide il Projektfest composto da una serie di eventi di un giorno ospitati da Los Angeles, Chicago, Philadelphia e New York. L'ultimo Projektfest dur\u00f2 per tre giorni nel 2002, svolgendosi a Philadelphia, e pi\u00f9 precisamente al Teatro Trocadero. Nel 2007, al Blacksun Festival svoltosi a New Haven, nel Connecticut, \u00e8 stato dedicata una giornata al Projektfest."}
{"id": "1650093", "revid": "287204", "url": "https://it.wikipedia.org/wiki?curid=1650093", "title": "Insider (Kingcrow)", "text": "Insider \u00e8 il secondo album della Progressive Hard Rock band italiana dei Kingcrow, pubblicato nel 2004 da Consytech Records Ltd.\nIl disco.\nInsider \u00e8 il primo Concept album vero e proprio dei Kingcrow, nato dal sodalizio compositivo e lirico instauratosi tra il chitarrista Diego Cafolla e il nuovo cantante, Mauro Gelsomini, che ben riescono nella difficile impresa di legare in una sola anima testi e struttura musicale. E, come sostrato emotivo di ispirazione per Insider, i Kingcrow stavolta scelgono di guardare alla maestria indiscutibile dei Queensr\u00ffche di . \nLe tematiche dell'album potrebbero essere inquadrate in quel sottofilone della letteratura Cyberpunk collegato agli esperimenti di Manipolazione Genetica sugli embrioni e agli innesti artificiali sul corpo umano: tra tutti si cita il caso del romanzo fantascientifico Il mondo nuovo di Aldous Huxley, capostipite del genere.\nAnche Insider ha come sfondo un progetto criminale, in questo caso orchestrato da una societ\u00e0 federale controllata dalla macchina governativa: \"Insider\" \u00e8 proprio il nome di un progetto segreto per la creazione di uteri artificiali che si sostituiscono alla maternit\u00e0 naturale. Le cellule di embrioni selezionati con questa procedura diventeranno materiale umano di lavoro ad uso e consumo dei bisogni del progetto federale. Sempre secondo il progetto, gli uomini verranno sterilizzati mediante la diffusione di un virus selezionato chiamato \"Insider\", che d\u00e0 il nome al progetto criminale. \nDopo un'introduzione con voci fuori campo di \"Friendship\", in cui viene tratteggiato il legame di amicizia che unisce Jason e Alan, \u00e8 \"The Project\" il titolo della canzone vera e propria di apertura dell'album, nella quale comincia a dipanarsi la matassa del mistero che avvolge il programma federativo \"Insider\". Infatti uno degli impiegati, Jason, al ritorno da una giornata di lavoro, si trova per errore tra le mani una serie di documenti segreti del governo che si pongono il folle obiettivo di operare nella societ\u00e0 una rivoluzione genetica. Il brano inizia con una serie di riff graffianti del basso di Trinei, che sembra voler scuotere gli ascoltatori, incalzato dal potente gioco di rimandi della batteria di T. Cafolla e delle chitarre del duo D.Cafolla / Nastasi, fino all'inserimento della voce calda e teatrale di Gelsomini, che ben interpreta i dubbi interiori che dilaniano l'animo di Jason, strattonato tra il rendere parte della scoperta solo l'amico Alan oppure mettere al corrente anche la stampa ed i mezzi di comunicazione. Segue la strumentale \"Temptation\", brano dallo stile tipicamente Progressive, nella quale il protagonista \u00e8 Alan, l'amico di infanzia di Jason, che in un momento di egoistica follia \u00e8 tentato di informare i federali sulla scoperta del compagno d'infanzia. \nA questo punto il disco si concede un momento di ampio respiro con i toni morbidi e vibranti della bellissima ballad \"Never Say Die\", dalle atmosfere seventies e dai cori ricchi di Pathos, che vede Jason mettere al corrente delle sue scoperte una giornalista, che sembra promettere di aiutarlo. Tornato a casa, eccitato ed impaurito allo stesso tempo, Jason si addormenta sulla sua scrivania, perso nei meandri dei suoi pensieri. Nella traccia successiva, \"Eyes of a Betrayer\", Alan, accecato da illusioni di potere e ricchezza, si lascia corrompere dagli inviati del governo federale per riportare indietro i fogli compromettenti trovati da Jason. Il brano trasmette una carica emotiva fortissima, in cui l'ascoltatore \u00e8 avvolto dal cupo vortice dei riff di chitarra della coppia D.Cafolla/ Nastasi, e da giri di una carica adrenalinica notevole. Dopo il dolce ed ipnotico intermezzo di \"Into The Cell\", seguono le note forti di \"Lies\", quasi ossessive, per raccontare la trappola che viene orchestrata ai danni di Jason: i federali si macchiano di un omicidio e fanno poi in modo che sia Jason a venir accusato ed imprigionato al posto loro. \nA questo punto Alan, distrutto dai sensi di colpa, decide di raccontare tutto al suo vecchio amico. \u00c8 la volta di \"The Killing Hand\", brano denso di energia tagliente e metallica, in cui emerge una batteria martellante in stile epico. Il testo ci mostra tutta la ferocia della mano omicida federale, pronta ad abbattersi su Alan, considerato una pericolosa mina vagante ai danni del loro piano \u201cperfetto\u201d, e divenuto una figura instabile da gestire. Le voci di sottofondo che gridano al complotto fanno da introduzione a \"Stardust\", pezzo di lirica bellezza, in cui Jason, ingiustamente tacciato di Schizofrenia da una perizia psichiatrica ordita dai federali, confida al pubblico tutto il suo malessere e la sua impotenza: per un momento si sente come un angelo senza ali in una prigione dorata, solo a combattere contro il mondo ed i federali, che con la \u201cpioggia acida\u201d dei loro piano criminali vogliono corrodere i fondamenti stessi che governano le leggi della vita. \nL'album si conclude con il grido accorato di Jason in \"Save Me\", nel quale il protagonista si sente perso, rimasto solo a lottare contro la minaccia di distruzione insita nel sistema. La sua preghiera dalla consistenza rarefatta della polvere di stelle viene resa incalzante dalle rullate della batteria di T.Cafolla e dalle sferzate inferte dalla chitarre di D. Cafolla/ Nastasi, che conferiscono un ritmo circolare alla melodia. A concludere l'album un finale strumentale, che apre con arpeggi di chitarra, a cui si sovrappongono le sonorit\u00e0 acute dei rullanti della batteria e le voci finali di sottofondo, che ci lasciano con il dubbio che anche la stampa si presti inconsapevolmente ai loschi giochi federali\u2026\nSuggestivo ed evocativo anche l'artwork grafico di copertina, nella quale \u00e8 raffigurato un uomo rannicchiato su se stesso, con le braccia che cercano di proteggerlo dai minacciosi palazzi che si incurvano su di lui, quasi soffocandolo: con questa immagine si riesce a creare una Sinestesia (linguistica) che coinvolge vista e udito di chi vi si approccia... L'urlo blu, come lo si potrebbe definire ispirandosi al famoso Grido esistenzialista dell'omonimo quadro di Edvard Munch, \u00e8 lo stesso urlo ed invocazione di Jason affidato al testo e alle avvolgenti sonorit\u00e0 di Save Me, come se la minaccia gravante del progetto Insider si annidasse prima di tutto nei nascosti meandri dell'animo di in ogni uomo... L'art design dell'album \u00e8 ad opera di Luca Pellegrino. "}
{"id": "1650097", "revid": "729019", "url": "https://it.wikipedia.org/wiki?curid=1650097", "title": "Timetropia", "text": "Timetropia \u00e8 il terzo album della Progressive Hard Rock band italiana dei Kingcrow, pubblicato nel 2006 da Lucretia Records International.\nIl disco.\nTimetropia \u00e8 un Concept album molto pi\u00f9 complesso rispetto al secondo lavoro \u2013 \"Insider\" - non solo sotto il profilo tecnico-esecutivo, ma anche dal lato emotivo: si presenta infatti come un disco pi\u00f9 introspettivo e teatrale, che potrebbe essere visto come un musical. Per quanto riguarda il processo compositivo si fondono stili molto lontani tra loro come il Gospel, l'Heavy Prog, il Blues, il Jazz, il Raggae, con echi che ricordano atmosfere tipiche dei Musical degli anni '70.\nIl disco, recensito praticamente in tutta Europa e U.S.A. con riscontri ampiamente positivi da parte della critica, si apre con l'intro \"A Perfect Life\", che descrive la giornata tipo del protagonista, Dirk: immagini della moglie che lo risveglia con un sorriso, di una casa che ricorda l'atmosfera di irreale e fiabesca perfezione, in cui tutto scorre uguale senza cambiamenti. Vediamo poi Dirk uscire di casa e dirigersi al lavoro. Ma il protagonista non arrivera' mai in ufficio, in quanto per strada ha un incidente stradale che lo fa cadere in coma. Quando esce dal coma, Dirk chiede notizie della moglie, ma i medici gli rispondono che ha vissuto in uno stato vegetativo per cinque anni, e che a loro non risulta che lui sia sposato. Queste affermazioni lasciano Dirk in uno stato di vuoto interiore, privato della possibilit\u00e0 di avere dei propri ricordi del passato.\nSegue la strumentale \"Fading Out Part I\", un brano dalle sonorit\u00e0 forti ed ipnotiche, in cui la band da' ampia prova della sua bravura tecnica e teatrale.\n\u00c8 la volta poi di \"Timetropia\", suite in quattro parti che d\u00e0 il titolo all'album: in \"Out of the Darkness\" \u00e8 affidato ai raffinati Riff di chitarra della coppia D. Cafolla e Nastasi, il compito di esprimere l'atmosfera \u201cfuori dal buio\u201d del risveglio dal coma di Dirk: nulla appare pi\u00f9 reale, ma tutto assume il sapore di un'illusione che dilania interiormente.\nEd entriamo quindi nel vivo della suite: Dirk torna nella sua casa, ma non trova riscontri tra ci\u00f2 che gli suggeriscono le immagini dei suoi ricordi e quello che vede tra le pareti del mondo presente. Il suo stato d'animo \u00e8 ben espresso in \"Realusion\": a Dirk sembra di incamminarsi su una via senza uscita, in cui lui brancola confuso e terrorizzato.\nIn \"Beetween Now and Forever\" il malessere esistenziale di Dirk aumenta, e sempre pi\u00f9 si amplifica la sensazione di indossare i panni di un estraneo a se stesso, entrando in una dimensione onirica distorta che lo ossessiona.\nDopo la strumentale \"Fractured\", resa incalzante e potente dall'alchimia unica creata dall'incontro di batteria, chitarre e basso, seguono \"Home\", brano reso caldo e vibrante dalla voce di Gelsomini, e \"A Merry Go Round\", dalle atmosfere noir che ci fanno immergere nell'abisso interiore della droga in cui Dirk \u00e8 ricaduto, abisso da cui in passato la moglie l'aveva aiutato ad uscire..\n\u00c8 in \"Fragile Certainties\" che Dirk percepisce quanto sia sottile per lui la linea che separa follia da sanit\u00e0 mentale, e questa ballata dalle note morbide e malinconiche esprime proprio il senso di soffocamento, freddo interiore, perdita di appigli e smarrimento che si danno battaglia nella mente del protagonista. Mentre cammina, Dirk fa uno strano incontro: la figura di un autostoppista con un volto familiare, che sembra volergli dire qualcosa di importante..\nNella traccia \"A Hitch-Hiker\", le iniziali note cristalline di Xilofono si fondono con il resto della batteria di T. Cafolla, in un crescendo emotivo, mentre le chitarre si rincorrono in riff metallici ed oscuri, criptici e taglienti. \u00c8 a questo punto del concept musicale che si affaccia un elemento chiave: l'autostoppista fornisce a Dirk un misterioso indizio: gli suggerisce infatti di guardare nel cassetto della scrivania nella sala da pranzo per trovare delle risposte. Ed \u00e8 in \"Turn of events in a drawer\" che Dirk scopre che nel cassetto indicato dall'autostoppista \u00e8 custodita una foto: quella di una coppia sposata. Ma il particolare inquietante si ha quando Dirk riconosce nei due volti della foto quello di sua moglie e dell'autostoppista. A questo punto, Dirk, sconvolto e in preda al panico, prende la pistola che trova nel cassetto e se la punta ad una tempia. Ma prima di premere il grilletto incrocia uno specchio con lo sguardo: il suo volto \u00e8 quello dell'autostoppista\u2026\nDirk si precipita in strada, correndo in automobile alla ricerca disperata dell'uomo misterioso, e con \"Fading Out Part II\" ci si trova proiettati in un finale aperto: la scritta di un giornale dove campeggia la notizia di un incidente stradale avvenuto sulla strada 2112: un uomo morto ed uno in coma, un autostoppista.. ritorna il concetto Lynchiano di scambio di identit\u00e0 proprio di Strade perdute e Mulholland Drive: come per Fred e Pete Dayton in Strade perdute, cos\u00ec Dirk ha un suo alter ego nell'autostoppista: in un dialogo con l'autostoppista, i due si identificano l'uno nell'altro, come un viaggio nei meandri oscuri dell'inconscio in cui l'autostoppista recita la parte del lato oscuro che \u00e8 nascosto in ogni uomo\u2026.\nPer Timetropia la band firma un contratto di esclusiva mondiale per la distribuzione dell'album con la Lucretia Records International.\nL'illustrazione di copertina di Timetropia, molto curata come tutto l'art design dell'album, raffigura le lancette di un orologio metallico inserite in una dimensione a spirale sul punto di implodere, ed \u00e8 opera di Fabrizio Cerroni."}
{"id": "1650103", "revid": "729019", "url": "https://it.wikipedia.org/wiki?curid=1650103", "title": "Stazione di Casarsa", "text": "La stazione di Casarsa \u00e8 una stazione ferroviaria nodale di superficie della linea ferroviaria Venezia-Udine ed \u00e8 capolinea della ferrovia Casarsa-Portogruaro. \u00c8 stata dismessa, invece, la linea per Gemona.\n\u00c8 la stazione con il maggior traffico ferroviario nella provincia di Pordenone, nonch\u00e9 una tra le pi\u00f9 importanti del Friuli-Venezia Giulia, con una settantina di treni passeggeri in partenza e altrettanti in arrivo nei giorni feriali invernali.\nDall'avvento del progetto del Corridoio 5 - alta velocit\u00e0 sulla linea bassa (Venezia-Trieste) la sua importanza logistica provinciale \u00e8 ulteriormente aumentata, essendo l'unico nodo di raccordo pordenonese tra la linea alta Venezia-Udine e la linea bassa.\nStoria.\nLa stazione venne inaugurata nel 1855 e per 5 anni, fino alla costruzione del ponte sul Tagliamento ed il proseguimento della ferrovia fino ad Udine, fu la stazione terminale del Friuli.\nDuramente bombardata nel corso della Seconda guerra mondiale, la struttura attuale fu costruita alla fine degli anni quaranta.\nLinee in disuso o dismesse.\nDue sono le linee ferroviarie che partivano da Casarsa, chiuse al traffico passeggeri negli anni sessanta e definitivamente anche al traffico merci negli anni ottanta: presenti fino all'orario del 1966 come \"linea Gemona-Pinzano-Casarsa\" e \"linea Casarsa-San Vito al Tagliamento-Motta di Livenza\", sono state dismesse e sostituite entrambe con autocorriere.\nA 10 anni di distanza (orario Pozzo, 1975-76) gli autoservizi ferroviari sostitutivi erano di 10 coppie sulla tratta Casarsa - Pinzano (di cui 4 limitate alla tratta Casarsa - Spilimbergo e ritorno), e di 8 coppie sulla tratta Casarsa-Motta di Livenza, di cui 4 effettuavano servizio solo tra Casarsa e San Vito al Tagliamento e ritorno.\nStrutture e impianti.\n\u00c8 dotata di 14 binari, di cui 5 per la movimentazione passeggeri e 9 ad uso esclusivo di movimentazione merci, manovra e sosta, oltre ad un'area di deposito.\nHa al suo interno il servizio di biglietteria, biglietteria automatica, sala d'aspetto di prima classe, sala d'aspetto di seconda classe, bar, edicola, sportello bancario (presso bar), punto poste italiane(presso bar), posto di polizia ferroviaria.\nMovimento.\nLa stazione \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate.\nIl traffico merci nell'ambito della stazione ferroviaria serve principalmente la zona industriale Ponte Rosso, situata tra i comuni di San Vito al Tagliamento, Casarsa della Delizia e Valvasone.\nLo smistamento dei treni in entrata ed uscita avviene all'interno della stazione ferroviaria di Casarsa, mentre il carico e scarico merci direttamente presso lo scalo ferroviario merci della zona industriale, in comune di San Vito.\nServizi.\nLa stazione dispone dei seguenti servizi:"}
{"id": "1650106", "revid": "1318658", "url": "https://it.wikipedia.org/wiki?curid=1650106", "title": "Delta del Mekong (regione)", "text": "Il Delta del Mekong (in lingua vietnamita: \u0111\u1ed3ng b\u1eb1ng s\u00f4ng C\u1eedu Long) \u00e8 la regione nel sud-ovest del Vietnam dove il fiume Mekong sfocia nel Mar Cinese meridionale. \u00c8 anche nota come Regione Occidentale (vietnamita: \"Mi\u1ec1n T\u00e2y\") o Regione Sud-occidentale (vietnamita: \"T\u00e2y Nam B\u1ed9\"). Il vasto delta comprende una area di circa e le zone coperte dalle acque del fiume variano molto a seconda della stagione.\nLa zona costiera della Provincia di Kien Giang nel 2006 \u00e8 stata riconosciuta riserva della biosfera dall'UNESCO.\nStoria.\nPeriodo Funan.\n\u00c8 probabile che la presenza umana nel delta del Mekong risalga alla preistoria. Fece parte dei regni di Funan e di Chenla la cui presenza nella zona \u00e8 testimoniata da numerose scoperte archeologiche. Scavi nel sito di \u00d3c Eo hanno portato dimostrato che l'area era una parte importante del regno di Funan e attraversata da canali e rotte commerciali a partire dal primo secolo dopo Cristo, mentre \u00e8 possibile che i primi insediamenti umani risalgano al quarto secolo avanti Cristo.\nIl sito di Angkor Borei, attivo tra il quinto ed il sesto secolo dopo Cristo faceva parte di rotte commerciali marittime che connettevano la zona al resto del sud est asiatico e con l'India, ed \u00e8 possibile che fosse anche la capitale del regno di Funan.\nGuerra del Vietnam.\nDurante la guerra del Vietnam, questa regione fu teatro di aspri combattimenti tra il Fronte Nazionale per la Liberazione del Vietnam e le forze statunitensi, provenienti per la maggior parte dalla Marina Militare che impieg\u00f2 i PACV. Quando inizi\u00f2 la colonizzazione francese delle Cocincina, la prima rivolta nazionalista, che diede poi avvio alla guerra d'Indocina si ebbe proprio nell'area del delta dove i francesi usarano la \"Dinassaut\" (abbreviazione di forza navale d'assalto) che fu poi copiata dagli statunitensi che crearono la \"US Navy Mobile Riverine Force\".\nDal canto loro le forze vietnamite utilizzarono le canoe locali, chiamate sampan, molto comuni in Vietnam.\nProvince.\nDella regione fanno parte la municipalit\u00e0 di C\u1ea7n Th\u01a1 e le province di:"}
{"id": "1650108", "revid": "767487", "url": "https://it.wikipedia.org/wiki?curid=1650108", "title": "Ma\u0219loc", "text": "Ma\u0219loc (in ungherese \"M\u00e1slak\", in tedesco \"Blumenthal\") \u00e8 un comune della Romania di 2.207 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 3 villaggi: Alio\u0219, Ma\u0219loc, Remetea Mic\u0103.\nNel 2004 si \u00e8 staccato da Ma\u0219loc il villaggio di Fibi\u0219, andato a formare un comune autonomo."}
{"id": "1650109", "revid": "1543377", "url": "https://it.wikipedia.org/wiki?curid=1650109", "title": "Luce pulsata", "text": "La luce pulsata ad alta intensit\u00e0 , chiamata anche Intense Pulsed Light o IPL, \u00e8 un'apparecchiatura elettronica comunemente utilizzata per praticare trattamenti di fotodepilazione e fotoringiovanimento. \nQuesto tipo di tecnologia ha iniziato il suo sviluppo dalla fine degli anni '90. \nUtilizzo e funzionamento.\nConosciuta anche come terapia con lampade flash, la terapia con luce pulsata intensa o IPL \u00e8 una tecnica ormai ampiamente utilizzata nel campo della dermatologia. Essa comporta l'uso di un ampio ma controllato spettro di luce per rimuovere le smagliature e le cicatrici da acne, cos\u00ec come per prevenire la crescita dei peli.\nLa luce pulsata non \u00e8 laser, anche se entrambi usano la luce per trattamenti che vengono convertiti in energia termica per distruggere le cellule che producono melanina.La differenza maggiore tra i due \u00e8 il tipo di luce che emettono. Il laser fornisce un'unica banda di colore chiaro monocromatica mirata in un'area specifica. La luce pulsata, invece, fornisce un ampio spettro di luce policromatico che copre un'area pi\u00f9 ampia e produce diverse lunghezze d'onda. Anche se entrambi forniscono un'alta intensit\u00e0, la luce pulsata pu\u00f2 essere pi\u00f9 controllata e quindi meno dolorosa del laser.\nLa luce pulsata \u00e8 una procedura non invasiva e non ablativa, il che significa che non richiede anestesia o sedazione. Non \u00e8 ablativo in quanto l'ampio spettro di luce penetra nello strato pi\u00f9 profondo della pelle senza danneggiare o ferire lo strato superiore o l'epidermide. Inoltre, poich\u00e9 le lunghezze d'onda possono essere filtrate, la luce pulsata non ha effetti negativi sulle cellule e sui tessuti vicini dell'area da trattare."}
{"id": "1650111", "revid": "547034", "url": "https://it.wikipedia.org/wiki?curid=1650111", "title": "Croce pettorale", "text": "La croce pettorale \u00e8, insieme al pastorale, alla mitria e all'anello, una delle insegne episcopali; essa viene indossata dal papa, dai cardinali, dagli arcivescovi e vescovi, dagli abati e da alcuni prelati e canonici.\nLa croce pettorale, come spiegato da papa Benedetto XVI, oltre a denotare la dignit\u00e0 di chi la porta, non avrebbe valenza \u00abn\u00e9 di ornamento, n\u00e9 di gioiello, ma di simbolo prezioso della fede e segno visibile e materiale del legame con Cristo\u00bb.\nUtilizzo.\n\u00c8 una croce solitamente in metallo prezioso, a volte anche gemmata, e all'incrocio dei bracci pu\u00f2 presentare una cavit\u00e0 nella quale si inseriscono le reliquie dei santi o dei frammenti della Vera Croce.\nEssa pu\u00f2 essere sorretta sia da una catena in metallo, sia da un cordone; quest'ultimo, in base alla dignit\u00e0 di chi indossa la croce, assume differenti colorazioni:\nIn virt\u00f9 delle norme del Caeremoniale Episcoporum promulgato da papa Giovanni Paolo II nel 1984, il cordone deve essere usato sopra l'abito corale e la catena con l'abito talare semplice o piano; inoltre, nel rito romano la croce pettorale va portata, durante le celebrazioni, sopra il camice e sotto la casula o pianeta (e la dalmatica). Nel rito ambrosiano, invece, la croce pettorale viene indossata sopra il camice, e fatta uscire dallo scollo della casula o della pianeta.\nLa Congregazione per il culto divino e la disciplina dei sacramenti, accogliendo vari \"responsa\", nel 1997 ha acconsentito all'uso ambrosiano di indossare la croce sopra i paramenti anche nel rito romano ed all'uso della croce con la catena sull'abito corale."}
{"id": "1650112", "revid": "287204", "url": "https://it.wikipedia.org/wiki?curid=1650112", "title": "Masloc", "text": ""}
{"id": "1650116", "revid": "767487", "url": "https://it.wikipedia.org/wiki?curid=1650116", "title": "Onora il padre e la madre", "text": "Onora il padre e la madre (\"Before the Devil Knows You're Dead\") \u00e8 un film del 2007 diretto da Sidney Lumet, con protagonisti Ethan Hawke, Philip Seymour Hoffman e Albert Finney.\nTrama.\nNew York, Andy Hanson, dirigente immobiliare disperatamente in cerca di denaro, convince il fragile e disperato fratello minore Hank, divorziato e, a causa dei suoi debiti, costantemente in arretrato con gli alimenti e con le rate scolastiche della figlia, a rapinare la gioielleria di propriet\u00e0 dei genitori a Westchester; Andy progetta il colpo ma non pu\u00f2 occuparsene personalmente in quanto conosciuto nella zona e delega il fratello a compiere la rapina ma egli, incapace di compiere azioni delittuose, all'insaputa di Andy assolda Bobby, un delinquente che eseguir\u00e0 il colpo al suo posto.\nLa rapina avrebbe dovuto essere rapida e senza spargimento di sangue, ma Bobby viene ferito da un colpo di pistola sparato da Nanette, l'anziana madre di Andy e Hank, che sostituiva la commessa che avrebbe dovuto trovarsi nella gioielleria in quel momento; nella sparatoria che ne segue Bobby viene ucciso, mentre la madre finisce in coma. Il padre Charles non si d\u00e0 pace e cerca inutilmente giustizia presso la polizia e successivamente, vista l'impossibilit\u00e0 di riprendersi della moglie, prende la tragica decisione di staccare la spina alla macchina che tiene in vita Nanette.\nI due fratelli cercano di gestire la complicata situazione che \u00e8 venuta a crearsi: Andy, eroinomane, in crisi nel lavoro e tradito dalla bella moglie Gina, che da tempo ha una relazione con suo fratello Hank, si rifugia nella droga, tentando di sfuggire ai problemi che emergono nel suo ufficio, concernenti fatture false e denaro sparito, mentre Hank viene ricattato da Dex e Chris, rispettivamente cognato e moglie di Bobby, poich\u00e9 quest'ultima, avendo visto Hank in casa sua prima della rapina, lo ha collegato alla morte del marito.\nDa quel momento gli eventi precipitano: Andy si reca dal suo spacciatore insieme a Hank e lo uccide, rubando il suo denaro contenuto in una cassaforte e uccidendo anche un suo cliente addormentato sul letto. Una volta giunti alla casa del ricattatore, Andy uccide anche lui e, mentre sta per uccidere anche Chris, viene fermato da Hank, che lo supplica di non ucciderla; Andy, ormai fuori controllo, punta la pistola anche verso il fratello con l'intenzione di non lasciare testimoni ma, un attimo prima di premere il grilletto, viene colpito dalla donna con la pistola di Dex.\nChris consente a Hank di fuggire ed egli le lascia alcune mazzette di banconote ma Charles, che seguiva i due, dopo avere saputo della colpevolezza del figlio da un trafficante di diamanti dove qualche giorno prima Andy si era recato per vendere la refurtiva, vede uscire Hank dall'appartamento. Dopo averlo inutilmente chiamato, il padre vede Andy portato fuori dalla casa in barella e scortato dalla polizia; una volta in ospedale, lo uccide soffocandolo con un cuscino."}
{"id": "1650118", "revid": "1543377", "url": "https://it.wikipedia.org/wiki?curid=1650118", "title": "Antioco Zucca", "text": "Appartenente a una famiglia di agiati agricoltori, pot\u00e9 seguire gli studi inferiori a Oristano e a Cagliari. Iscrittosi alla facolt\u00e0 di lettere di Bologna, dove fu allievo del Carducci, si trasfer\u00ec nel 1893 all'Universit\u00e0 di Roma dove consegu\u00ec la laurea in lettere e quella in filosofia. Ivi conobbe il De Gubernatis ed il Labriola, e strinse una forte amicizia con il conterraneo Luigi Falchi e con Paolo Orano, romano di origine sarda.\nTrascorse nel 1900 un periodo di tempo a Parigi dove ebbe modo di conoscere Haeckel, Gasquet e il futuro premio Nobel Sully Prudhomme.\nPer vari anni insegn\u00f2 nelle scuole medie di Santu Lussurgiu, Oristano, Cagliari, Bari e Roma. Tornato, dopo il pensionamento, a Villaurbana, continu\u00f2 a collaborare con riviste e associazioni italiane e straniere (Association Internationale Biocosmique, Societ\u00e0 Romana di Filosofia, \"Sardegna\", \"Il Pensiero Nazionale\"), entrando nel 1948 nel Fronte Popolare. Venne insignito nel 1955 della laurea \"honoris causa\" in Psicologia dall`Accademia di Studi Superiori di Bari.\nAlla sua morte la sua biblioteca pass\u00f2 al comune di Oristano come da disposizioni testamentarie."}
{"id": "1650120", "revid": "252909", "url": "https://it.wikipedia.org/wiki?curid=1650120", "title": "Antonio Beni", "text": "Biografia.\nStudi\u00f2, anche grazie all'interessamento dello zio paterno, abate Domenico, a Venezia, quindi a Vienna e Monaco, dove ottenne titoli onorifici e accademici. Fu apprezzato, tra gli altri, dai suoi docenti Pompeo Marino Molmenti, e Luigi Nono. Fu l'ingegnere Pietro Saccardo, conosciuto a Venezia mentre era architetto presso la Basilica di San Marco, che lo avvi\u00f2 all'arte sacra, dapprima come decoratore, quindi come architetto e pittore.\nLa sua opera prima in qualit\u00e0 di architetto fu, nel 1909, la chiesa parrocchiale di Cappella di Scorz\u00e8, in stile rinascimentale, che, successivamente, ebbe cura anche di decorare con una serie di decorazioni ad affresco in stile liberty.\nNel 1914 dipinse, nel catino absidale della Cattedrale di Treviso, l'affresco \"Immacolata tra Adamo ed Eva\". Ebbe importanza fondamentale nell'opera di ricostruzione degli edifici sacri distrutti dagli eventi bellici della Grande Guerra.\nDiresse la Scuola di Disegno di Motta di Livenza e con Mons. Angelo Marchesan, Davide Monterumici e l'ing. Vincenzo Gregory fu fondatore e presidente della Commissione d'Arte Sacra della Diocesi di Treviso.\nMor\u00ec a Dosson di Casier il 30 dicembre 1941. \u00c8 sepolto a Scorz\u00e8.\nCritiche.\nLe opere del Beni, sia pittoriche che architettoniche, furono all'epoca oggetto di critica, soprattutto per il fatto che l'autore non si preoccup\u00f2 mai di ricercare uno stile nuovo e personale, bens\u00ec si pu\u00f2 dire che si sia inserito nel solco dell'arte accademica italiana dell'epoca, che privilegiava la ripresa di stilemi del glorioso passato artistico nazionale, contribuendo alla ricerca, in verit\u00e0 diffusa in tutta l'Europa della seconda met\u00e0 del XIX secolo, di una Architettura eclettica, che in Italia, sotto la guida di notevoli architetti, quali Gaetano Koch, Giuseppe Sacconi, Pio Piacentini, Manfredo Manfredi, Guglielmo Calderini e molti altri, prese il nome di Architettura Umbertina. Cos\u00ec, nell'opera del Beni, dal Neorinascimentale si passa al Neogotico, al Neoromanico e cos\u00ec via. Questa sua variet\u00e0 stilistica e mancanza di originalit\u00e0, riscontrabili anche in pittura, gli valsero per lungo tempo l'oblio e l'esclusione rispetto ai grandi circuiti dell'arte."}
{"id": "1650128", "revid": "709565", "url": "https://it.wikipedia.org/wiki?curid=1650128", "title": "Termoclino", "text": "Il termoclino \u00e8 lo strato di transizione tra lo strato rimescolato di superficie e lo strato di acqua profonda in corpi idrici profondi come oceani, mari e laghi. Le definizioni di questi strati sono basate sulla temperatura. Lo strato di rimescolamento (\"mixed layer\") \u00e8 vicino alla superficie, dove la temperatura \u00e8 costante e approssimativamente pari a quella dell'acqua di superficie. Lo strato d'acqua pi\u00f9 caldo \u00e8 chiamato epilimnio e quello pi\u00f9 freddo ipolimnio; lo strato di separazione, cio\u00e8 il termoclino, \u00e8 chiamato anche \"metalimnio\".\nDescrizione.\nNello strato di termoclino, la temperatura diminuisce rapidamente dal valore assunto nello strato di mescolamento a quello corrispondente alla temperatura dell'acqua profonda, che \u00e8 stabile nel corso dell'anno perch\u00e9 troppo profonda per poter essere influenzata dalla radiazione solare. Il termoclino rappresenta quindi la zona di transizione tra lo strato superficiale e quello profondo.\nSotto il termoclino la temperatura rimane costantemente bassa. La repentina variazione di densit\u00e0 costituisce uno sbarramento per la diffusione dei nutrienti quando le acque pi\u00f9 calde galleggiano sopra quelle pi\u00f9 fredde. In inverno accade invece che le acque superficiali possono scendere a temperature inferiori a quelle dello strato profondo, che sono costanti e si scostano di pochi gradi dallo zero negli oceani. Quando ci\u00f2 accade quelle profonde tendono a risalire perch\u00e9 meno dense, ed in questa risalita trascinano verso l'alto i nutrienti, di cui sono ricche. Al contrario, quelle superficiali tendono a scendere portando in profondit\u00e0 l'ossigeno, di cui sono ricche per effetto del continuo contatto con l'atmosfera. \nIn alcuni casi, il termoclino \u00e8 talmente brusco e sottile da essere visibile ai subacquei ad occhio nudo. Si presenta come uno strato, dello spessore di 2-3 cm, che presenta una forte distorsione nella propagazione della luce che lo attraversa, assomigliando ad un telo di plastica semitrasparente che galleggia a mezza acqua. La differenza di temperatura tra il lato caldo e quello freddo pu\u00f2 essere anche di una decina di gradi ed \u00e8 nettamente avvertibile anche attraverso la muta.\nIl termoclino veniva usato dai sottomarini tedeschi nella Seconda Guerra Mondiale per evitare di essere individuati dai sonar, in quanto il termoclino si comporta come una barriera acustica; infatti il suono prodotto sotto il termoclino rimbalza su di esso come su una superficie riflettente.\nIl termoclino pu\u00f2 essere osservato anche nei laghi.\nMar Mediterraneo.\nNel Mar Mediterraneo, durante il periodo estivo le acque superficiali possono superare i 28 \u00b0C di temperatura. Le acque superficiali galleggiano su quelle profonde, le quali, mantenendosi ad una temperatura media intorno ai 13\u00a0\u00b0C per tutto l'anno (non scende mai al di sotto dei 10\u00a0\u00b0C), presentano una densit\u00e0 maggiore di quelle pi\u00f9 calde superficiali. In pratica si forma un termoclino gi\u00e0 fra i 15 e i 40\u00a0m, che crea una barriera netta, dovuta alla differenza di temperatura fra i due strati di acqua, che impedisce il passaggio in superficie dei nutrienti di origini profonde, risultando anche un ostacolo insuperabile per molte specie animali.\nIn inverno la densit\u00e0 dell'acqua superficiale aumenta per il raffreddamento generato dall'abbassamento della temperatura dell'aria e per i venti freddi e secchi che spirano da Nord e da Nord-ovest, che causano una perdita notevole di calore e l'evaporazione degli strati superficiali, e possono portare la temperatura dell'acqua a valori fino a 9\u00a0\u00b0C.\nQuando la densit\u00e0 degli strati superficiali supera quella degli strati profondi, la cui temperatura \u00e8 costantemente intorno ai 13\u00a0\u00b0C, questi, ricchi di ossigeno ma poveri di nutrimento, sprofondano creando una omogeneizzazione ed un rimescolamento con quelle profonde, povere di ossigeno ma ricche di nutrienti.\nNel Mar Mediterraneo i termoclini sono due, uno estivo stagionale, che si instaura fra i 15 e i 40\u00a0m, e l'altro invernale pi\u00f9 profondo, ad una profondit\u00e0 variabile fra i 150 e i 400\u00a0m.\nNel Mediterraneo, che ha acque abbastanza limpide, si distinguono le seguenti zone di luminosit\u00e0:"}
{"id": "1650131", "revid": "1543377", "url": "https://it.wikipedia.org/wiki?curid=1650131", "title": "Foeni", "text": "Foeni (in ungherese \"F\u00e9ny\", in tedesco \"F\u00f6en\", in serbo \"Venj\" o \"Fenj\") \u00e8 un comune della Romania di 1.752 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: Cruceni e Foeni."}
{"id": "1650133", "revid": "767487", "url": "https://it.wikipedia.org/wiki?curid=1650133", "title": "Blestja\u0161\u010die", "text": "Le Blestja\u0161\u010die () sono un girl group russo formatosi nel 1996.\nFormazione.\nIl \"girl group\", nato nel 1996, era formato inizialmente da solo tre ragazze: Ol'ga Orlova, Polina Iodis e Varvara Koroleva; subito dopo l'uscita del loro primo album, \"Tam, tol'ko tam\", Varvara lasci\u00f2 il gruppo, mentre entrarono altre due componenti, Irina Luk'janova e \u017danna Friske.\nNel 1998 Polina abbandon\u00f2 il gruppo, e nel 1999 entr\u00f2 Ksenija Novikova. Ol'ga lasci\u00f2 il gruppo, continuando con una brillante carriera da solista, venendo sostituita da Julija Koval'\u010duk. Nel 2003 Irina, in attesa di un figlio, e \u017danna abbandonano entrambe la band, che vede l'ingresso di Anna Semenovi\u010d e poi di Nade\u017eda Ru\u010dka. Anna e Ksenija lasciano il gruppo nel 2007, sostituite da Anastasija Osipova e da Natal'ja Friske, che per\u00f2 va dopo un anno. Nel 2008 entrano Anna Dubovickaja e Julianna Luka\u0161eva. Quest'ultima lascia il gruppo l'anno seguente, venendo sostituita da Marina Bere\u017enaja. Nel 2011 ritorna infine Ksenija Novikova."}
{"id": "1650139", "revid": "339392", "url": "https://it.wikipedia.org/wiki?curid=1650139", "title": "Stadio Magona di Piombino", "text": ""}
{"id": "1650141", "revid": "1522738", "url": "https://it.wikipedia.org/wiki?curid=1650141", "title": "Tel'aran'rhiod", "text": ""}
{"id": "1650144", "revid": "212348", "url": "https://it.wikipedia.org/wiki?curid=1650144", "title": "Jeffrey Lieber", "text": "La ABC ha infatti sviluppato la serie in un modo diametralmente opposto a quello inizialmente pensato da Lieber.\nNel 2010 ha ideato la serie televisiva \"Miami Medical\", prodotta da Jerry Bruckheimer per la CBS."}
{"id": "1650145", "revid": "1543377", "url": "https://it.wikipedia.org/wiki?curid=1650145", "title": "Gavojdia", "text": "Gavojdia (in ungherese \"Gavosdia\", in tedesco \"Gawoschdia\") \u00e8 un comune della Romania di 2.851 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di quattro villaggi: Gavojdia, Jena, Lugojel, S\u0103lb\u0103gel."}
{"id": "1650149", "revid": "124747560", "url": "https://it.wikipedia.org/wiki?curid=1650149", "title": "Paolino di Treviri", "text": "Paolino proveniva da una famiglia benestante dell'Aquitania.\nBiografia.\nConsacrato prete da Massimino di Treviri, si rec\u00f2 a Treviri come missionario. Verso l'anno 347 fu consacrato vescovo e divenne il 14\u00ba vescovo di Treviri. Nel conflitto fra Ario e Atanasio di Alessandria sulla Trinit\u00e0 si schier\u00f2 dalla parte di Atanasio, che aveva trovato asilo a Treviri presso il suo predecessore.\nNel 353 l'imperatore Costanzo II convoc\u00f2 il concilio di Arles, nel quale gli ariani presentarono ai vescovi riuniti un progetto dell'imperatore che conteneva la condanna di Atanasio. Nel contempo l'imperatore emise un editto nel quale tutti i vescovi che non erano d'accordo con la condanna di Atanasio, venivano minacciati di ostracismo. Tutti i vescovi presenti sottoscrissero il progetto dell'imperatore tranne Paolino, che fu esiliato in Frigia. Incoraggiati dal suo intervento, molti vescovi rifiutarono il concilio di Milano del 355, che fu convocato anche da Costanzo II, per condannare l'insegnamento di Atanasio.\nPaolino mor\u00ec in Frigia.\nCulto.\nI suoi resti furono traslati a Treviri gi\u00e0 verso la fine del IV secolo dal vescovo della citt\u00e0, Felice, e furono inumati il 31 agosto, in seguito data di commemorazione del santo. Essi furono poi riposti, nel 1072 in una bara di legno e giacciono ancor oggi nella basilica di San Paolino a Treviri, il cui soffitto vi sono affreschi rappresentanti episodi della vita del santo. Alcune reliquie sono custodite nella chiesa di San Paolino a Lauterbach, un quartiere di V\u00f6lklingen, nel Saarland (Germania).\nSan Paolino di Treviri viene rappresentato normalmente con mitra e bastone pastorale, talvolta con una colomba ed uno scritto sacro."}
{"id": "1650152", "revid": "287204", "url": "https://it.wikipedia.org/wiki?curid=1650152", "title": "Bossaball", "text": "Il bossaball \u00e8 uno sport di squadra che unisce regole di pallavolo, footvolley e ginnastica acrobatica. Questo gioco fu ideato dal belga Filip Eyckmans nel 2004 e la sua diffusione internazionale \u00e8 in fase d'espansione.\nRegolamento.\nIl campo di gioco ha forma rettangolare con al centro una rete come quella di footvolley. Ogni squadra \u00e8 composta da 3 o 4 o 5 giocatori attivi sul campo oltre alcune riserve. Il giocatore centrale, prima di schiacciare il pallone con le mani, salta su una rete elastica come quella di ginnastica acrobatica. Ogni partita \u00e8 vinta da chi totalizza 2 set e in caso di parit\u00e0 1-1 si disputa un terzo set: ogni set \u00e8 vinto da chi totalizza 21 punti. Durante ciascuna azione di gioco ogni squadra dispone di otto tocchi della palla con tutte le parti del corpo; si realizza 1 punto quando il pallone cade sul suolo degli avversari e si realizzano 3 punti quando il pallone cade sulla rete elastica degli avversari ma quando il pallone cade sul suolo sotto rete colorato di rosso e chiamato \"bossa\" l'azione di gioco continua normalmente."}
{"id": "1650157", "revid": "349054", "url": "https://it.wikipedia.org/wiki?curid=1650157", "title": "Bandiera del Nuovo Brunswick", "text": "La bandiera del Nuovo Brunswick \u00e8 stata adottata il 24 febbraio 1965 e deriva dal proprio stemma che fino al 1965 compariva nella Blue Ensign.\nLa bandiera con proporzione 8:5 ritrae nella parte superiore un leone araldico dorato su sfondo rosso, e rappresenta il ducato tedesco di Brunswick-L\u00fcneburg, di cui era sovrano Giorgio III del Regno Unito. Nella parte inferiore ritrae una antica galea, che rappresenta i cantieri navali che furono una delle principali industrie della provincia nel periodo in cui fu adottato lo stemma."}
{"id": "1650161", "revid": "1328645", "url": "https://it.wikipedia.org/wiki?curid=1650161", "title": "Bryan Burk", "text": "Ha collaborato con J. J. Abrams e prodotto molti dei suoi spettacoli televisivi come \"Alias\", \"Six Degrees - Sei gradi di separazione\", \"A proposito di Brian\" e \"Lost\". Inoltre, sempre di J. J. Abrams, ha prodotto il film del 2008 \"Cloverfield\", mentre nel 2009 i due hanno co-prodotto il film \"Star Trek\"."}
{"id": "1650165", "revid": "1543377", "url": "https://it.wikipedia.org/wiki?curid=1650165", "title": "Ghilad", "text": "Ghilad (in ungherese \"Gilad\", in tedesco \"Gilad\" o \"Kilatt\") \u00e8 un comune della Romania di 1.819 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: Gad e Ghilad.\nGhilad \u00e8 divenuto comune autonomo nel 2004, staccandosi dalla citt\u00e0 di Ciacova."}
{"id": "1650166", "revid": "124042423", "url": "https://it.wikipedia.org/wiki?curid=1650166", "title": "Codice riferimento operazione", "text": "Il codice riferimento operazione (CRO) \u00e8 un codice numerico di undici cifre, con il quale ogni istituto bancario identifica in maniera univoca ciascuna transazione bancaria, e che consente (a seconda degli istituti bancari) di verificare la movimentazione di denaro tra istituti di credito. Poste Italiane ha un CRO di 15 cifre ma le prime 4 identificano semplicemente le Poste (7601) e le rimanenti 11 seguono le regole generali menzionate.\nViene spesso utilizzato per rintracciare bonifici non SEPA. Le ultime due cifre, che costituiscono il codice di controllo da utilizzare per verificarne l'esattezza, sono il resto della divisione per 13 delle prime 9 cifre (da verificare).\nNei bonifici SEPA, il CRO \u00e8 talvolta individuabile dal Transaction reference number (TRN), considerando la stringa tra la sesta e la sedicesima cifra; tuttavia, questo metodo non \u00e8 sempre valido in quanto il codice TRN pu\u00f2 contenere, in quel segmento, anche delle lettere, mentre il CRO \u00e8 un codice solo numerico, il che non ne rende sempre possibile la validazione formale."}
{"id": "1650170", "revid": "1543377", "url": "https://it.wikipedia.org/wiki?curid=1650170", "title": "Ghiroda", "text": "Ghiroda (in ungherese \"Gy\u0151r\u00f6d\", in tedesco \"Giroda\" o \"Kiroda\") \u00e8 un comune della Romania di 5.004 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 2 villaggi: Ghiroda e Giarmata-Vii."}
{"id": "1650171", "revid": "439868", "url": "https://it.wikipedia.org/wiki?curid=1650171", "title": "Polo universitario di Latina", "text": "Il Centro ricerche e servizi per l'innovazione tecnologica sostenibile (Ce.R.S.I.Te.S.), noto pure come Polo universitario di Latina, \u00e8 un centro inter-dipartimentale di ricerca che funge anche come sezione decentrata dell'Universit\u00e0 degli Studi di Roma \"La Sapienza\".\nStruttura.\nComprende distaccamenti di quattro facolt\u00e0 della Sapienza:\nAll'interno del centro sono anche presenti:"}
{"id": "1650182", "revid": "1571097", "url": "https://it.wikipedia.org/wiki?curid=1650182", "title": "Dica", "text": "Dica \u00e8 il singolo d'esordio del cantautore romano Niccol\u00f2 Fabi. Il brano, uscito nell'agosto del 1996, vince la selezione di Sanremo Giovani 1996 a novembre, permettendo a Fabi di partecipare al Festival."}
{"id": "1650186", "revid": "1543377", "url": "https://it.wikipedia.org/wiki?curid=1650186", "title": "Ghizela", "text": "Ghizela (in ungherese \"Gizellafalva\", in tedesco \"Giseladorf\") \u00e8 un comune della Romania di 1.231 abitanti, ubicato nel distretto di Timi\u0219, nella regione storica del Banato. \nIl comune \u00e8 formato dall'unione di 4 villaggi: Ghizela, Hisia\u0219, Paniova, \u0218anovi\u021ba."}
{"id": "1650200", "revid": "1571097", "url": "https://it.wikipedia.org/wiki?curid=1650200", "title": "Capelli (singolo)", "text": "Capelli \u00e8 una canzone del cantautore romano Niccol\u00f2 Fabi, scritta con Cecilia Dazzi e Riccardo Sinigallia, presentata al Festival di Sanremo 1997, nella sezione \"giovani\". Il brano verr\u00e0 inserito in seguito nel primo album del cantante \"Il giardiniere\".\n\"Capelli\" pur non vincendo nella categoria, si aggiudica il Premio della Critica e contribuisce a lanciare la carriera di Fabi. Infatti, Fabi viene promosso in automatico alla carriera \"campioni\" dell'anno successivo.\nIl brano \u00e8 un ironico e leggero manifesto della filosofia del cantautore, che utilizza il termine (in riferimento alla propria capigliatura \"rasta\"), come simbolo di disobbedienza \"pacifica\" ai canoni e agli standard."}
{"id": "1650201", "revid": "111325", "url": "https://it.wikipedia.org/wiki?curid=1650201", "title": "Giudice del lavoro", "text": "Il giudice del lavoro, nell'ordinamento giudiziario italiano, identifica una sezione specializzata presente in ciascun Tribunale ordinario per il primo grado, in ciascuna Corte d'appello per il secondo grado, e presso la Corte suprema di cassazione per il controllo di legittimit\u00e0, con competenza a giudicare in particolari materie attinenti al diritto del lavoro, della previdenza e dell'assistenza obbligatorie.\nRito ed organi giudicanti.\nInnanzi al giudice del lavoro e della previdenza si applicano le disposizioni del titolo IV libro II del codice di procedura civile, introdotte con legge 11 agosto 1973, n. 533 che ha novellato la disciplina del processo del lavoro.\nFino al 2 giugno 1999 le controversie di lavoro e previdenza erano di competenza in primo grado del Pretore in funzione di giudice del lavoro, ed in secondo grado del tribunale in composizione collegiale in funzione di giudice del lavoro. Dopo tale data, con l'entrata in vigore del d.lgs. 19 febbraio 1998, n. 51 che ha soppresso l'ufficio del Pretore, la competenza sulle controversie in oggetto \u00e8 passata in via esclusiva al Tribunale in composizione monocratica (cd. \"giudice unico\") in funzione di giudice del lavoro, in primo grado, ed alla Corte d'appello in funzione di giudice del lavoro, in secondo grado.\nCompetenza.\nNello specifico, secondo il combinato disposto degli artt. 409, 413 e 442 c.p.c., il giudice del lavoro ha competenza in ordine alle:\nIl giudice del lavoro \u00e8 inoltre competente per i giudizi di cui all'art. 28, legge n. 300/1970, ossia per le \"controversie in materia di repressione di condotta antisindacale\", promosse dalle organizzazioni sindacali contro i datori di lavoro e nelle pubbliche amministrazioni italiane che ne ostacolino o limitino in qualsiasi modo l'attivit\u00e0."}
{"id": "1650203", "revid": "767487", "url": "https://it.wikipedia.org/wiki?curid=1650203", "title": "Robert Lloyd", "text": "Inizialmente ha tentato la carriera di storico, per poi dedicarsi al canto all'et\u00e0 di 28 anni. Nel 1972 \u00e8 stato nominato \"Principal Bass\" al Covent Garden di Londra, dove ancora oggi canta Mozart, Verdi e Wagner.\nRobert Lloyd ha inoltre cantato al Teatro alla Scala di Milano; \"L'olandese volante\" e \"Parsifal\" di Wagner sotto la direzione di Riccardo Muti, alla San Francisco Opera; \"Don Carlos\" di Verdi e \"L'incoronazione di Poppea\" di Monteverdi, al Chicargo Lyric Opera; \"Simon Boccanegra\" con la direzione di Daniele Gatti, alla Deutsche Opera di Berlino; \"Tristan und Isolde\", al NetherlandsOpera; \"Pell\u00e9as et M\u00e9lisande\" e \"Tristan und Isolde\", al Festival di Salisburgo dove cant\u00f2 i suoi primi ruoli mozartiani.\nEgli \u00e8 apparso in una rappresentazione televisiva di \"Il castello del principe Barbabl\u00f9\" di B\u00e9la Bart\u00f3k sulla BBC2, che ha ricevuto il Royal Philharmonic Society Award per la televisione e da cui \u00e8 stato tratto un DVD (Warner Classic, 1988). Robert Lloyd \u00e8 stato nominato Commendatore dell'Impero Britannico (CBE) dalla regina Elisabetta II."}
{"id": "1650204", "revid": "174925", "url": "https://it.wikipedia.org/wiki?curid=1650204", "title": "Soccorso sanitario", "text": ""}
{"id": "1650205", "revid": "643662", "url": "https://it.wikipedia.org/wiki?curid=1650205", "title": "Igor Dobrovolski", "text": ""}
{"id": "1650206", "revid": "1305772", "url": "https://it.wikipedia.org/wiki?curid=1650206", "title": "John Boardman", "text": "Biografia.\nStudi e carriera accademica.\nJohn Boardman studi\u00f2 alla \"Chigwell School\" e al Magdalene College di Cambridge, dove segu\u00ec studi classici dal 1945. Dopo aver completato due anni di servizio militare nell'Intelligence Corps, pass\u00f2 tre anni in Grecia, dal 1952 al 1955, come \"Assistant Director\" della British School at Athens.\nAl suo ritorno in Inghilterra, Boardman assunse la carica di \"Assistant Keeper\" all'Ashmolean Museum di Oxford, dando inizio a un'affiliazione che lo accompagner\u00e0 per tutta la vita. Nel 1959 fu nominato \"Reader in Classical Archaeology\" all'Universit\u00e0 di Oxford, e, nel 1963, membro del Merton College. Qui rimase fino alla sua definitiva associazione al Lincoln College, con la \"Fellwship\" nel 1978 e la concomitante nomina alla cattedra di \"Lincoln Professor of Classical Art and Archaeology\", una posizione appartenuta in precedenza allo storico dell'arte John Beazley. Fu nominato \"Cavaliere\" nel 1989 ed \u00e8 andato in pensione nel 1994, venendo nominato alla posizione di professore emerito.\nRicerche e pubblicazioni.\nHa condotto scavi in molti siti archeologici, come Smirne, Creta, Chios e Tocra in Libia; le sue esperienze sul campo sono confluite in volumi come \"Greek Emporio\" e \"Tocra\", opere considerate saggi esemplari di interpretazione e catalogazione di reperti e materiali di scavo.\nDi notevole importanza sono le sue pubblicazioni sugli aspetti generali dell'arte e dell'architettura dell'antica Grecia, e in particolare sulla scultura, la ceramica e la pittura vascolare. Per queste ultime ricordiamo, anche per il corredo iconografico, i fondamentali manuali sulla ceramica a figure nere e a figure rosse e sulla ceramica greca, citati nell'apposita sezione e disponibili anche in traduzione italiana.\nTra le trattazioni generali va ricordata l'opera del 1971, \"Greek Burial Customs\", in collaborazione con Donna Kurtz, in cui la disamina delle usanze funerarie elleniche diventa il filo grazie al quale delineare un ampio affresco storico e sociale del mondo greco fino all'epoca ellenistica.\nIl suo \"The Greeks Overseas. Early Colonies and Trades\" (trad. it.: \"I Greci sui mari. Traffici e colonie\") \u00e8 la prima opera a presentare una sintesi ampia e unitaria, condotta attraverso l'esame dei materiali e delle evidenze archeologiche, del tema dell'incontro e dello scambio reciproco tra la civilt\u00e0 greca e le diverse culture dell'area mediterranea e orientale, sul terreno dei commerci e dell'espansione coloniale in occidente, in epoca arcaica (fino al 480 a.C.).\nA queste trattazioni generali si affiancano lavori dedicati ad aspetti particolari della produzione materiale ed artistica. Tra questi, vi sono \"The Cretan Collection in Oxford\" (1961) e vari volumi su gemme e gioielli, alcuni dei quali in collaborazione con altri: \"Islands Gems\" (1961), \"Archaic Greek Gems\" (1968), \"Greek Gems and Finger Rings\" (1970).\nAffiliazioni e onorificenze.\nJohn Boardman \u00e8 membro della British Academy, da cui ha ricevuto la \"Kenyon Medal for Classical Studies\" nel 1995.\n\u00c8 membro onorario del Magdalene College, del Merton e del Lincoln College di Oxford, oltre che titolare di molte altre onorificenze accademiche.\nHa ricevuto la laurea honoris causa all'Universit\u00e0 di Atene e alla Sorbona.\n\u00c8 membro straniero dell'Accademia dei Lincei."}
{"id": "1650213", "revid": "3523", "url": "https://it.wikipedia.org/wiki?curid=1650213", "title": "Legastenia", "text": ""}
{"id": "1650215", "revid": "1571097", "url": "https://it.wikipedia.org/wiki?curid=1650215", "title": "Rosso (Niccol\u00f2 Fabi)", "text": "Rosso \u00e8 una canzone del cantautore romano Niccol\u00f2 Fabi, terzo singolo estratto dall'album di debutto di Fabi, \"Il giardiniere\".\nNel brano Fabi racconta un sogno in cui ha visto il proprio funerale, e si \u00e8 reso conto di chi in vita gli ha voluto davvero bene. Con amarezza, il cantante prende atto che la donna che ha sempre amato non solo non ha versato una lacrima per lui, ma invece di essere a lutto, ha uno sgargiante vestito rosso, da cui il titolo."}
{"id": "1650216", "revid": "599013", "url": "https://it.wikipedia.org/wiki?curid=1650216", "title": "Jorkyball", "text": "Il jorkyball \u00e8 uno sport di squadra ispirato al calcio a 5, allo squash e al paddle tennis. Viene anche chiamato calcio a 2 o calcio in gabbia.\nStoria.\nIdeato in Francia attorno al 1987, fu presente come sport dimostrativo ai Mondiali di Italia '90. \u00c8 diffuso in gran parte dell'Europa, con l'organizzazione in mano alla \"Jorkyball International Federation\"."}
{"id": "1650217", "revid": "121062465", "url": "https://it.wikipedia.org/wiki?curid=1650217", "title": "Gasaraki", "text": " \u00e8 una serie televisiva anime ideata e prodotta dalla Sunrise, diretta e co-ideata da Ry\u014dsuke Takahashi, co-diretta da Gor\u014d Taniguchi e scritta da Toru Nozaki. La serie, composta di 25 episodi, \u00e8 stata mandata in onda dalla TV Osaka dal 4 ottobre 1998 al 28 marzo 1999, e pubblicata in VHS e DVD in Nord America e Regno Unito dalla ADV Films. In Italia il primo episodio \u00e8 stato presentato da MTV in versione sottotitolata durante la maratona \"Robothon\" del 12 settembre 2000, ma la serie non \u00e8 mai stata pubblicata in home video. La serie \u00e8 caratterizzata da un mecha design particolarmente sviluppato, opera di Yutaka Izubuchi.\nTrama.\nNell'immediato futuro, una forma di vita poco compresa nota come \"Mile One\" permette ad una ricca e potente famiglia giapponese, i Gowa, di produrre un'arma bipede che definiscono Tactical Armor (TA). Nello stesso periodo scoppia una guerra tra gli Stati Uniti e la fittizia nazione del Medio Oriente del Belgistan, simile alla guerra del golfo. Quando le forze militari degli Stati Uniti provano a conquistare la capitale, vengono sistematicamente spazzate via da quelle che sembrano TA nemiche. La famiglia Gowa coglie l'occasione per mettere alla prova la sua arma, e il pilota civile Yuushiro Gowa, insieme alla squadra a cui viene aggiunto, viene mandato in Belgistan. Qui incontra il pilota rivale Miharu, con cui sembra avere un profondo legame spirituale.\nLa maggior parte della trama iniziale viene data dai notiziari, . Elementi della cultura giapponese, come il teatro n\u014d, le rigide strutture familiari, la corruzione del governo da parte delle Zaibatsu e i samurai appaiono durante la serie.\nPersonaggi.\nLa sua vita prima dell'inizio della serie rimane un mistero."}
{"id": "1650219", "revid": "1571097", "url": "https://it.wikipedia.org/wiki?curid=1650219", "title": "Il giardiniere (singolo)", "text": "Il giardiniere \u00e8 un brano musicale del cantautore romano Niccol\u00f2 Fabi, pubblicato nel 1997 come quarto ed ultimo singolo estratto dal suo album di debutto \"Il giardiniere\".\nEsistono anche due versioni remix: una curata da Gigi D'Agostino e l'altra da Mario Scalambrin."}
{"id": "1650223", "revid": "1543377", "url": "https://it.wikipedia.org/wiki?curid=1650223", "title": "Georges H\u00e9bert", "text": "Ufficiale nella Marina francese prima della Grande Guerra, H\u00e9bert fu di stanza nella citt\u00e0 di Saint-Pierre, nella Martinica. Nel 1902 la citt\u00e0 fu vittima di una catastrofica eruzione vulcanica e H\u00e9bert coordin\u00f2 eroicamente l'evacuazione e il soccorso di centinaia di persone. Questa esperienza ebbe profondi effetti su di lui e rafforz\u00f2 la sua convinzione che le capacit\u00e0 fisiche e atletiche andassero combinate con le qualit\u00e0 del coraggio e dell'altruismo. Egli sintetizz\u00f2 la propria etica nel motto: \"Essere forti per essere utili\".\nI viaggi.\nH\u00e9bert viaggi\u00f2 per tutto il mondo, e fu impressionato dallo sviluppo fisico e dall'abilit\u00e0 nel muoversi dei popoli indigeni in Africa e altrove:\nMentre era ancora in mare, H\u00e9bert cominci\u00f2 a sistematizzare un metodo di allenamento fisico modellato sulle abilit\u00e0 dei popoli indigeni che aveva incontrato.\nIl ritorno in Francia.\nDopo il suo ritorno in Francia, H\u00e9bert divenne insegnante di educazione fisica al college di Reims, dove cominci\u00f2 a definire i principi del suo sistema e a creare attrezzi e esercizi per insegnare il suo \"Metodo Naturale\". In questo fu influenzato, oltre che dai metodi di allenamento osservati in Africa, anche dalla rappresentazione del corpo umano nella statuaria greco-romana e dagli ideali delle palestre dell'antica Grecia.\nIl sistema di H\u00e9bert rifiutava la sclerotizzazione dei metodi allora in voga: la ginnastica correttiva e il popolare \"Metodo Svedese\" che gli sembravano incapaci sia di contribuire ad uno sviluppo armonico del corpo, sia di preparare i suoi studenti agli imperativi morali della vita.\nAllo stesso modo H\u00e9bert pensava che gli sport competitivi, concentrandosi sulla performance, mancassero i loro obiettivi sia di fortificazione del fisico, sia di promozione di sani valori morali.\nCorpo, mente e spirito.\nPer Georges H\u00e9bert, influenzato dalla lezione del \"nobile selvaggio\" del filosofo e pedagogista Jean-Jacques Rousseau, solo l'osservazione della natura poteva guidare le persone ad un corretto modo di allenare il fisico. Egli scrisse:\nH\u00e9bert defin\u00ec le linee guida principali e le regole principali del Metodo Naturale come:\nL'eredit\u00e0 di H\u00e9bert.\nL'insegnamento di Georges H\u00e9bert ha continuato ad espandersi prima e durante la Seconda guerra mondiale, divenendo il sistema standard di formazione fisica militare francese, ed ha influenzato sia il tedesco Turnverein (\"movimento di ginnastica\") che lo sport anglo-sassone.\nEra inoltre un fautore, in anticipo sui tempi, dei benefici dell'esercizio fisico per le donne. Nel suo lavoro \"La bellezza plastica e muscolare\", alle stampe nel 1921, H\u00e9bert criticava non soltanto la moda dei corsetti, ma anche l'inattivit\u00e0 fisica imposta alle donne dalla societ\u00e0 europea dell'epoca. Seguendo il metodo naturale di sviluppo fisico, energetico e morale, ha scritto, donne potrebbe sviluppare la sicurezza di s\u00e9, la volont\u00e0 e l'abilit\u00e0 atletica cos\u00ec come le loro controparti maschili.\nH\u00e9bert Scrisse:\nQuindi, H\u00e9bert fu tra i promotori dei \"parcours\" o percorsi ad ostacoli come forma di addestramento fisico, ora utilizzata dai militari, ed ha condotto allo sviluppo del fitness e dei corsi di sopravvivenza. Infatti, la corsa in terreni boscosi percorrendo assi di equilibrio, scalette, ponti di corda e ostacoli simili \u00e8 oggi descritta come \"hebertismo\" o \"percorso H\u00e9bert\" sia in Europa che in America del Nord. Si pu\u00f2 persino rilevare come gli attrezzi dei giochi di avventura derivino dai disegni originali fatti da H\u00e9bert all'inizio '900.\nCome ex marinaio, H\u00e9bert modell\u00f2 alcuni dei suoi attrezzi sugli ostacoli che si possono trovare sui ponti di una nave; era inoltre un fautore dell\"'addestramento naturale\" o spontaneo in ambienti non progettati.\nL'anno 1955, in occasione del cinquantesimo compleanno del Metodo Naturale, H\u00e9bert fu insignito del titolo di \"Comandante della L\u00e9gion d'honneur\" dal governo francese, come riconoscimento dei molti servizi resi al suo paese.\nNel 1957, Georges H\u00e9bert, vittima di una paralisi, fu oggetto dell'ammirazione del suo entourage re-imparando a camminare, parlare e scrivere.\nMor\u00ec il 2 agosto di quell'anno, ma la sua eredit\u00e0 rimane. \nCi sono scuole e palestre in tutta Europa che promuovono il metodo naturale di addestramento fisico, alcune delle quali hanno i propri \"parcours\" elaborati in ambienti naturali. \nPi\u00f9 recentemente, la sintesi degli insegnamenti del H\u00e9bert ha influenzato lo sviluppo dei percorsi come \"arte del movimento\" in senso proprio, portando alla nascita di nuove concezioni sia di spazio che di allenamento."}
{"id": "1650225", "revid": "599013", "url": "https://it.wikipedia.org/wiki?curid=1650225", "title": "Carlos Arturo Marinelli", "text": "Biografia.\nHa tatuato sul braccio sinistro il volto del suo grande idolo, Diego Armando Maradona.\nSuo padre H\u00e9ctor gioc\u00f2 due partite con il Boca Juniors nel 1965, vincendo un titolo.\nCaratteristiche tecniche.\nCentrocampista, pu\u00f2 giocare come ala o come trequartista a supporto delle punte.\nCarriera.\nMiddlesbrough.\nCresciuto nelle giovanili del Boca Juniors, nell'estate del 1999 viene acquistato dal per 1,5 milioni di sterline, accompagnato dal soprannome di \"nuovo Maradona\".\nIl coach Bobby Robson lo fa debuttare, non ancora diciottenne, il 26 dicembre 1999 in Sheffield Wednesday-Middlesbrough (1-0).\nNel 2000-01, nel match Middlesbrough-Bradford (2-2), rimedia un'espulsione che lo manda in depressione, e la cosa ne condiziona il rendimento.\nLa stagione successiva, con Steve McClaren in panchina, sembra iniziare molto meglio: addirittura il 3 novembre 2001 \u00e8 eletto \"man of the match\" nella vittoria (5-1) contro il Derby County, in cui segna anche una rete. Ma non riesce a dare continuit\u00e0 alle sue prestazioni e finisce nuovamente in panchina.\nRimane al \"Boro\" anche per la stagione 2002-03 e a gennaio viene ceduto in prestito in Italia, al Torino.\nLa prima esperienza al Torino.\nDebutta con i \"granata\" il 9 febbraio 2003 in -Torino (1-1), sostituendo al 54' Vincenzo Sommese e sfiorando il gol. Pur dimostrando buone capacit\u00e0 tecniche e grande grinta, grazie alla quale entra nel cuore dei tifosi, non riuscir\u00e0 a evitare la retrocessione in Serie B.\nLa societ\u00e0 piemontese decide di puntare su di lui anche nella serie cadetta, ma quando l'accordo sembrava fatto \u00e8 lui a farlo cadere alzando le richieste economiche.\nRitorna in Inghilterra a fine stagione ma ormai la fiducia nei suoi confronti \u00e8 nulla, \u00e8 cos\u00ec a novembre 2003 rescinde il suo contratto.\nLe esperienze argentine.\nA gennaio 2004 torna in patria, nella squadra che lo ha lanciato.\nDebutta il 29 febbraio in Boca-V\u00e9lez (3-3), giocando altre due volte ma il rapporto con l'allenatore Carlos Bianchi peggiora sempre pi\u00f9 fino a che il 1\u00ba maggio viene depennato dalla lista per la Coppa Libertadores.\nA fine stagione Bianchi lascia la guida tecnica del club, sostituito da Miguel Brindisi, ma nemmeno il nuovo tecnico sembra considerarlo molto e quindi il 20 agosto passa al Racing Avellaneda.\nIl destino lo fa esordire con il nuovo club in Boca-Racing (2-1) subentrando nella ripresa. Dopo quella con il Boca, arrivano anche le sconfitte contro River Plate e Gimnasia La Plata, che portano il 19 ottobre alle dimissioni del tecnico Ubaldo Fillol. Al suo posto arriva Guillermo Rivarola che gli d\u00e0 fiducia. A dicembre, mentre la squadra si prepara per il \"Clausura\" 2005 viene escluso a sorpresa dalla lista dei convocati. Subito dopo si viene a sapere che ha deciso di ritornare al Torino, riducendosi l'ingaggio e versando euro al Racing per liberarsi.\nLa seconda parentesi granata e l'esperienza portoghese.\nEsordisce in Serie B il 23 gennaio 2005 in Verona-Torino (2-0) subentrando al 63' a Jos\u00e9 Franco e facendosi espellere all'85'. Segna invece il suo primo (e unico gol) il 26 marzo su calcio di rigore al 18' in Torino-Pescara (3-1). La stagione finir\u00e0 ai play-off, vinti contro il Perugia che valgono la promozione. Ma l'estate porta il fallimento del club e la ripartenza con una nuova societ\u00e0 dalla B. Marinelli \u00e8 tra i primi a rendersi disponibile per giocare nel nuovo Torino, viene depositato il suo contratto ma il 9 settembre il suo tesseramento viene rifiutato perch\u00e9 il suo procuratore, ai primi di agosto, l'aveva fatto tesserare da una societ\u00e0 dilettantistica argentina, e quindi deve aspettare gennaio 2006 per essere libero da vincoli. Ma la chiamata non arriver\u00e0 pi\u00f9 e quindi accetta l'offerta dei portoghesi del Braga.\nIn Primeira Liga gioca solo 4 gare prima di infortunarsi a fine febbraio..\nKansas City.\nI troppi infortuni gli impediscono di trovare un ingaggio e cos\u00ec sta fermo un anno, fino a che, nell'aprile 2007, \u00e8 ingaggiato dai Kansas City Wizards.\nIn Major League Soccer disputa due stagioni, con 42 presenze e un gol.\nGli infortuni colombiani e il ritorno in Argentina.\nAlla fine del 2008 firma un contratto annuale con la squadra colombiana dei Millonarios. La squadra va per\u00f2 male in campionato e Marinelli, complici anche le 3 espulsioni in 10 match, viene tagliato ad aprile.\nNel luglio 2009 si allena per quindici giorni con l'Argentinos Juniors, il provino sembra avere buon esito, ma alla fine non viene tesserato.\nNel dicembre del 2009 \u00e8 passato in forza alla squadra argentina dell'Aldosivi, con la quale ha rescisso al termine della stagione 2009-10.\nGy\u0151r.\nA settembre 2010, dopo aver svolto un test, \u00e8 stato ingaggiato dalla formazione ungherese del Gy\u0151r.\nUniversidad San Mart\u00edn.\nIl 20 gennaio 2011 viene ingaggiato dall'Universidad San Mart\u00edn, club della Primera Divisi\u00f3n peruviana.\nNel gennaio 2015, si ritira dal calcio giocato.\nStatistiche.\n\"Statistiche aggiornate al 28 novembre 2010.\""}
{"id": "1650227", "revid": "1305772", "url": "https://it.wikipedia.org/wiki?curid=1650227", "title": "Mottola (disambigua)", "text": "Mottola pu\u00f2 indicare:"}
{"id": "1650232", "revid": "113757", "url": "https://it.wikipedia.org/wiki?curid=1650232", "title": "Bourg Saint-Maurice", "text": ""}
{"id": "1650235", "revid": "1543377", "url": "https://it.wikipedia.org/wiki?curid=1650235", "title": "Paralogismo", "text": "Il paralogismo (dal latino \"paralogismus\", a sua volta derivato dal greco antico , composto di (\"para\"-), \"contro\", e (\"logism\u00f3s\"), \"riflessione, ragionamento\") \u00e8 un ragionamento errato. Nell'uso il termine \u00e8 considerato sinonimo di sofisma che significa anch'esso ragionamento fallace.\nDifferenza tra \"paralogismo\", \"sofisma\" e \"antinomia\".\nSofisma, col significato di argomentare capzioso, come \u00abpseudo argomento filosofico\u00bb, lo si ritrova gi\u00e0 in Platone. Secondo Aristotele non vi \u00e8 identit\u00e0 di significato tra \"paralogismo\" dove l'errore \u00e8 involontario, e \"sofisma\" che \u00e8 sinonimo di \"sillogismo eristico\" poich\u00e9 vi \u00e8 la volont\u00e0 di ingannare l'interlocutore allo scopo di farlo aderire alla propria posizione secondo quanto era nell'uso dell'eristica sofistica che usava argomentazioni capziose e fallaci, apparentemente valide formalmente (\u00abche sembra[no] concludent[i] ma non lo [sono].\u00bb ma fondate in realt\u00e0 su errori logici formali o ambiguit\u00e0 linguistiche.:\nUn ulteriore errore logico \u00e8 quello dell'antinomia di cui Kant tratta nella Critica della ragion pura e precisamente nella critica della \"Cosmologia razionale\" contenuta nella Dialettica trascendentale dove il filosofo tedesco intende motivare la necessit\u00e0 profonda che spinge l'uomo ad indagare - utilizzando ragionamenti fallaci - su argomenti che vanno oltre l'esperienza.\nL'antinomia \u00e8 dunque un particolare tipo di ragionamento che indica la compresenza di due affermazioni contraddittorie, ciascuna delle quali in confronto all'altra potrebbe esser vera o falsa. In questa situazione non \u00e8 ovviamente possibile applicare il principio di non-contraddizione. Kant \u00e8 stato il primo ad applicare la parola \"antinomia\" nel linguaggio filosofico.\nIl \"paralogismo trascendentale\" secondo Kant.\nPrima di spiegare il concetto di paralogismo, Kant affronta il tema dei \"ragionamenti dialettici della ragion pura\" chiarendo che essa sembra offrirci \u00ab\"... l'idea per una dottrina trascendentale dell'anima (psychologia rationalis), per una scienza trascendentale del mondo (cosmologia rationalis), e infine per una conoscenza trascendentale di Dio (theologia trascendentalis)\".\u00bb ma in realt\u00e0 i ragionamenti dialettici:\nDopo aver definito, in tal modo, i \"ragionamenti dialettici della ragione pura\", chiarisce che \"soltanto tre sono le specie di tali ragionamenti dialettici\": il paralogismo, l'antinomia e l'ideale della ragione pura che nascono dalla formazione di \"idee trascendentali\" tali che cio\u00e8 \u00ab\"non intrattengono alcun rapporto con un qualsiasi oggetto che possa esser dato in modo adeguato e questo appunto perch\u00e9 non si tratta che di idee\"\u00bb che sono:\nA ciascuna di queste tre idee Kant associa una presunta scienza (ma in realt\u00e0 una metafisica) che, procedendo erroneamente oltre il limiti del pensiero, giunge a conclusioni sbagliate. Cos\u00ec per l'idea dell'anima il paralogismo operato dalla \"psicologia razionale\" consiste nell'applicare la categoria di sostanza all'io penso rendendolo cos\u00ec una realt\u00e0 eterna, spirituale, immortale..\n\u00ab\"A tutto ci\u00f2\"\u00bb, scrive Kant, riferendosi alla psicologia razionale e al suo concetto di anima, \u00ab\"conducono quattro paralogismi, propri di una dottrina trascendentale dell\u2019anima, che \u00e8 falsamente ritenuta una scienza della ragion pura concernente la natura del nostro essere pensante\".\u00bb\nMedicina.\nIn medicina, particolari tipi di paralogismi sono sintomo di afasia, e pi\u00f9 precisamente di schizofasia. La caratteristica di questi ragionamenti \u00e8 una complicata sostituzione logico-semantica."}
{"id": "1650237", "revid": "123720311", "url": "https://it.wikipedia.org/wiki?curid=1650237", "title": "Lu (stato)", "text": "Lo stato di Lu (cinese: \u9b6f; pinyin: L\u01d4) fu un antico Stato cinese durante il Periodo delle primavere e degli autunni. Fu fondato nel X secolo a.C. dalla famiglia Ji. Il primo duca fu Ji Boqin, figlio di Ji Dan, primo ministro del re Zhou.\nIl territorio dello Stato di Lu copriva la regione centrale e sudoccidentale dell'odierna provincia di Shandong, e confinava coi potenti stati di Qi a nord e di Chu a sud. La capitale era Qufu.\nLo Stato di Lu cominci\u00f2 a declinare durante il Periodo delle primavere e degli autunni. Fu in grado di respingere l'invasione Qi nel 684 a.C., ma il potere politico fu poi diviso dalle potenti famiglie Jisun, Mengsun e Shusun. Nel 256 a.C. Lu fu annesso dallo Stato di Chu.\nLo Stato di Lu dette i natali a Confucio. Gli \"Annali delle primavere e degli autunni\", tradizionalmente attribuiti a Confucio, sono un resoconto della storia di Lu. Anche gli Zuo Zhuan, i \"Commentari di Zuo\", un'altra importante opera della storiografia cinese, furono scritti nello Stato di Lu."}
{"id": "1650238", "revid": "49980", "url": "https://it.wikipedia.org/wiki?curid=1650238", "title": "Premio teramo", "text": ""}
{"id": "1650239", "revid": "113757", "url": "https://it.wikipedia.org/wiki?curid=1650239", "title": "Thorens Sales", "text": ""}
{"id": "1650240", "revid": "112811381", "url": "https://it.wikipedia.org/wiki?curid=1650240", "title": "Giovanni Lorenzo Lulier", "text": "Nato da famiglia di probabile origine spagnola o, secondo alcuni, francese, allievo di Pietro Simone Agostini, Lulier fu virtuoso di violone e compositore. \nTra il 1676 al 1699 suon\u00f2 regolarmente nella Chiesa di San Luigi dei Francesi e il 13 ottobre 1679 entr\u00f2 a far parte della \"Congregazione di Santa Cecilia\". Nel marzo 1681 entr\u00f2 al servizio del cardinale Benedetto Pamphili e dal 1688 ebbe un posto come trombonista nei \"Musici del Campidoglio\". Quando nel 1690 Pamphili lasci\u00f2 Roma, Lulier, insieme ai violinisti Arcangelo Corelli e Matteo Fornari, entr\u00f2 alle dipendenze del cardinale Pietro Ottoboni, rimanendovi fino alla morte. Negli anni '90 suon\u00f2 anche per la famiglia Borghese nelle musiche che si tenevano nella cappella del palazzo.\nMor\u00ec improvvisamente, a Roma, il 29 marzo 1700.\nFu un apprezzato compositore di oratori, opere, serenate e cantate. Restano di lui almeno 34 cantate, composte nell'ultimo ventennio del XVII secolo."}
{"id": "1650245", "revid": "124570820", "url": "https://it.wikipedia.org/wiki?curid=1650245", "title": "Giovanni Sacco", "text": "\u00c8 morto nel dicembre 2020 all'et\u00e0 di 77 anni all'ospedale \"Cardinal Massaia\" di Asti, dove era ricoverato dal 22 novembre dopo aver contratto la COVID-19.\nCaratteristiche tecniche.\nEra un centrocampista interno, di buona tecnica, dinamicit\u00e0 e intelligenza tattica, ma poco continuo\nCarriera.\nCresciuto nelle giovanili della Juventus, esordisce in Serie A con i \"bianconeri\" il dicembre 1962, in occasione del pareggio esterno con il Palermo. Disputa tre stagioni coi torinesi, senza riuscire ad imporsi come titolare fisso, quindi disputa la stagione 1965-1966 in prestito alla Lazio, dove realizza le sue prime tre reti in massima serie, risultando il terzo marcatore in campionato dei capitolini dopo Vito D'Amato e Nicola Ciccolo.\nRientrato alla Juventus nell'estate 1966, disputa 10 incontri nella stagione che vede la vittoria del 13\u00ba scudetto dei bianconeri, mentre le presenze aumentano nella stagione successive, dove scende in campo in 25 occasioni, per ridiscendere a 14 la stagione successiva.\nNell'estate 1969 vien quindi ceduto all'Atalanta, appena retrocessa in Serie B. Con i nerazzurri disputa da titolare due stagioni in cadetteria, contribuendo attivamente, con 7 reti messe a segno, al secondo posto nel campionato 1970-1971 e alla relativa promozione. Resta a Bergamo per altre due stagioni di massima serie (la prima da titolare, la seconda da riserva e conclusa con la retrocessione), per poi passare alla Reggiana in cui milita in Serie B dal 1973 al 1976, anno della retrocessione degli emiliani in Serie C, per poi chiudere la carriera agonistica ad alto livello.\nIn carriera ha totalizzato complessivamente 138 presenze e 6 reti in Serie A e 135 presenze e 17 reti in Serie B.\nConclusa la carriera agonistica ha intrapreso quella di allenatore, guidando in prevalenza formazioni delle serie minori del Nord-Ovest."}
{"id": "1650248", "revid": "709565", "url": "https://it.wikipedia.org/wiki?curid=1650248", "title": "Topolino vince Spaccafuoco", "text": "Topolino vince Spaccafuoco (\"Mickey Mouse Vs. Creamo Catnera\") \u00e8 un arco narrativo a fumetti della Walt Disney realizzato da Floyd Gottfredson (testo e disegni), Earl Duvall (disegni e ripasso a china) e Al Taliaferro (ripasso a china), pubblicato in strisce giornaliere sui quotidiani statunitensi dal 26 febbraio al 29 aprile 1931. In Italia \u00e8 apparso per la prima volta sull'\"Albo d'Oro\" numero 4, datato 15 aprile 1937.\nTrama.\nTopolino accetta di disputare un incontro di boxe col campione Spaccafuoco."}
{"id": "1650250", "revid": "29244", "url": "https://it.wikipedia.org/wiki?curid=1650250", "title": "Pleurobranchaeinae", "text": ""}
{"id": "1650252", "revid": "116794752", "url": "https://it.wikipedia.org/wiki?curid=1650252", "title": "95-05", "text": "95-05, pubblicato nel 2005, \u00e8 la prima raccolta di successi dei Tiromancino, che raccoglie i brani di dieci anni di carriera da \"Alone alieno\" fino ad \"Illusioni parallele\". Oltre ai successi della band fa parte del doppio disco un inedito \"Della stessa materia dei sogni\" con l'aggiunta di due cover : \"Un tempo piccolo\" , quest'ultimo scritto da Franco Califano, Antonio Gaudino e Alberto Laurenti e \"Com'\u00e8 profondo il mare\" di Lucio Dalla che vede la partecipazione di Lucio Dalla stesso."}
{"id": "1650258", "revid": "287204", "url": "https://it.wikipedia.org/wiki?curid=1650258", "title": "Fattore attivante le piastrine", "text": "Il fattore attivante le piastrine (PAF, \"Platelet-Activating Factor\") \u00e8 un mediatore chimico dell'infiammazione.\nCaratteristiche.\nDeriva dal plasmalogeno, un fosfolipide etere la cui testa polare \u00e8 rappresentata dalla colina e che lega in posizione C-1 del glicerolo una lunga catena idrocarburica mediante legame etere.\nIl plasmalogeno viene utilizzato come substrato dalla fosfolipasi A2 che idrolizza il legame estere tra il C-2 del glicerolo e l'acido grasso.\nSi forma un composto intermedio che \u00e8 il precursore del PAF, il Liso-PAF che lega in posizione 2 del glicerolo un ossidrile (-OH).\nIl Liso-PAF viene utilizzato come substrato da un'acetiltransferasi che trasferisce un gruppo acetilico in posizione 2 formando il PAF.\nIl PAF viene rilasciato dai basofili, dei globuli bianchi presenti nel sangue. \u00c8 un potente stimolatore dell'aggregazione piastrinica, inoltre esercita una serie di effetti sul sistema cardiovascolare (induce vasodilatazione) e sulla muscolatura liscia (contrazione della muscolatura liscia gastrointestinale, uterina e polmonare).\nIl PAF ha effetto infiammatorio e vasoattivo su diversi organi, provocando un collasso della pressione arteriosa che pu\u00f2 risultare letale per l'individuo. In esperimenti con animali modello e di controllo (\"knockout e wild-type\") si \u00e8 dimostrato che la lipossigenasi 5 media l'azione del PAF. Ci\u00f2 ha implicazioni mediche in quanto se il PAF \u00e8 rilasciato nei reni a seguito di vari stimoli provoca insufficienza renale acuta."}
{"id": "1650259", "revid": "124844898", "url": "https://it.wikipedia.org/wiki?curid=1650259", "title": "Lasciarsi un giorno a Roma", "text": "Lasciarsi un giorno a Roma \u00e8 un brano musicale con il quale il cantautore romano Niccol\u00f2 Fabi ha partecipato al Festival di Sanremo 1998, classificandosi all'ottavo posto.\nNel 2021 il brano vive una nuova vita grazie al film di Edoardo Leo, con il titolo omonimo, accompagnando i titoli di coda.\nLa canzone.\nCon questo brano Fabi volle mostrare al pubblico un altro aspetto della propria personalit\u00e0, convinto che \"Capelli\" avesse monopolizzato l'attenzione del pubblico.\nIl testo della canzone, scritto da Fabi insieme a Riccardo Sinigallia e Cecilia Dazzi, parla di un amore finito visto dal punto di vista di colui che \"ha lasciato\" (pi\u00f9 o meno come accadeva in \"Spaccacuore\" di Samuele Bersani), che si rivolge con aggressivit\u00e0 alla donna che non ama pi\u00f9. Costei, non rassegnandosi all'abbandono, si commisera suscitando soltanto irritazione nei confronti di chi ha troncato la relazione."}
{"id": "1650265", "revid": "21880", "url": "https://it.wikipedia.org/wiki?curid=1650265", "title": "Pleurobranchinae", "text": ""}
{"id": "1650269", "revid": "110196711", "url": "https://it.wikipedia.org/wiki?curid=1650269", "title": "Genetta servalina archeri", "text": "La genetta servalina di Zanzibar (Genetta servalina archeri) \u00e8 una sottospecie di genetta servalina endemica dell'isola di Unguja, nell'arcipelago tanzaniano di Zanzibar. Il suo status di conservazione \u00e8 incerto.\nStoria evolutiva.\nIl parente pi\u00f9 stretto conosciuto della genetta servalina di Zanzibar \u00e8 la genetta servalina di Lowe, \"G. s. lowei\", una sottospecie che vive sull'Arco Montuoso Orientale della Tanzania continentale. Questi due animali si sono presumibilmente evoluti separatamente alla fine dell'ultima era glaciale, quando Unguja si separ\u00f2 dall'Africa continentale in seguito all'innalzamento del livello del mare. La sopravvivenza della genetta servalina sull'isola \u00e8 parallela a quella degli endemici leopardo di Zanzibar e colobo rosso di Zanzibar.\nScoperta e descrizione.\nSebbene la servalina fosse nota ai contadini zanzibariani, gli zoologi rimasero all'oscuro della sua esistenza fino all'ultimo decennio del XX secolo. Nel 1995 Tony Archer, un consulente naturalista al lavoro a Zanzibar, acquist\u00f2 una pelle essiccata ed un cranio nel villaggio di Kitogani, nella zona centro-meridionale di Unguja. Questo esemplare venne in seguito descritto come una nuova sottospecie di genetta servalina (\"G. s. archeri\") e gli venne dato un nome scientifico in onore di Archer.\nNel gennaio 2003 vennero fotografate per la prima volta delle genette servaline di Zanzibar vive nei pressi del Jozani-Chwaka Bay National Park. Le trappole fotografiche catturarono immagini delle servaline in quattro localit\u00e0, due nella foresta sommersa nel cuore del parco e due nella boscaglia secca del nord-est. Queste fotografie dettero nuove informazioni sulla distribuzione della genetta e sulle sue caratteristiche fisiche."}
{"id": "1650270", "revid": "92719", "url": "https://it.wikipedia.org/wiki?curid=1650270", "title": "Genetta servalina di Lowe", "text": ""}
{"id": "1650273", "revid": "2036605", "url": "https://it.wikipedia.org/wiki?curid=1650273", "title": "Apokolokyntosis", "text": "L'Apokolok\u00fdntosis ( in greco), Apocolocyntosis o Ludus de morte Claudii o ancora Divi Claudii apotheosis per saturam (traduzione italiana: \"Satira sulla morte di Claudio\"), \u00e8 l'unico testo di carattere satirico attribuito a Lucio Anneo Seneca.\nL\u2019etimologia della parola \u1f08\u03c0\u03bf\u03ba\u03bf\u03bb\u03bf\u03ba\u03cd\u03bd\u03c4\u03c9\u03c3\u03b9\u03c2, neologismo confezionato per l\u2019occasione da Seneca deriva dalla crasi, ovvero l\u2019unione, dei termini greci \"\u039a\u03bf\u03bb\u03bf\u03ba\u03cd\u03bd\u03b8\u03b7\", che significa zucca, e \"\u1f00\u03c0\u03bf\u03b8\u03ad\u03c9\u03c3\u03b9\u03c2\", che significa deificazione/glorificazione.\nContenuto.\nIl componimento inizia situando, in modo parodico, l'ora della morte di Claudio (capp. 1\u20132), narrata secondo la versione ufficiale diffusa da Seneca e Agrippina, mentre le Parche tagliano lo stame della vita dell'imperatore e Apollo celebra l'ascesa al trono di Nerone e l'avvento di una nuova et\u00e0 aurea (capp. 3\u20134).\nDopo un secondo proemio (cap. 5,1), Claudio ascende all'Olimpo, alle porte del quale \u00e8 bloccato da Ercole, portinaio degli d\u00e8i che, non essendo riuscito a capire chi o cosa sia quell'uomo, che si esprime balbettando e con citazioni dotte (capp. 5,2-7), lo conduce nel concilio degli d\u00e8i perch\u00e9 egli pretende di essere assunto fra le divinit\u00e0.\nDopo una lunga disputa, in cui intervengono Giano a favore dell'imperatore e Augusto stesso, che deplora il nipote come erede degenere, Claudio \u00e8 condannato all'unanimit\u00e0 a essere gettato, come tutti i mortali, agli inferi (capp. 7\u201311) e, accompagnatovi da Mercurio, assiste al suo funerale, dove gli avvocati e i poetastri si disperano per la morte di un imperatore appassionato di processi e di poesia da strapazzo, intonando un coro funebre in anapesti (cap. 12).\nArrivato nell'Ade, Claudio viene accolto dalla folla inferocita delle sue vittime e, dopo essere stato processato dal giudice dei morti, Eaco, finisce schiavo del nipote Caligola e, successivamente, viene assegnato al suo liberto Menandro, che lo costringe a lanciare dadi da un barattolo forato nel fondo (capp. 13\u201315).\nCaratteristiche dell'opera.\nSeneca scrive quest'opera non solo per motivazioni personali (infatti Claudio, influenzato dalla moglie Messalina, lo aveva condannato all'esilio), che poco si sarebbero adattate alle caratteristiche del \"saggio\" che egli ci descrive come modello nei suoi scritti filosofici, ma anche e soprattutto per ragioni di carattere politico e sociale: Claudio, infatti, era stato un imperatore autoritario, che aveva reso il Senato un burattino nelle sue mani e aveva condannato persone con processi sommari.\nIl titolo implica un riferimento al termine greco (\"kolok\u00fdnthe\", \"zucca\", probabilmente \"Lagenaria siceraria\"), forse come emblema di stupidit\u00e0, ed \u00e8 intesa come \"zucchizzazione\" (e non come alcuni traducono erroneamente come \"deificazione di una zucca, di uno zuccone\"), con riferimento alla fama non lusinghiera di cui l'imperatore Claudio godeva. L'opera contiene la parodia della divinizzazione di Claudio, decretata dal senato subito dopo la sua morte (nel 54 d.C.), evento che, dietro la maschera di ufficialit\u00e0, aveva suscitato le ironie degli stessi ambienti di corte e dell'opinione pubblica.\nL'opera rientra nel genere della satira menippea (cos\u00ec detta da Menippo di Gadara, l'iniziatore di questa forma letteraria, al quale sembrano rimandare alcune analogie del libello senecano con alcuni dialoghi dello scrittore greco Luciano) e alterna prosa e versi (anche greci).\nTradizione manoscritta.\nLa \"Apokolokyntosis\" \u00e8 stata conservata da oltre quaranta manoscritti, che il filologo P. T. Eden ha diviso in tre famiglie. I tre manoscritti pi\u00f9 antichi sono:\nI tre manoscritti, di cui S \u00e8 il pi\u00f9 antico, derivano da un progenitore comune (\u03b1) il quale, da un lato, ha dato origine a S; dall'altro, a un apografo (\u03b2) dal quale sono derivati VL."}
{"id": "1650277", "revid": "986213", "url": "https://it.wikipedia.org/wiki?curid=1650277", "title": "Prospero Colonna (cardinale XV secolo)", "text": "Biografia.\nProspero Colonna nacque a Roma intorno al 1410 da Lorenzo Onofrio Colonna e Sveva Caetani. Nipote, da parte del padre, di papa Martino V, era il fratello di Antonio, principe di Salerno, ed Odoardo, duca dei Marsi.\nPapa Martino V lo cre\u00f2 cardinale diacono nel concistoro segreto del 24 maggio 1426 e a causa della giovane et\u00e0 lo pubblic\u00f2 nel concistoro dell'8 novembre 1430. Ricevette la diaconia di San Giorgio in Velabro e ricopr\u00ec l'importante carica di notaio apostolico.&lt;br&gt;\nDallo stesso zio Martino V, nel 1427 con la bolla \"Etsi prudens\", oltre alla compropriet\u00e0 sul patrimonio storico della famiglia, ottenne come patrimonio personale il possesso di Ardea, Frascati, Marino, Molara, Monte Compatri e Rocca di Papa. Pur avendo sostenuto la propria famiglia contro le pretese di Eugenio IV, durante lo scisma della Chiesa che vedeva eletto l'antipapa Felice V, il Colonna era nel 1438 al concilio di Ferrara al fianco del papa che verr\u00e0 deposto nel 1439.\nPartecip\u00f2 al conclave del 1447 per l'elezione di papa Niccol\u00f2 V in cui per soli due voti manc\u00f2 lui stesso, a causa dell'ostilit\u00e0 della famiglia Orsini rappresentati in conclave dal cardinale Berardi gi\u00e0 arcivescovo di Taranto, di essere eletto. Partecip\u00f2 ancora con elevate probabilit\u00e0 di essere eletto al papato ai conclavi che poi elessero Callisto III e Pio II. Coinvolto negli eventi politici dei propri congiunti dei quali fu deciso sostenitore, durante la met\u00e0 del secolo XV ebbe parte di rilievo nelle vicende legate alla localit\u00e0 di Lariano, di cui era tornato in possesso nel 1448, e alla ricostruzione della fortezza contro la volont\u00e0 di Pio II e del comune di Velletri.\nLetterato, umanista, amante dell'archeologia, possedette una ricca e grande biblioteca. Fu protettore tra gli altri \"umanisti\" di Leone Battista Alberti.\nMor\u00ec a Roma il 24 marzo 1463 e fu sepolto nella basilica dei Santi XII Apostoli."}
{"id": "1650278", "revid": "287204", "url": "https://it.wikipedia.org/wiki?curid=1650278", "title": "Perch\u00e9 l'hai fatto", "text": "Perch\u00e9 l'hai fatto \u00e8 un album raccolta del cantante Paolo Mengoli, pubblicato nel 1991 dall'etichetta discografica Pull (numero di catalogo PM 12039)."}
{"id": "1650292", "revid": "767487", "url": "https://it.wikipedia.org/wiki?curid=1650292", "title": "Se fossi Marco", "text": "Se fossi Marco \u00e8 una canzone del cantautore romano Niccol\u00f2 Fabi, primo singolo del suo terzo album \"Sereno ad ovest\".\nTema del brano \u00e8 la gelosia, vissuta dal punto di vista di chi subentra ad una storia importante, e quindi non riesce a farsi amare completamente."}
{"id": "1650300", "revid": "767487", "url": "https://it.wikipedia.org/wiki?curid=1650300", "title": "Sci nautico ai Giochi della XX Olimpiade", "text": "Lo sci nautico \u00e8 stato uno dei due sport dimostrativi ai Giochi Olimpici estivi del 1972 di Monaco di Baviera, prima e unica volta in cui questo sport ha fatto parte del programma olimpico. Alle sei gare in programma, slalom, figura e salto sia maschile che femminile, hanno partecipato 35 atleti da 20 paesi. La competizione di slalom \u00e8 stata disputata il 1\u00ba settembre, le altre due il giorno successivo."}
{"id": "1650304", "revid": "729019", "url": "https://it.wikipedia.org/wiki?curid=1650304", "title": "Stazione di Quarto", "text": "La stazione di Quarto \u00e8 una stazione ferroviaria posta sulla Ferrovia Circumflegrea gestita dalla ex SEPSA. \u00c8 ubicata in via Giacomo Matteotti nel comune di Quarto.\nDati ferroviari.\nLa stazione \u00e8 a due piani: al primo piano si trovano la biglietteria e un'edicola. Seguendo l'indicazione \"AI TRENI\" si trovano l'ascensore e le scale per salire sul viadotto. Al piano superiore troviamo i due binari con banchina ad isola e la sede del dirigente di movimento.\nTutta la stazione \u00e8 attualmente interessata da lavori finalizzati al raddoppio della linea Circumflegrea nell'intera tratta tra la stazione di Pisani e Quarto stessa. Il vecchio fabbricato viaggiatori \u00e8 in attesa di demolizione\nMovimento passeggeri.\nIl traffico passeggeri \u00e8 sostenuto in tutte le ore del giorno data la densit\u00e0 abitativa della zona e la vicinanza a parecchi uffici, sede di lavoro per molti impiegati."}
{"id": "1650306", "revid": "167080", "url": "https://it.wikipedia.org/wiki?curid=1650306", "title": "Olp\u00e8", "text": ""}
{"id": "1650309", "revid": "436907", "url": "https://it.wikipedia.org/wiki?curid=1650309", "title": "\u00c8 non \u00e8", "text": "\u00c8 non \u00e8 \u00e8 una canzone del cantautore romano Niccol\u00f2 Fabi, primo singolo estratto dal suo quinto album \"La cura del tempo\".\nPur non avendo la forza del tormentone di altri brani precedenti dell'autore, come \"Capelli\" o \"Lasciarsi un giorno a Roma\", \"\u00c8 non \u00e8\" \u00e8 il singolo di maggior successo di Fabi, riuscendo a scalare la classifica di vendita ed arrivare fino alla posizione numero 12\nCover.\nIl brano \u00e8 stato reinterpretato da Laura Pausini nel 2006, ma non \u00e8 stato incluso nel suo album di cover \"Io canto\"; \u00e8 stato reso invece disponibile solo per chi ha ordinato l'album in anteprima da iTunes."}
{"id": "1650313", "revid": "1543377", "url": "https://it.wikipedia.org/wiki?curid=1650313", "title": "Dengeki G's Magazine", "text": " \u00e8 una rivista mensile giapponese pubblicata dalla MediaWorks con all'interno informazioni su giochi bish\u014djo e le relative serie animate, assieme alle serie relative di manga e light novel. Il \"G's\" nel titolo sta per \"Gals\" e \"Games\" (\"Ragazze\" e \"Giochi\" in inglese).\nLa rivista \u00e8 conosciuta poich\u00e9 rende partecipi i lettori nella produzioni di giochi, come per esempio \"Sister Princess\" e \"Strawberry Panic!\". \"Dengeki G's Magazine\" venne pubblicato la prima volta il 26 dicembre 1992 nell'uscita del febbraio 1993, con il titolo \"Dengeki PC Engine\", che cambi\u00f2 in quello attuale solo nel 2002.\nEsistono anche edizioni speciali della rivista: il \"Dengeki G's Festival!\" viene pubblicato ad intervalli irregolari, e ad ogni uscita si focalizza su un determinato gioco bish\u014djo. Altre edizioni speciali sono il \"Dengeki G's Festival! Comic\", il \"Dengeki G's Festival! Deluxe\" ed il \"Dengeki G's Festival! Anime\". La rivista sorella del \"Dengeki G's Magazine\"', la \"Dengeki Girl's Style\", pubblica informazioni riguardanti i giochi otome, per un pubblico femminile.\nCirca met\u00e0 delle pagine della rivista sono a colori, e contengono informazioni riguardanti i giochi o gli anime; il resto delle pagine, alla fine della rivista, contengono serie manga. A differenza di altre pubblicazioni tipiche giapponesi, le pagine hanno il verso orientale nella prima met\u00e0 della rivista, mentre hanno il verso occidentale per le rimanenti, con le serie manga. \"Dengeki G's Magazine\" raggiunse i 15 anni di pubblicazioni nel 2007 e la 200\u00aa uscita con il numero di ottobre 2007.\nStoria.\nDengeki PC Engine.\nA causa di problemi interni nella Kadokawa Shoten vicino alla fine del 1992, un gruppo di persone si separ\u00f2 da essa per creare la MediaWorks il 15 ottobre 1992. Il vecchio editore di una delle riviste di giochi della Kadokawa Shoten chiamata \"Marukatsu PC Engine\" fu uno degli impiegati che pass\u00f2 alla MediaWorks, ed una delle prime riviste pubblicate da questa nuova casa editrice fu il con l'uscita del febbraio 1993 il 26 dicembre 1992.\nLa rivista era pubblicata per dare informazioni riguardanti il NEC ed i relativi giochi. Tuttavia, dopo l'uscita del \"Sotsugy\u014d: Graduation\", un videogioco di appuntamenti della Interchannel (il nuovo nome della NEC), il \"Dengeki PC Engine\" cominci\u00f2 a coprire anche altri campi oltre quello dei videogiochi, anche grazie al fatto che \"Sotsugy\u014d\" ebbe adattamenti anche in drama CD, light novel, OAV e manga.\nTra il maggio 1992 ed il gennaio 1993 venne prodotto un gioco, con l'aiuto dei lettori, chiamato \"Megami Stadium\", ed apparso nel \"Marukatsu PC Engine\". Nel febbraio 1993 nel \"Dengeki PC Engine\", la MediaWorks cre\u00f2 un gioco intitolato \"Megami Paradise\" che apparse nella rivista bimestralmente fino al numero del giugno 1996. Un anno dopo l'inizio di \"Megami Paradise\", la \"Marukatsu PC Engine\" cess\u00f2 le pubblicazioni, con l'uscita del 30 gennaio 1994. Nel dicembre dello stesso anno, usc\u00ec la prima edizione speciale del \"Dengeki PC Engine\" chiamata \"Dengeki PlayStation\". L'anno seguente, la \"Dengeki PlayStation\" divenne una rivista autonoma, e cominci\u00f2 anche a vendere i giochi per PlayStation dal dicembre del 1994.\nDengeki G's Engine.\nA causa della bassa popolarit\u00e0 della console della NEC chiamata PC-FX, che succedeva alla TurboGrafx-16, la MediaWorks decise di cambiare il titolo della rivista da \"Dengeki PC Engine\" a , con l'uscita di giugno 1996 pubblicata il 30 aprile 1996, con la quale la rivista smise di essere una sola rivista di informazione di videogiochi prodotti dalla NEC. Al contrario, la rivista ora conteneva informazioni di ogni gioco bishojo, e con la nuova \"G's\" nel titolo voleva indicare \"Gals\" e \"Games\".\nDengeki G's magazine.\nCon l'uscita di agosto 1997 del 30 giugno 1997, il titolo della rivista cambi\u00f2 in , e venne leggermente modificato con l'uscita di maggio 2002 il 30 marzo 2002 in .\nGiochi pubblicati con i lettori.\n\"Dengeki G's Magazine\" spesso pubblica giochi attraverso la partecipazione dei lettori che influenzano le scelte dei produttori. La lunghezza di questi giochi \u00e8 variabile; alcuni possono durare per anni, mentre altri in molto meno di un anno. Solitamente \u00e8 la popolarit\u00e0 del gioco che determina la sua durata. Solo dal dicembre 1998 al febbraio 1999 la rivista non pubblic\u00f2 giochi, in quanto \"Oj\u014dsama Express\" era appena finito e \"Sister Princess\" doveva ancora cominciare."}
{"id": "1650314", "revid": "167080", "url": "https://it.wikipedia.org/wiki?curid=1650314", "title": "Lekithe", "text": ""}
{"id": "1650315", "revid": "253269", "url": "https://it.wikipedia.org/wiki?curid=1650315", "title": "Stephanie Zimbalist", "text": "Biografia.\nNasce in una famiglia di artisti: il padre \u00e8 l'attore Efrem Zimbalist Jr., il nonno paterno Efrem Zimbalist era un famoso violinista e direttore d'orchestra, mentre la nonna paterna Alma Gluck era un soprano. In Italia \u00e8 nota per essere stata la protagonista della serie televisiva \"Mai dire s\u00ec\", al fianco di un giovane Pierce Brosnan. \u00c8 stata protagonista anche del film \"Alla 39\u00aa eclisse\" (1980), con Charlton Heston, e del film per la TV \"L'uomo dall'abito marrone\" (1989), una riduzione filmica del romanzo di Agatha Christie \"L'uomo vestito di marrone\"."}
{"id": "1650316", "revid": "287204", "url": "https://it.wikipedia.org/wiki?curid=1650316", "title": "David Friedrich Strauss", "text": ""}
{"id": "1650328", "revid": "767487", "url": "https://it.wikipedia.org/wiki?curid=1650328", "title": "Alibi seducente", "text": "Alibi seducente (\"Her Alibi\") \u00e8 un film commedia del 1989, girato quasi interamente a Baltimora, diretto da Bruce Beresford ed interpretato da Tom Selleck e Pavl\u00edna Po\u0159\u00edzkov\u00e1.\nTrama.\nPhilip Blackwood \u00e8 uno scrittore di libri gialli, creatore del personaggio Peter Swift, capace di risolvere i casi pi\u00f9 difficili.\nPurtroppo sta attraversando un periodo di crisi di scrittura: non ha pi\u00f9 idee da quando l'ex moglie lo ha lasciato e malgrado le sollecitazioni del suo editore Sam Dusen, non riesce a scrivere un nuovo romanzo.\nCos\u00ec per cercare di risolvere il problema, decide di andare in tribunale a vedere i casi di omicidio per trarne ispirazione.\nL\u00ec incontra un'enigmatica ed affascinante ragazza romena, di nome Nina Jonescu accusata di aver ucciso un suo connazionale.\nPhillip, persuaso della sua innocenza, fornisce alla donna un alibi - dice di essere il fidanzanto della donna - che le consente di essere scarcerata nonostante i dubbi ed i timori del tenente di Polizia Frank Polito. Convinta Nina a trasferirsi nella sua casa, Phillip, ispirandosi ai curiosi avvenimenti della vita quotidiana (Nina viene sorvegliata da tre individui dell'Ambasciata del suo paese, e compie altre stravaganze) riesce a scrivere il libro raccontando le immaginarie avventure del suo personaggio.\nNel corso di un raduno internazionale circense, al quale partecipano anche i familiari di Nina in attesa di asilo politico, i colpevoli della morte del rumeno vengono smascherati confermando cos\u00ec l'innocenza della donna.\nRiconoscimenti.\nNomination \u00abGolden Raspberry\u00bb 1990 a Pavl\u00edna Po\u0159\u00edzkov\u00e1 come \"Peggior Attrice\""}
{"id": "1650338", "revid": "132266", "url": "https://it.wikipedia.org/wiki?curid=1650338", "title": "Mediterranean Fleet", "text": "La Mediterranean Fleet (in italiano tradotta come: Flotta del Mediterraneo o Squadra del Mediterraneo) della Royal Navy era la forza navale inglese incaricata di controllare il Mediterraneo durante l'Impero britannico nonch\u00e9 il comando pi\u00f9 prestigioso della marina britannica, costituito con lo scopo di difendere il collegamento tra la madrepatria e la maggior parte delle colonie britanniche dell'emisfero orientale.\nEssa aveva a disposizione le basi di Gibilterra, tuttora possedimento inglese, Malta dal 1814 (anno della sua acquisizione, cessione volontaria da parte del Regno delle due Sicilie suo alleato contro i Francesi, durante le guerre napoleoniche) fino alla sua indipendenza ed Alessandria d'Egitto fino al termine del protettorato britannico sull'Egitto stesso. Il suo quartier generale fu, dal 1814 fino alla met\u00e0 degli anni 1930, l'isola di Malta.\nIl primo uso del termine \"Commander-in-Chief\" (Mediterranean) risale al 1665, e la flotta \u00e8 stata disciolta nel 1967.\nStoria.\nLa \"Mediterranean Fleet\" fu protagonista di diversi momenti cruciali della storia inglese, dalla battaglia di Abukir, dove Orazio Nelson sconfisse la squadra francese tagliando fuori Napoleone dall'Europa, al blocco navale di Austria e Turchia nella prima guerra mondiale, alle battaglie con la Regia Marina italiana durante la seconda guerra mondiale.\nNel 1893, l'ammiraglio di squadra George Tryon mor\u00ec affogato quando la sua nave ammiraglia, HMS \"Victoria\", affond\u00f2 quindici minuti dopo una collisione con la HMS \"Camperdown\". In questo periodo, la \"Mediterranean Fleet\" era la pi\u00f9 grande squadra navale della \"Royal Navy\" con dieci navi da battaglia di prima classe (il doppio della \"Channel Fleet\") e un gran numero di vascelli minori.\nDelle tre unit\u00e0 originarie della classe \"Invincible\" di incrociatori da battaglia, che entrarono in servizio nella prima met\u00e0 del 1908, due, la HMS \"Inflexible\" e la HMS \"Indomitable\", si unirono alla \"Mediterranean Fleet\" nel 1914. Assieme alla HMS \"Indefatigable\", formarono il nucleo della flotta britannica all'inizio della prima guerra mondiale, quando le forze della \"Royal Navy\" furono impegnate nell'inseguimento del \"Goeben\" e del \"Breslau\".\nAppena prima dello scoppio della seconda guerra mondiale la base principale della flotta venne trasferita ad Alessandria d'Egitto, a causa dei possibili attacchi aerei che l'aeronautica italiana avrebbe potuto portare su Malta. Questa decisione caus\u00f2 forti difficolt\u00e0 nel rifornimento dell'isola durante il conflitto ma assicur\u00f2 la sicurezza del grosso della flotta in una base sicura e ben fornita da dove continuare i combattimenti.\nIl Vice Ammiraglio Andrew Cunningham prese il comando della flotta nel 1939 e nel 1940 attacc\u00f2 vittoriosamente la flotta italiana ormeggiata a Taranto con aerei lanciati dalle portaerei. Allo scoppio del conflitto la nave ammiraglia era la in seguito la ; le formazioni principali della flotta erano il 1\u00ba Squadrone da Battaglia, il 1\u00ba ed il 3\u00ba Squadrone Incrociatori oltre a numerosi cacciatorpediniere e alla portaerei \nAltri scontri importanti a cui partecip\u00f2 la \"Mediterranean Fleet\" furono la battaglia di Capo Matapan e la battaglia di Creta. In seguito la flotta si occup\u00f2 principalmente di rifornire la base di Malta e di bloccare i rifornimenti italiani durante la campagna del Nord Africa.\nDopo la seconda guerra mondiale, dal 1952 al 1967, Il Comandante in Capo della \"Mediterranean Fleet\" \u00e8 stato Comandante anche del CINCAFMED, il Comando in Capo delle forze alleate della NATO nel Mediterraneo.\nOrganico.\nOrganico della \"Mediterranean Fleet\" (escluso naviglio minore e di supporto) al 1\u00ba agosto 1939; non tutte le navi assegnate erano operative a quella data.\nTra le navi che furono successivamente aggregate alla \"Mediterranean Fleet\":"}
{"id": "1650340", "revid": "1571097", "url": "https://it.wikipedia.org/wiki?curid=1650340", "title": "Costruire", "text": "Costruire \u00e8 un brano musicale del cantautore romano Niccol\u00f2 Fabi, pubblicata nell'inverno del 2005 come singolo che anticipa l'uscita nell'anno seguente dell'album \"Novo Mesto\".\n\"Costruire\" in \"Grandi&amp;Bollani\".\nIl 12 ottobre 2012 \u00e8 uscita ufficialmente la cover Costruire dell'album Grandi&amp;Bollani eseguita appunto dalla cantautrice Irene Grandi e dal pianista Stefano Bollani."}
{"id": "1650344", "revid": "1571097", "url": "https://it.wikipedia.org/wiki?curid=1650344", "title": "Milioni di giorni", "text": "Milioni di giorni \u00e8 una canzone del cantautore romano Niccol\u00f2 Fabi, facente parte della raccolta \"Dischi volanti 1996-2006\" uscita il 3 novembre 2006. \u00c8 presente nel CD2 come ultima traccia (13) ed unico inedito, nonch\u00e9 singolo di lancio che ne anticipa quindi l'uscita.\nVideo musicale.\nLa location del video \u00e8 il centro di Roma (\u00e8 facilmente riconoscibile la Stazione di Roma Termini, quindi Piazza dei Cinquecento ed alcuni tratti della Metro A) ed il girato \u00e8 alternato da immagini istantanee e \"still-life\" pi\u00f9 o meno forti.\nIl tipo di inquadratura utilizzata \u00e8 soggettiva, poich\u00e9 consente a chi guarda di calarsi nei panni del protagonista, permettendogli di osservare con i propri occhi ed avendo inoltre una visuale limitata. \nLa fotografia appare leggermente saturata, quasi anticata."}
{"id": "1650351", "revid": "1571097", "url": "https://it.wikipedia.org/wiki?curid=1650351", "title": "Oriente (singolo)", "text": "Oriente \u00e8 una brano composto musica e testo dal cantautore italiano Niccol\u00f2 Fabi, licenziato nel 2006 dalle edizioni musicali Ovest srl / Wing srl / Emi Music Publishing Italy. La canzone \u00e8 il secondo singolo estratto dall'album \"Novo Mesto\".\nCon questo brano l'artista romano ha partecipato al Festivalbar."}
{"id": "1650359", "revid": "599013", "url": "https://it.wikipedia.org/wiki?curid=1650359", "title": "Ordine cavalleresco", "text": "Gli ordini cavallereschi sono ordini di merito e distinzione creati dai sovrani europei dopo la fine delle Crociate, occasione in cui erano stati fondati gli Ordini religiosi cavallereschi.\nLa memoria di questi ordini militari crociati \u00e8 stata poi idealizzata e romanticizzata, creando la concezione tardo-medievale della cavalleria, riflessa anche nei romanzi del ciclo arturiano. Dopo il Rinascimento vennero creati nuovi ordini cavallereschi.\nStoria.\nAlla fine del XVII secolo apparvero nuovi ordini cavallereschi che avevano forme esteriori che richiamavano i vecchi ordini medievali (come i rituali e le strutture) ma erano essenzialmente ordini di merito, destinati a ricompensare i servizi svolti allo Stato. A differenza degli ordini degli stati repubblicani, gli ordini cavallereschi delle monarchie erano aperti ai nobili di nascita o conferivano titoli nobiliari, come l'Ordine militare di Massimiliano Giuseppe.\nGli ordini di merito che conferivano ancora privilegi della Cavalleria medievale venivano talvolta descritti come ordini cavallereschi. In conseguenza di ci\u00f2 alcuni stati repubblicani hanno preferito evitare la tradizionale struttura di ordini cavallereschi medievali e fondare nuovi ordini di merito, come ad esempio l'Ordine al Merito di Germania o l'Ordine al Merito della Repubblica Austriaca.\nClassificazione storica generale.\nIntorno alla met\u00e0 del XVI secolo, gli ordini cavallereschi erano distinti in:\nNel XVIII secolo gli ordini cavallereschi vennero classificati in \"ereditari\" e \"acquisiti\". Questi ultimi vennero classificati in:\nIn seguito vennero proposte altre classificazioni:\nD'Arcy Boulton nel 1987 classific\u00f2 gli ordini cavallereschi nelle seguenti categorie:\nTipologie.\nConfraternite cavalleresche.\nLe confraternite cavalleresche sono ordini di cavalleria con la presidenza nelle mani di un nobile:\nFratellanze cavalleresche.\nLe fratellanze cavalleresche sono ordini cavallereschi sono stati formati ad hoc per certa impresa:\nOrdini votivi.\nGli ordini votivi sono ordini cavallereschi creati temporaneamente in base ad un voto: erano \"divertissiment\" cavallereschi cortesi piuttosto che reali impegni come nel caso degli ordini fraterni.\nFalsi ordini.\nI falsi ordini erano delle creazioni che seguivano la moda cavalleresca per il divertimento dei principi. Erano senza statuti e privi di un numero prefissato di membri:\nOrdini onorifici.\nGli ordini onorifici erano insegne onorifiche concesse ai cavalieri nelle occasioni festive, non consistenti in null'altro che nell'insegna:\nOrdini cristiani.\nGli ordini cristiani sono ordini istituiti con bolle papali o patriarcali, solitamente hanno carattere internazionale e sono quindi riconosciuti in tutto il mondo civilizzato. Sono retti da Principi Gran Maestri a cui sono delegati i poteri di attribuzione di titoli nobiliari, registrati con atto notarile, a coloro i quali per meriti e condotta se ne siano resi degni.\nI titoli sono riconosciuti ufficialmente nelle nazioni ove sia presente una forma di governo monarchico (Regno Unito, Principato di Monaco, Spagna) e riconosciuti anche da nazioni come per esempio la Francia. Gli Ordini hanno finalit\u00e0 benefiche ed evangeliche.\nOrdini di Rango e Nobilitazione della Santa Sede nei secoli.\nLa Milizia Aurata o Speron d'Oro \u00e8 stata \"usata\" quale titolo di rango e nobilitazione fino al 1841, unico conferimento della Santa Sede a riconoscere nobilt\u00e0 gentilizia e a concedere nobilt\u00e0 ereditaria, nonch\u00e9, con analogo valore, sostituito dall'Ordine Piano e in particolare dal Cavalierato di Prima Classe, poi di Gran Croce, fondato da Pio IX e anch'esso denobilitato da Pio XII nel 1939. Vedere: Cesare Brancaleone, \"Legislazione Nobiliare Pontificia-La Nobilt\u00e0 Romana\", Rivista Araldica, Collegio Araldico Romano, 1903 e Temistocle Bertucci, Titoli Nobiliari e Cavallereschi Pontifici, Collana di Monografe Storico-Genealogico-Cavalleresche \"Mentore\",Roma, 1925 (Anastatica: Edizioni C.L.D. Libri, 2009).\nNorme sull'uso delle decorazioni.\nNell'utilizzo delle decorazioni degli ordini cavalleresci esistono delle norme precise circa l'abbigliamento e la disposizione delle varie decorazioni secondo un ordine prestabilito. Di norma viene data precedenza alle onorificenze nazionali. L'onorificenza di grado pi\u00f9 elevato viene sempre per prima, da destra verso sinistra se si tratta di medaglie o croci sospese da nastrini, dall'alto al basso se si tratta di placche da petto.\nSe l'insignito ha ricevuto pi\u00f9 gradi della stessa onorificenza si indossa sempre e solo l'insegna del grado pi\u00f9 elevato. Per la precedenza tra le insegne degli ordini cavallereschi, si d\u00e0 maggiore importanza agli ordini cavallereschi in base all'anno di fondazione ed alle loro caratteristiche (ordini supremi, ordini civili, ecc.). Nel caso di onorificenze concesse anche da Paesi esteri si d\u00e0 precedenza prima alle decorazioni del proprio stato di origine e poi a quelli degli altri stati. Se ci si trova all'estero, le onorificenze ricevute da quello Stato vengono di regola portate subito dopo le onorificenze nazionali.\nLe onorificenze straniere hanno precedenza su quelle nazionali in ricorrenza di feste, ricevimenti o solennit\u00e0 particolari che coinvolgano un paese straniero.\nUtilizzo di abiti particolari.\nNell'uniforme vengono portate le decorazioni come previsto da ciascun ordine, sia che si utilizzi un'uniforme militare o istituzionale (come ad esempio quella delle ambascerie). Nel caso di ordini cavallereschi che adottino un'uniforme propria, essa viene indossata unicamente nelle cerimonie previste da quell'Ordine."}
{"id": "1650361", "revid": "1442080", "url": "https://it.wikipedia.org/wiki?curid=1650361", "title": "Hard Time Hustlin'", "text": "Hard Time Hustlin' \u00e8 l'unico singolo del rapper Krayzie Bone estratto dall'album \"Thug On Da Line\", in collaborazione con sade Adu e pubblicato l'11 giugno 2001."}
{"id": "1650366", "revid": "599013", "url": "https://it.wikipedia.org/wiki?curid=1650366", "title": "Cattedrale di Lima", "text": "La basilica cattedrale di San Giovanni Apostolo ed Evangelista (\"Catedral Bas\u00edlica San Juan Ap\u00f3stol y Evangelista\" in lingua spagnola) \u00e8 la cattedrale metropolitana dell'arcidiocesi di Lima e chiesa primaziale del Per\u00f9. Il grande tempio si affaccia sulla Plaza Mayor, nel centro storico di Lima.\nStoria.\nNel 1535 Francisco Pizarro pose la prima pietra della chiesa madre di Ciudad de Los Reyes (antico nome della citt\u00e0 di Lima).\nL'11 marzo 1540, lo stesso Pizarro, inaugura la chiesa, inizialmente dedicata alla Glorios\u00edsima Asunci\u00f3n de Nuestra Se\u00f1ora. Nel 1541, con la costituzione della diocesi di Lima (elevata ad arcidiocesi nel 1546) da parte di papa Paolo III, la chiesa madre di Ciudad de Los Reyes diviene cattedrale, con la nuova intitolazione a san Giovanni evangelista.\nDal 1542, la cattedrale di Lima viene ampliata e restaurata diverse volte, distrutta, in seguito ai terremoti del 1609 e del 1746, e nuovamente ricostruita.\nNel 1797 terminarono i lavori di costruzione delle attuali torri campanarie. Nel XIX secolo, per lungo tempo non interessata da adeguati lavori di manutenzione, la cattedrale versava in grave stato di degrado, tanto che nel 1893 venne chiusa al culto. Gli ennesimi lavori di ricostruzione, che portarono all'aspetto attuale della chiesa, iniziarorono nel 1896 e terminarono nel 1898.\nNel 1921 la cattedrale di Lima fu insignita del titolo di Basilica minore. La chiesa \u00e8 stata oggetto di restauri dopo il terremoto del 1940 e nel 2004.\nDescrizione.\nLa cattedrale di Lima anche quando si visualizza una unit\u00e0 architettonica \u00e8 caratterizzata da diversi stili artistici, a testimonianza della diversit\u00e0 di gusto tra le varie fasi ed epoche costruttive, dal tardo gotico al Rinascimento e plateresco.\nLa facciata, tra le due torri campanarie settecentesche, presenta tre portali, di cui quello centrale, detto Portada del Perd\u00f3n, \u00e8 in sontuoso stile plateresco, attorniato da statue di apostoli e del Sacro Cuore. Sulla sinistra si affiancano alla cattedrale la chiesa del Sagrario e il palazzo vescovile. Le due alte torri con guglie di ardesia, \u00e8 in stile neoclassico, con influenze stilistiche della scuola di \"El Escorial\" e Nord Europa.\nL'interno \u00e8 a tre navate, con cappelle laterali. Gli altari delle cappelle furono quasi tutti realizzati in stile neoclassico alla fine del XIX secolo, andando a sostituire i precedenti altari in stile barocco. Uno dei pochi antichi altari conservatisi \u00e8 quello della cappella di Nostra Signora dell'Evangelizzazione (Nuestra Se\u00f1ora de la Evangelizaci\u00f3n), dove si conserva un simulacro in legno policromo della Vergine, dono dell'imperatore Carlo V, anticamente collocato sull'altare maggiore. La statua della Madonna reca in mano la Rosa d'Oro, con la quale venne omaggiata da Giovanni Paolo II durante la sua seconda visita a Lima, nel 1988. Questa e la prima visita del pontefice, nel 1985, sono commemorate da due targhe, collocate vicino all'ingresso.\nDegni di nota, all'interno della cattedrale, sono anche il coro ligneo scolpito, del XVIII secolo, nel presbiterio e la tomba di Francisco Pizarro."}
{"id": "1650370", "revid": "1573940", "url": "https://it.wikipedia.org/wiki?curid=1650370", "title": "Manga Action", "text": " \u00e8 una rivista giapponese di manga \"seinen\" edita ogni due settimane da Futabasha. Fondata nel luglio 1967, originariamente era intitolata ed era pubblicata settimanalmente."}
{"id": "1650375", "revid": "2048534", "url": "https://it.wikipedia.org/wiki?curid=1650375", "title": "Linda (nome)", "text": "Origine e diffusione.\nSi tratta di un nome usato soprattutto a partire dal XIX secolo. Principalmente, rappresenta la forma abbreviata di svariati altri nomi che terminano in \"-linda\", la maggioranza dei quali di origine germanica e contenenti l'elemento \"linde\" (o \"lindi\", \"soffice\", \"tenero\"), o anche \"lind\" (o \"linde\", \"serpente\", \"drago\") o \"lint\" (\"tiglio\"), ad esempio Teodolinda, Belinda, Adelinda, Ermelinda e Rosalinda, ma anche altri quali Melinda e Olinda.\nViene accostato per etimologia popolare all'italiano \"linda\" (\"pulita\", \"splendente\"), nonch\u00e9 allo spagnolo \"linda\" (\"graziosa\", \"bella\").\nIl nome \u00e8 usato nella forma \"Linda\" in numerose lingue; la sua somiglianza al nome Lindsay port\u00f2 quest'ultimo, negli anni 1970, ad essere usato pi\u00f9 al femminile che al maschile. Il nome \u00e8 anche portato da Linda, un personaggio della mitologia ugro-finnica madre di Kalevipoeg.\nOnomastico.\nL'onomastico ricorre il 1\u00ba novembre, ovvero il giorno di Ognissanti, in quanto il nome non \u00e8 portato da alcuna santa ed \u00e8 quindi adespota. Eventualmente, laddove il nome costituisca un'abbreviazione, si pu\u00f2 festeggiarlo anche lo stesso giorno di quello da cui deriva."}
{"id": "1650377", "revid": "834", "url": "https://it.wikipedia.org/wiki?curid=1650377", "title": "Mi piace come sei", "text": "Mi piace come sei (\"Me gusta como eres\") \u00e8 un brano musicale del 2007 interpretato da Niccol\u00f2 Fabi e Jarabe de Palo, ed inserito in seguito nell'album \"Adelantando\" del gruppo spagnolo."}
{"id": "1650382", "revid": "400694", "url": "https://it.wikipedia.org/wiki?curid=1650382", "title": "Musica italiana (album)", "text": "Musica italiana - I Bloody Riot non moriranno mai... Tu s\u00ec \u00e8 un album in studio del gruppo musicale italiano Bloody Riot, pubblicato nel 2008.\nDescrizione.\nIl disco \u00e8 stato pubblicato nel 2008 in formato CD dall'etichetta Roma Libera Records in tiratura limitata a 500 copie. Nel 2015 l'album \u00e8 stato ristampato in formato LP dalla Anfibio Records, anche questa edizione \u00e8 stata pubblicata in una tiratura limitata di 500 copie."}
{"id": "1650392", "revid": "729019", "url": "https://it.wikipedia.org/wiki?curid=1650392", "title": "Gwyn Nicholls", "text": "Carriera.\nNicholls inizi\u00f2 la sua carriera con il Cardiff Stars prima di passare al nel 1893.\nQui disput\u00f2 18 stagioni, con una piccola parentesi al nel 1901-02 quando apr\u00ec una lavanderia in questa citt\u00e0.\nTra il 1896 e il 1906 disput\u00f2 24 partite con il , di cui 10 come capitano. Era capitano della nazionale che conquist\u00f2 la Triple Crown nel 1902 e anche nella famosa vittoria (3-0) contro la nel 1905, malgrado avesse annunciato il ritiro nella stagione precedente. Prese parte, unico giocatore gallese, al tour in Australia delle British Isles nel 1899. Con i \"Lions\" ha disputato in totale 4 gare.\nNicholls era conosciuto come \"il principe della tre quarti\". Il 26 dicembre 1949 \u00e8 stato ufficialmente inaugurato il \"Gwyn Nicholls Memorial Gates\" al Cardiff Arms Park dal suo ex compagno di squadra Rhys Gabe. Il 16 novembre 2005 Gwyn Nicholls ha ricevuto l'onore di essere ammesso nella International Rugby Hall of Fame."}
{"id": "1650393", "revid": "110157", "url": "https://it.wikipedia.org/wiki?curid=1650393", "title": "Duplicazione genica", "text": "La duplicazione genica \u00e8 il processo che porta alla formazione, all'interno di un genoma, di due o pi\u00f9 copie di uno stesso gene, con sequenze nucleotidiche identiche o molto simili.\nIl meccanismo principale alla base della duplicazione genica \u00e8 il crossing-over ineguale, derivante da piccoli errori d'appaiamento dei cromosomi omologhi durante la meiosi.\nLa duplicazione genica ha un notevole vantaggio evolutivo, poich\u00e9 le copie multiple di un gene possono andare incontro a diverse mutazioni senza alterare il fenotipo dell'individuo; infatti, il prodotto del gene funzionale assicura una normale attivit\u00e0 biologica. Le mutazioni che si accumulano all'interno dei geni duplicati possono portare alla formazione di geni inattivi, come accade per gli pseudogeni, ma in alcuni casi possono produrre geni diversi da quello originario, codificanti per proteine con strutture e funzioni diverse. I geni che derivano da quest' evoluzione divergente, sono detti geni paraloghi, ad esempio i geni umani delle globine alfa e beta, i quali derivano da un unico gene ancestrale che ha sub\u00ecto duplicazione genica.\nI geni paraloghi si distinguono da quelli ortologhi, che sono geni omologhi, presenti in specie diverse ma correlate, che codificano per proteine che hanno funzioni simili e che si sono separati non per un evento di duplicazione ma in seguito a speciazione (separazione delle specie)."}
{"id": "1650395", "revid": "439868", "url": "https://it.wikipedia.org/wiki?curid=1650395", "title": "Volterra (disambigua)", "text": ""}
{"id": "1650398", "revid": "2056951", "url": "https://it.wikipedia.org/wiki?curid=1650398", "title": "Carlo Ugo di Borbone-Parma", "text": "Biografia.\nFiglio di Saverio di Borbone-Parma, pretendente ducale di Parma, e di Maddalena di Borbone-Busset, fu battezzato come \"Hugues Marie Sixte Robert Louis Jean Georges Beno\u00eet Michel\", ma il 28 giugno 1963 ebbe ufficialmente il nome cambiato in Charles Hugues, tramite giudizio della Corte d'Appello de La Seine, Francia. Cittadino francese e dal 1980 cittadino spagnolo naturalizzato, il suo matrimonio con la principessa Irene dei Paesi Bassi nel 1964 caus\u00f2 una crisi costituzionale nei Paesi Bassi.\nNel 1952, il padre di Carlo Hugo fece pubblico reclamo dei suoi diritti al trono come \"Saverio I\", ma venne ignorato dal dittatore spagnolo Francisco Franco, che successivamente scelse Juan Carlos di Borbone come sovrano. Il 5 maggio 1957 Saverio nomin\u00f2 il figlio Carlo Ugo Principe delle Asturie e il secondogenito Sisto Enrico duca di San Jaime. Nel mese di febbraio 1964 Carlo Ugo prese il titolo di duca di Madrid.\nDopo aver perso gran parte delle simpatie dei carlisti per i suoi tentativi di avvicinarsi a Franco (1965-1967), Carlo Ugo spinse il movimento verso una forma di socialismo titoista; sua madre, Madeleine di Borbone e suo fratello Sisto Enrico di Borbone-Parma, si mantennero fedeli al carlismo tradizionale, che durante il franchismo si incarnava nella Comunione Tradizionalista.\nAttivit\u00e0 politica.\nCarlo Ugo prese in mano la direzione del carlismo nell'agosto del 1975, ma dopo la morte di Franco il movimento fu gravemente spaccato in due e fu incapace di ottenere ancora l'attenzione della pubblica opinione. A Montejurra, il 9 maggio 1976, due sostenitori di Carlo Ugo furono uccisi da militanti di estrema destra, fra quali c'era il membro di Gladio Stefano Delle Chiaie e membri dell'Alleanza Argentina Anticomunista (Tripla A), con il supporto logistico degli elementi filofranchisti all'interno dei servizi segreti e della Guardia Civile. Questo avvenimento \u00e8 noto come massacro di Montejurra.\nNelle prime elezioni democratiche, il 15 giugno 1977, risult\u00f2 eletto soltanto un senatore carlista, il giornalista e scrittore Fidel Carazo da Soria, presentatosi come candidato indipendente. \nNelle elezioni parlamentari del 1979, i carlisti di destra fecero parte della coalizione di estrema destra \"Uni\u00f3n Nacional\", che conquist\u00f2 un seggio nelle \"Cortes\" di Madrid, ma l'eletto fu Blas Pi\u00f1ar, leader di \"Fuerza Nueva\", movimento falangista. Da allora il carlismo \u00e8 rimasto un movimento extra parlamentare, ottenendo soltanto seggi nei consigli comunali.\nCarlo Ugo abbandon\u00f2 allora le sue pretese carliste nel 1979 e divenne un cittadino spagnolo l'anno successivo, come Carlos-Hugo de Borb\u00f3n-Parma y Borb\u00f3n, per decreto reale di Juan Carlos. Nello stesso anno lasci\u00f2 anche l'arena politica, abbandonando il Partido Carlista che aveva creato e che successivamente sarebbe andato a fondare la coalizione \"Izquierda Unida\".\nA partire dal 2002 Carlo Ugo ha donato gli archivi della dinastia dei Borbone Carlisti al Archivo Hist\u00f3rico Nacional, ottenendo proteste e dure contestazioni da parte di suo fratello Sisto Enrico e da tutte le fazioni carliste.\nIl 28 settembre 2003 ad Arbonne in Francia Carlo Ugo ha riaffermato le sue pretese carliste, ha annunciato che avrebbe impiegato il titolo di conte di Montemolin per s\u00e9 e che avrebbe dato ai suoi tre figli titoli carlisti: Duca di Madrid (\"duque de Madrid\") per suo figlio Carlo Saverio, duca di San Jaime (\"duque de San Jaime\") per suo figlio Giacomo e duchessa di Guernica (\"duquesa de Gernika\") per sua figlia Carolina.\nIl duca Carlo Ugo era altres\u00ec Gran Maestro del Sacro Imperiale Angelico Ordine Costantiniano di San Giorgio (Parma).\nMatrimonio.\nIl fidanzamento di Carlo Ugo con la principessa Irene di Orange-Nassau, figlia della regina Giuliana dei Paesi Bassi, caus\u00f2 una crisi costituzionale nei Paesi Bassi per parecchi motivi. Irene perse i diritti di successione al trono olandese perch\u00e9 il governo si rifiut\u00f2 di promulgare una legge che le consentisse il matrimonio e sua madre non pot\u00e9 andare a Roma per dissuaderla dallo sposarsi e dal convertirsi al cattolicesimo perch\u00e9 il governo si mostr\u00f2 contrario. Il governo olandese intravide delle difficolt\u00e0 politiche internazionali per il fatto che una possibile erede alla corona del Regno dei Paesi Bassi sposasse un discutibile pretendente ad un trono straniero; inoltre la costituzione dei Paesi Bassi non permette che il monarca possa essere sovrano anche di una nazione straniera.\nCarlo Ugo ed Irene si sono sposati il 29 aprile 1963, nella Basilica di Santa Maria Maggiore davanti al cardinale Paolo Giobbe, ex nunzio apostolico nei Paesi Bassi. Non c'erano membri della famiglia reale olandese presenti: i genitori di Irene seguirono la cerimonia alla televisione. Dopo di essa gli sposi furono ricevuti in udienza privata dal Papa Paolo VI. Trascorsa la luna di miele a Las Palmas de Gran Canaria, andarono ad abitare a Madrid. Carlo Ugo ed Irene hanno divorziato nel 1981.\nMorte.\nIl principe \u00e8 morto all'et\u00e0 di 80 anni a Barcellona ed \u00e8 stato tumulato, su sua richiesta, nella cripta della basilica di Santa Maria della Steccata di Parma, dove gi\u00e0 riposano alcuni tra i suoi avi. Il titolo di Duca di Parma e Piacenza \u00e8 passato al figlio primogenito Carlo Saverio Bernardo Sisto Maria di Borbone-Parma\nDiscendenza.\nCarlo Ugo e la principessa Irene hanno avuto quattro figli:"}
{"id": "1650400", "revid": "1573940", "url": "https://it.wikipedia.org/wiki?curid=1650400", "title": "Manga Life", "text": " \u00e8 una rivista di manga pubblicata dalla Takeshobo in Giappone sin dal novembre 1984. La maggior parte delle serie \u00e8 in formato yonkoma.\nSerie.\nAttuali.\nLe serie seguenti sono attualmente pubblicate nel \"Manga Life\". Se noto \u00e8 indicato il numero della prima pubblicazione.\nFamosi.\nLe serie seguenti sono apparse nel \"Manga Life\"."}
{"id": "1650415", "revid": "23117", "url": "https://it.wikipedia.org/wiki?curid=1650415", "title": "Over the Brooklyn Bridge", "text": ""}
{"id": "1650417", "revid": "729019", "url": "https://it.wikipedia.org/wiki?curid=1650417", "title": "FCW Florida Tag Team Championship", "text": "Il FCW Florida Tag Team Championship \u00e8 stato il titolo principale per la divisione tag team della federazione di wrestling statunitense Florida Championship Wrestling.\nIl titolo fu messo per la prima volta in palio il 19 febbraio 2008 e fu vinto il 23 febbraio 2008 dal team Puerto Rican Nightmares (Eric Perez e Eddie Colonal) al termine di un torneo al quale hanno preso parte dieci tag team.\nIl primo round si tenne a New Port Richey il 19 febbraio mentre i tre round successivi si tennero a Port Richey il 23 febbraio.\nUltimi campioni.\nGli ultimi detentori degli FCW Florida Tag Team Championships sono stati Brad Maddox e Rick Victor che hanno sconfitto in un Triple Threat Tag Team Match Jason Jordan &amp; CJ Parker e Conor O'Brian &amp; Kenneth Cameron il 28 luglio 2012."}
{"id": "1650423", "revid": "92723", "url": "https://it.wikipedia.org/wiki?curid=1650423", "title": "Eparchia di Saint Josaphat in Parma", "text": ""}
{"id": "1650429", "revid": "767487", "url": "https://it.wikipedia.org/wiki?curid=1650429", "title": "Last Minute Marocco", "text": "Last Minute Marocco \u00e8 un film italiano diretto da Francesco Falaschi.\nIl film \u00e8 interpretato da Valerio Mastandrea, Maria Grazia Cucinotta e Nicolas Vaporidis.\nLa pellicola \u00e8 uscita nelle sale il 13 aprile 2007.\nTrama.\nIl diciassettenne Valerio decide di partire per il Marocco all'insaputa dei genitori separati, l'oppressiva Valeria, titolare di un'agenzia viaggi, ed il bioarchitetto Sergio. Quando la madre scopre da un amico che il giovane non \u00e8 andato in montagna bens\u00ec in Africa, costringe l'ex marito ad andare a cercarlo.\nValerio arriva in Marocco in traghetto, accompagnato dall'estroverso Andrea ed il timido Giacomo. In viaggio hanno incontrato un loro amico, Samir, che torna dal padre con gli zii e la cugina Jasmina, della quale Valerio subito si innamora. Appena i genitori della giovane le rivelano che l'hanno promessa ad un altro uomo, disperata accetta l'aiuto di Valerio a scappare, e parte per raggiungere la nonna.\nNel frattempo Sergio \u00e8 giunto anche lui in Marocco, e mentre \u00e8 alla ricerca di informazioni per trovare Valerio, gli viene rubata l'auto da un uomo, il quale aveva truffato un'altra donna, Tamu: essendo lei del posto, Sergio le chiede di accompagnarlo. Insieme partono per Marrakech.\nAnche se lasciato solo dai due amici, Valerio non riesce a dichiararsi a Jasmina, e scopre anche lei \u00e8 gi\u00e0 innamorata di un altro uomo. La famiglia di lei riesce poi a raggiungerli, ed il padre finisce poi per rassegnarsi. Li trova anche Sergio, il quale fa a pugni con l'ex \"promesso sposo\" di Jasmina: era infatti il ladro della sua auto.\nFinito in ospedale, Sergio poi si riprende e sembra aver trovato nuovo dialogo con il figlio. Valerio torna a casa con gli amici, e Sergio si avvia con l'auto, salvo poi parcheggiarla per salire sull'autobus dove si trova Tamu.\nFinanziamento pubblico e incassi.\nIl film ha goduto dei finanziamenti pubblici al settore cinematografico per un ammontare di 1.800.000 euro, ma ha incassato solamente 350.000 euro."}
{"id": "1650432", "revid": "112110200", "url": "https://it.wikipedia.org/wiki?curid=1650432", "title": "Rose Bowl", "text": "Il Rose Bowl \u00e8 uno stadio di football americano situato a Pasadena, negli Stati Uniti. Pu\u00f2 contenere 92.542 spettatori.\nRiconosciuto come monumento storico, \u00e8 sede delle partite dei Pac-12 Conference e ospita il tradizionale bowl game, l'incontro di football universitario, denominato Rose Bowl Game, che si tiene all'inizio di ogni anno. Dal 1982 vi si disputano anche le partite dell'UCLA Bruins.\nFino al 2003 era utilizzato regolarmente anche da squadre di calcio: si svolsero in questo stadio alcune partite del torneo di calcio delle Olimpiadi di Los Angeles del 1984, tra cui la finale, alcune partite del tra cui la finale tra e e la finale per il 3\u00ba posto di quel torneo tra e e la finale della Coppa del mondo di calcio femminile 1999 tra e .\nHa ospitato i concerti di alcune delle band che hanno segnato la storia della musica rock e elettronica come Depeche Mode, Pink Floyd, U2 e The Cure.\nOlimpiadi 1984.\nDurante le olimpiadi del 1984 si sono svolte le seguenti partite del torneo di calcio;"}
{"id": "1650451", "revid": "100676", "url": "https://it.wikipedia.org/wiki?curid=1650451", "title": "Magistratura Democratica", "text": ""}
{"id": "1650452", "revid": "1305772", "url": "https://it.wikipedia.org/wiki?curid=1650452", "title": "Speaker", "text": "Speaker \u00e8 un termine inglese generico che riveste vari significati che in italiano sono resi con termini pi\u00f9 specifici; tra questi:"}
{"id": "1650455", "revid": "3082", "url": "https://it.wikipedia.org/wiki?curid=1650455", "title": "HMS Warspite (1913)", "text": ""}
{"id": "1650456", "revid": "203434", "url": "https://it.wikipedia.org/wiki?curid=1650456", "title": "Birifrangenza", "text": "La birifrangenza \u00e8 un fenomeno fisico che consiste nella scomposizione di un raggio di luce in due raggi e che avviene quando esso attraversa particolari mezzi anisotropi, a seconda della polarizzazione della luce.\nDescrizione.\nIl materiale, ad esempio la calcite, a causa della sua struttura cristallina, presenta indici di rifrazione differenti nelle diverse direzioni di propagazione dei raggi luminosi e della direzione di vibrazione del campo elettrico.\nPer uno dei due raggi uscenti vale la legge di Snell: per questo viene chiamato ordinario; l'altro raggio, per cui essa non vale, viene chiamato straordinario. I due raggi uscenti risultano polarizzati linearmente e ortogonalmente l'uno all'altro, indipendentemente dalla polarizzazione del raggio di luce incidente. L'intensit\u00e0 dei due raggi segue la legge di Malus.\nLa birifrangenza \u00e8 utilizzata per la polarizzazione della luce, ad esempio nel prisma di Nicol.\nMateriali birifrangenti sono per esempio la moissanite e la calcite.\nLa birifrangenza ha avuto un ruolo importante nella nascita delle prime idee ondulatorie sulla luce; \u00e8 infatti proprio per spiegare questo fenomeno che Christiaan Huygens propose la sua teoria ondulatoria della luce nel \"Trait\u00e9 de la Lumi\u00e8re\" (1690). Alla birifrangenza hanno dedicato molte ricerche illustri fisici affascinati dai comportamenti della luce, tra cui i francesi \u00c9tienne-Louis Malus e Augustin-Jean Fresnel, lo scozzese William Nicol e il fisico e matematico italiano Giuseppe Basso."}
{"id": "1650457", "revid": "3082", "url": "https://it.wikipedia.org/wiki?curid=1650457", "title": "HMS Barham (1914)", "text": ""}
{"id": "1650461", "revid": "287204", "url": "https://it.wikipedia.org/wiki?curid=1650461", "title": "Alejandro Fernandez", "text": ""}
{"id": "1650462", "revid": "1573940", "url": "https://it.wikipedia.org/wiki?curid=1650462", "title": "Manga Time Kirara", "text": " \u00e8 una rivista giapponese pubblicata dalla H\u014dbunsha, con all'interno un gran numero di serializzazioni yonkoma. La rivista esce solitamente il 9 del mese, a partire dal 17 maggio 2002.\nIl \"Manga Time Kirara\" \u00e8 un'edizione speciale del \"Manga Time\"."}
{"id": "1650465", "revid": "889336", "url": "https://it.wikipedia.org/wiki?curid=1650465", "title": "Faro di Capo Carbonara", "text": "Il faro di Capo Carbonara \u00e8 situato nella Sardegna sud-orientale sul promontorio omonimo a pochi chilometri da Villasimius.\nIl faro \u00e8 attivo dal 1917. \u00c8 costituito da una torre rotonda in muratura alta 5 metri con al di sopra la lanterna. Adiacente alla torre si trova l'edificio con gli alloggi per gli addetti al faro.\nIl faro \u00e8 dotato di un'ottica rotante che emette lampi di luce bianca di durata 0,3 secondi a intervalli di 7,5 secondi. Il piano focale si trova a 120 metri sul livello del mare. Il faro ha una portata di 23 miglia marine, ed \u00e8 pertanto definito faro d'altura.\n\u00c8 dotato di una lanterna di riserva che ha una portata di 18 miglia.\nIl faro fa capo al Comando di Zona Fari della Marina Militare con sede a La Maddalena (che si occupa di tutti i fari della Sardegna), Reggenza di Cagliari."}
{"id": "1650467", "revid": "339392", "url": "https://it.wikipedia.org/wiki?curid=1650467", "title": "Storia U.S. Termoli", "text": ""}
{"id": "1650470", "revid": "587728", "url": "https://it.wikipedia.org/wiki?curid=1650470", "title": "Bandiera della Terra", "text": " \nLa bandiera terrestre \u00e8 un vessillo rappresentativo del pianeta Terra. Sebbene non esista una bandiera per tale scopo riconosciuta a livello internazionale, alcune organizzazioni ne hanno proposto diverse versioni.\nBandiera della Giornata della Terra.\nUna prima versione della bandiera terrestre fu proposta da John McConnell negli anni settanta, in occasione della Giornata della Terra. Essa \u00e8 composta da un campo blu scuro, al centro del quale \u00e8 raffigurato il Blue Marble, una famosa fotografia della Terra vista dallo spazio, scattata dalla NASA nel 1972. Per via delle idee politiche del suo creatore ed essendo diventata un simbolo della Giornata della Terra, questa bandiera di solito \u00e8 associata all'ambientalismo. \u00c8 stata messa in vendita nel \"Whole Earth Catalogue\", sostenuto da John McConnell.\nLa versione originale della bandiera della Terra venne realizzata mediante la serigrafia, utilizzando solo due colori che per\u00f2 risultavano invertiti: bianco per gli oceani e le terre, blu per le nuvole.\nBandiera della pace nel mondo.\nIl Congresso Universale della Pace ha sviluppato una bandiera da utilizzare come una bandiera della pace.\nJames William Van Kirk, un ministro dell'Ohio (USA), progett\u00f2 la bandiera della pace con strisce arcobaleno, le stelle e il globo. Tra il 1913 e il 1929 egli comp\u00ec un tour attraverso l'Europa con questa bandiera.\nBandiera della Terra di James Cadle.\nUn'altra bandiera della Terra fu creata nello stesso periodo da un contadino dell'Illinois, James W. Cadle. La versione da lui proposta, chiamata \"Flag of Earth\", presentava un cerchio blu per simboleggiare la Terra, un segmento di un grande cerchio giallo per indicare il Sole e un piccolo cerchio bianco per la Luna, il tutto su campo nero. Questa bandiera \u00e8 particolarmente popolare tra i ricercatori del SETI, che la usa in tutto il mondo; fu anche sventolata a mezz'asta quando mor\u00ec Carl Sagan. Cadle fond\u00f2 anche la \"Flag of Earth Co. International\" e successivamente vendette la bandiera. La Flag of Earth \u00e8 diventata di dominio pubblico nel 2003.\nBandiera delle Nazioni Unite.\nTra le bandiere ufficiali, quella che potrebbe rappresentare \"di fatto\" la Terra \u00e8 la bandiera delle Nazioni Unite. Al suo interno vi \u00e8 una rappresentazione geografica del pianeta e il suo vasto impiego a livello internazionale la rende una buona candidata come bandiera terrestre. Infatti, durante la pianificazione delle missioni lunari della NASA negli anni sessanta, fu lanciata la proposta di usare una bandiera delle Nazioni Unite al posto di quella degli Stati Uniti d'America\nBandiera Internazionale del Pianeta Terra.\nL'artista svedese Oskar Pernefeldt, nel mese di maggio 2015 ha ufficialmente proposto la Bandiera Internazionale del Pianeta Terra.\n\u00c8 stata concepita per essere usata nelle spedizioni spaziali e ha due scopi principali: \nIl design della bandiera consiste in sette anelli intersecati fra loro e un blu mare come sfondo. Gli anelli sono uniti al centro della bandiera cos\u00ec da formare un fiore, che rappresenta la vita sulla Terra. L'intersezione degli anelli, rappresentano inoltre, che tutte le cose sulla Terra sono collegate direttamente o indirettamente.\nGli anelli sono interconnessi fra loro cos\u00ec come lo sono gli Anelli di Borromeo, e che nessuna parte della Terra pu\u00f2 essere rimossa senza che l'intera struttura collassi.\nInfine, il blu profondo, rappresenta l'oceano e l'importanza dell'acqua per la vita sul nostro pianeta."}
{"id": "1650481", "revid": "125683037", "url": "https://it.wikipedia.org/wiki?curid=1650481", "title": "X Factor (Italia) (prima edizione)", "text": "La prima edizione della versione italiana della trasmissione televisiva X Factor \u00e8 andata in onda su Rai 2 da luned\u00ec 10 marzo 2008 a luned\u00ec 26 maggio 2008.\nNella serata finale del 26 maggio sono stati proclamati vincitori gli Aram Quartet, che rientravano fra i gruppi affidati a Morgan.\nIl programma ha fatto emergere l'artista Giusy Ferreri che ha venduto pi\u00f9 di due milioni di dischi tra Italia ed Europa.\nGiudici e presentatore.\nI giudici della prima stagione sono Simona Ventura, conduttrice televisiva, Morgan, cantautore e Mara Maionchi, produttrice discografica. \nIl presentatore \u00e8 Francesco Facchinetti, per le strisce quotidiane in daytime e la puntata serale del luned\u00ec.\nFinalisti.\nI seguenti cantanti sono approdati alla prima puntata del programma.\nLegenda:\nAscolti.\nLa prima puntata ha ricevuto un riscontro molto basso, anche a causa della concomitanza con la fiction \"La vita rubata\" con Beppe Fiorello su Rai Uno e del \"Grande Fratello 8\" su Canale 5. Dalla terza puntata il reality va in onda di marted\u00ec, scontrandosi con \"Carabinieri 7\" su Canale 5, mentre la quarta e la quinta puntata sono andate in onda di domenica per la concomitanza con le tribune politiche in vista delle elezioni politiche.\nDettaglio delle puntate.\nPrima puntata.\nData: Luned\u00ec 10 marzo 2008\nParticolarit\u00e0: ogni giudice elimina un talento della sua categoria tra i due meno votati dal pubblico\nSeconda puntata.\nData: Luned\u00ec 17 marzo 2008\nParticolarit\u00e0: i talenti sono suddivisi in due manche, per ognuna avviene un'eliminazione\nVoto dei giudici per eliminare:\nVoto dei giudici per eliminare:\nTerza puntata.\nVoto dei giudici per eliminare:\nQuarta puntata.\nVoto dei giudici per eliminare:\nVoto dei giudici per eliminare:\nQuinta puntata.\nVoto dei giudici per eliminare:\nSesta puntata.\nVoto dei giudici per eliminare:\nSettima puntata.\nVoto dei giudici per eliminare:\nOttava puntata.\nVoto dei giudici per eliminare:\nNona puntata.\nVoto dei giudici per eliminare:\nDecima puntata.\nVoto dei giudici per eliminare:\nUndicesima puntata.\nVoto dei giudici per eliminare:\nCuriosit\u00e0.\nNella edizione 2008 di X Factor fanno una doppia apparizione i Mezzotono con una eliminazione finale."}
{"id": "1650489", "revid": "619191", "url": "https://it.wikipedia.org/wiki?curid=1650489", "title": "Manga Time Kirara Carat", "text": " \u00e8 una rivista giapponese di manga seinen della H\u014dbunsha, che pubblica principalmente manga in formato yonkoma. La prima uscita fu quella del 18 gennaio 2003 come speciale del \"Manga Home\", continuando successivamente ad uscire ogni 28 del mese in formato B5.\nCome il \"Manga Time Kirara Forward\", anche il \"Manga Time Kirara Carat\" \u00e8 una rivista sorella nata dal \"Manga Time Kirara.\"\nStoria.\nRivista mensile.\nIl 29 febbraio 2008, la rivista ha raggiunto le 30 uscite dopo 3 anni di pubblicazione.\nA partire dall'11 maggio 2007 parte inoltre la pubblicazione del \"Comic Yell\", edizione speciale del \"Manga Time Kirara Carat\"."}
{"id": "1650492", "revid": "125235306", "url": "https://it.wikipedia.org/wiki?curid=1650492", "title": "I Wanna Be Your Boyfriend", "text": "I Wanna Be Your Boyfriend \u00e8 un singolo discografico della band punk Ramones. \n\u00c8 stato pubblicato nell'album \"Ramones\" del 1976.\nSi tratta di una canzone d'amore ed \u00e8 la prima canzone pop punk della band.\nSecondo Dee Dee i Ramones potevano guadagnare un milione di dollari grazie a questa canzone:\nPer All Music Guide la canzone \"funziona\" all'interno dell'album \"Ramones\", perch\u00e9 dona alla band un senso d'immaturit\u00e0 che ben si conciliava con l'immagine del gruppo a quel tempo.\nIl brano fa parte della colonna sonora del film del 2019 .\nCover.\n\u00c8 stata reinterpretata da Per Gessle nel 2002 nell'album tributo ai Ramones \"The Song Ramones the Same\", dai Screeching Weasel nell'album cover \"Ramones\" del primo album della band ed in \"Beat Is on the Brat\" e da Pete Yorn nell'album tributo alla band \"We're a Happy Family\".\nPete Yorn, nel 2004, cant\u00f2 questa ed altre canzoni della band ( insieme a Steve Jones dei Sex Pistols, Henry Rollins dei Black Flag Tim Armstrong dei Rancid, i Red Hot Chili Peppers ed altri ancora ) durante un concerto tributo ai Ramones per il trentesimo anniversario della fondazione del gruppo, che venne poi immortalato nel film-documentario \"\"."}
{"id": "1650493", "revid": "712828", "url": "https://it.wikipedia.org/wiki?curid=1650493", "title": "Kobi", "text": ""}
{"id": "1650494", "revid": "228568", "url": "https://it.wikipedia.org/wiki?curid=1650494", "title": "MRGE", "text": ""}
{"id": "1650500", "revid": "14681550", "url": "https://it.wikipedia.org/wiki?curid=1650500", "title": "Saint Pierre de Plesguen", "text": ""}
{"id": "1650501", "revid": "287204", "url": "https://it.wikipedia.org/wiki?curid=1650501", "title": "Cachoeira Paulista", "text": "Cachoeira Paulista \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1."}
{"id": "1650502", "revid": "619191", "url": "https://it.wikipedia.org/wiki?curid=1650502", "title": "Manga Time Kirara Forward", "text": " \u00e8 una rivista giapponese di manga seinen pubblicata dalla H\u014dbunsha e venduta ogni 24 del mese. \"Forward\" \u00e8 la quarta rivista nata da \"Manga Time Kirara\", dopo \"Manga Time Kirara\", \"Manga Time Kirara Carat\" e \"Manga Time Kirara Max\". \"Forward\" venne pubblicata la prima volta il 23 marzo 2006."}
{"id": "1650506", "revid": "287204", "url": "https://it.wikipedia.org/wiki?curid=1650506", "title": "Guaratinguet\u00e1", "text": "Guaratinguet\u00e1 \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1.\nDa Guaratinguet\u00e1 parte la strada SP-171 che attraversa la regione da nord a sud fino al confine tra San Paolo e Rio de Janeiro. "}
{"id": "1650510", "revid": "287204", "url": "https://it.wikipedia.org/wiki?curid=1650510", "title": "Lavrinhas", "text": "Lavrinhas \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1."}
{"id": "1650512", "revid": "111806366", "url": "https://it.wikipedia.org/wiki?curid=1650512", "title": "Ordine (istituzione)", "text": "Un ordine \u00e8 una istituzione, generalmente onorifica, per mezzo della quale un governo, una dinastia, un ente, un'associazione, o un ordine religioso insignisce uno o pi\u00f9 individui. L'ordine onorifico seleziona i suoi membri mediante l'assegnazione di onorificenze di diverso grado.\nQuasi tutti gli stati hanno qualche forma di ordine o di decorazioni di merito; alcuni, come il thailandese l'Ordine dell'Elefante Bianco e il nipponico Ordine del Sole Levante, hanno oltre cento anni.\nStoria.\nGli ordini moderni e le relative decorazioni traggono le loro origini dall'ordine cavalleresco medievale. Dall'epoca del Rinascimento in avanti, la maggior parte dei monarchi europei riattualizz\u00f2 gli estinti o antichi ordini cavallereschi, ammodernandoli, o ne cre\u00f2 di nuovi e propri, per ricompensare sia i sudditi civili sia i funzionari militari. Alcuni dei pi\u00f9 alti onori dell'Europa moderna, come l'Ordine del Toson d'Oro, l'Ordine dell'Elefante, l'Ordine della Giarrettiera e l'Ordine del Cardo, sorsero in quel periodo. Nacque la distinzione tra ordini dinastici, che appartenevano al patrimonio araldico di una dinastia, e ordini statali, che venivano conferiti dal sovrano ma appartenevano allo Stato.\nTali ordini rimasero fuori dalla portata del grande pubblico fino al diciannovesimo secolo. Nel 1802 Napoleone Bonaparte cre\u00f2 la Legion d'onore (\"L\u00e9gion d'honneur\"), la pi\u00f9 insigne onorificenza francese, della quale chiunque pu\u00f2 essere insignito, senza distinzione di condizione sociale, o per il valore in guerra o per venti anni di onorato servizio.\nLa Legion d'Onore serv\u00ec da modello per numerosi ordini di merito moderni nel mondo occidentale, quali l'Ordine di Leopoldo (Belgio, 1832) e l'Ordine dell'Impero Britannico (Regno Unito, 1917). A differenza degli \"ordini di corte\", destinati all'aristocrazia, gli ordini di merito divennero accessibili a chiunque, senza distinzione di ceto sociale. Questi ordini sono divisi di solito in cinque classi, ciascuna dotata di una medaglia (di solito smaltata) retta da un nastro, ed una fascia per la prima classe, da portare intorno al collo o sulla parte sinistra del petto per le classi inferiori (le dame possono portare la medaglia su un fiocco sulla spalla sinistra). Le prime due classi inoltre portano una stella (o 'piastra ') sul petto. In casi particolari l'insignito della prima classe pu\u00f2 portare il distintivo su un collare, cio\u00e8 una elaborata catena da indossare intorno al collo. I militari insigniti possono avere aggiunte spade incrociate all'insegna.\nNei paesi comunisti gli ordini di merito avevano di solito tre gradi, con soltanto una medaglia portata con o senza nastro sulla spalla. Un esempio di ordine comunista era l'Ordine di Lenin (URSS, 1930) ad un'unica classe. Diversamente degli ordini occidentali, per\u00f2, gli ordini comunisti potevano essere concessi pi\u00f9 volte alla stessa persona. Dopo il crollo del blocco sovietico la maggior parte dei paesi dell'Est sono tornati agli ordini di stile occidentale creati prima dell'avvento degli stati socialisti e delle democrazie popolari.\nCaratteristiche.\nGli ordini moderni sono solitamente aperti a tutti i cittadini di uno Stato, senza distinzioni di condizione sociale, sesso, etnia o religione (anche se alcuni paesi richiedono ai loro cittadini di raggiungere una determinata et\u00e0 prima di diventare insignibili). In genere \u00e8 richiesta la cittadinanza dello Stato emittente, ma non in tutti i casi.\nLe nomine vengono designate da privati cittadini o dai funzionari del governo, a seconda dello Stato. Una volta che \u00e8 stato assegnato, il titolo pu\u00f2 essere revocato se l'individuo muore, commette crimini, o rinuncia alla cittadinanza.\nIn casi rari i soggetti insigniti hanno rifiutato l'attribuzione del titolo.\nGli ordini nella societ\u00e0 contemporanea.\nAustria.\nDopo la fine della monarchia degli Asburgo, in Austria non vi furono ordini di merito statali fino al 1952, quando fu fondato l'Ordine al merito della Repubblica austriaca.\nAustralia.\nIn Australia l'ordine nazionale prende il nome di Ordine dell'Australia.\nBelgio.\nIn Belgio i principali ordini di merito sono l'Ordine della Corona e l'Ordine di Leopoldo, che possono essere conferiti a personale civile e militare.\nCanada.\nIn Canada l'ordine nazionale prende il nome di Ordine del Canada.\nDanimarca.\nNel 1808 l'Ordine del Dannebrog venne riformato e trasformato in ordine di merito civile e militare per premiare le benemerenze dei danesi privi del requisito della nobilt\u00e0 necessaria ad accedere al titolo di cavaliere.\nFederazione Russa.\nDopo la dissoluzione dell'Unione Sovietica, la Federazione Russa ha istituito un proprio sistema di onorificenze, creando diversi ordini di merito. Alcuni ordini si rifanno ad ordini cavallereschi esistenti in epoca zarista e poi aboliti, come l'Ordine di Sant'Andrea (Federazione Russa), altri si rifanno ad onorificenze sovietiche, come il titolo di Eroe della Federazione Russa (che richiama il titolo di Eroe dell'Unione Sovietica) o l'Ordine di Alexander Nevsky (Federazione Russa), che richiama analoghi ordini esistenti sia in epoca zarista che in epoca sovietica; sono stati creati anche ordini completamente nuovi, come l'Ordine al merito della Patria.\nGermania.\nNel 1951 la Germania Ovest ha istituito l'Ordine al merito di Germania; dopo la riunificazione tedesca l'Ordine \u00e8 stato esteso a tutta la Germania, mentre sono stati aboliti gli ordini di merito della Germania Est.\nGiappone.\nIn Giappone \u00e8 in vigore l'antico Ordine del Sole Levante.\nIrlanda.\nLa Repubblica d'Irlanda non prevede attualmente ordini di merito statali, che vengono visti come un retaggio monarchico. Esistono medaglie che vengono conferite solo per meriti militari, come la Military Medal for Gallantry, la Distinguished Service Medal e la Good Conduct Medal. \u00c8 stato proposto di introdurre qualche forma di riconoscimento statale anche per meriti civili. Per quanto riguarda le onorificenze straniere, l'art. 40 della Costituzione prevede che i cittadini irlandesi non possono accettarle senza il permesso preventivo del governo.\nItalia.\nNel 1951 l'Italia ha soppresso i precedenti ordini monarchici e istituito l'Ordine al merito della Repubblica italiana.\nNorvegia.\nLa Norvegia ha due ordini di merito: l'Ordine reale norvegese di Sant'Olav, conferito solo ai cittadini norvegesi, e l'Ordine al Merito di Norvegia, conferito ai cittadini stranieri e ai norvegesi residenti all'estero per premiare le benemerenze verso la Norvegia.\nRepubblica Popolare Cinese.\nNel 1955 la Repubblica Popolare Cinese ha istituito alcuni ordini di merito, sul modello di quelli in uso nell'Unione Sovietica, per premiare i combattenti della guerra di liberazione contro il Giappone e della guerra civile cinese. Questi ordini presero il nome di Ordine al merito della Liberazione, Ordine della Libert\u00e0 e dell'Indipendenza e Ordine del 1\u00ba agosto. Dopo il 1965, a seguito della rivoluzione culturale, tali ordini sono caduti in disuso. Vengono ancora conferite le decorazioni istituite nel 1951 per l'Esercito Popolare di Liberazione, cio\u00e8 la Medaglia del servizio meritevole e la Medaglia di eroe.\nSan Marino.\nLa Repubblica di San Marino ha due ordini di merito, l'Ordine al merito civile e militare di San Marino e l'Ordine di Sant'Agata.\nStati Uniti d'America.\nGli USA hanno tradizionalmente evitato di impiegare titoli ed onorificenze che ricordassero gli Ordini di merito statali e nobiliari. Vengono conferite alcune decorazioni militari e civili, che per prestigio vengono assegnate con gran parsimonia a persone di altissimo livello. La Medaglia d'Onore \u00e8 la pi\u00f9 alta onorificenza militare conferita ai soldati per particolari atti di valore e porta con s\u00e9 privilegi speciali. La Medaglia Presidenziale della Libert\u00e0 e la Medaglia d'oro del Congresso sono le pi\u00f9 alte onorificenze riservate ai civili negli Stati Uniti. La Legione di Merito \u00e8 l'unica decorazione statunitense che pu\u00f2 essere divisa in diversi livelli di ricompensa (esattamente come un ordine cavalleresco o alcuni ordini di merito). Ogni stato USA, per colmare queste \"lacune\" in ambito cavalleresco, concede per meriti verso lo Stato stesso titoli onorifici. Vengono conferiti gradi onorifici tra i quali Colonnello, Tenente Colonnello o Ammiraglio, tra i quali spicca per importanza il titolo di Kentucky Colonel. Altri stati conferiscono titoli che derivano dalla storia dello Stato stesso, come in Indiana il \"Sagamore of the Wabash\" o in Sud Carolina l'\"Order of the Palmetto\"\nSvezia.\nNel 1974 il governo svedese var\u00f2 una risoluzione che proibiva al re di Svezia di conferire ordini cavallereschi ai cittadini svedesi: ci\u00f2 non abol\u00ec formalmente gli ordini stessi, ma tuttora l'Ordine dei Serafini e l'Ordine della Stella Polare sono conferiti limitatamente a cittadini stranieri. Nel 1995 questa legge \u00e8 stata modificata, permettendo al sovrano di concedere questi due ordini ai membri della famiglia reale svedese. Ai cittadini svedesi possono tuttavia essere conferite medaglie, come la Medaglia di Sua Maest\u00e0 il Re di Svezia.\nSvizzera.\nSin dalla costituzione del 1848 la Svizzera non assegna alcun ordine di merito. Non permette inoltre ai militari in servizio, ai funzionari federali e ai parlamentari di accettare onorificenze da nazioni straniere. Questo in risposta all'occupazione napoleonica e ai tentativi di adulare politici e militari elvetici all'epoca in atto in particolare da parte francese.. A seguito della modifica della costituzione del 2000, il divieto non \u00e8 pi\u00f9 previsto dal testo costituzionale ma tramite semplice legge ordinaria, con alcune aperture rispetto alla norma precedente (non \u00e8, per esempio, pi\u00f9 richiesta la rinuncia all'onorificenza straniera se ottenuta prima del mandato, mentre per quanto concerne le autorit\u00e0 cantonali la decisione su come e se impostare il divieto non \u00e8 pi\u00f9 di competenza nazionale ma rimessa ai singoli cantoni). Oltre agli ordini di merito, la Svizzera non ha neanche un sistema premiale basato su decorazioni e medaglie; dal 2000 esiste la possibilit\u00e0 di ricevere medaglie solo per i soldati svizzeri che partecipano a missioni internazionali di pace.\nThailandia.\nIn Thailandia \u00e8 in vigore l'antico Ordine dell'Elefante Bianco.\nVaticano.\nPresso la Santa Sede ci sono stati solo due Ordini di rango e nobilitazione: Milizia Aurata o Speron d'Oro al 1841, primo conferimento pontificio a riconoscere nobilt\u00e0 gentilizia e a concedere nobilt\u00e0 ereditaria, nonch\u00e9, con analogo valore, sostituito dall'Ordine Piano e in particolare dal Cavalierato di Prima Classe, poi di Gran Croce, fondato da Pio IX e anch'esso denobilitato da Pio XII nel 1939. Vi sono poi due ordini di merito, l'Ordine di San Gregorio Magno e l'Ordine di San Silvestro Papa."}
{"id": "1650516", "revid": "38120", "url": "https://it.wikipedia.org/wiki?curid=1650516", "title": "Fiambre", "text": "Il Fiambre \u00e8 un piatto tipico del Guatemala che viene consumato abitualmente nei giorni di Ognissanti e dei Defunti (1\u00b0 e 2 novembre), al culmine di un ciclo di festivit\u00e0 religiose nelle quali le antiche tradizioni locali danno espressione alla fervente fede cattolica che caratterizza il Guatemala.\nLa ricetta, che risale all'epoca della colonizzazione spagnola, include, tra gli ingredienti, vari insaccati, verdure, pollo, uova.\nLa natura e l'origine diversa degli ingredienti simboleggia la pluriculturalit\u00e0 del paese centroamericano e pi\u00f9 in generale la fusione di molte etnie e culture che caratterizza l'America."}
{"id": "1650517", "revid": "1929437", "url": "https://it.wikipedia.org/wiki?curid=1650517", "title": "Legge di Malus", "text": "La legge di Malus, dal nome del fisico francese \u00c9tienne-Louis Malus\n(pron. IPA: ) che la formul\u00f2, afferma che l'intensit\u00e0 luminosa di un raggio di luce che attraversa un filtro polarizzatore, il cui asse di polarizzazione forma un angolo formula_1 con il piano di vibrazione dell'onda luminosa, \u00e8 dato dalla relazione\ndove\nLa legge si ricava osservando che l'intensit\u00e0 dell'onda dipende dal quadrato dell'ampiezza che la caratterizza, nel caso dell'onda luminosa il campo elettrico \"E\". Il filtro polarizzatore viene attraversato solo dalla componente del campo parallela all'asse di polarizzazione, che vale:\nL'intensit\u00e0 dipende quindi dal quadrato del coseno dell'angolo formula_1.\nNel caso di un raggio non polarizzato che attraversa un filtro polarizzatore, l'intensit\u00e0 in uscita \u00e8:\nInfatti, poich\u00e9 nel fascio non polarizzato il campo vibra in tutte le direzioni dello spazio, si pu\u00f2 considerare nell'intensit\u00e0 finale il valore medio della funzione formula_9, che \u00e8, appunto, formula_10."}
{"id": "1650520", "revid": "287204", "url": "https://it.wikipedia.org/wiki?curid=1650520", "title": "Piquete", "text": "Piquete \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1."}
{"id": "1650525", "revid": "287204", "url": "https://it.wikipedia.org/wiki?curid=1650525", "title": "Potim", "text": "Potim \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1."}
{"id": "1650526", "revid": "478814", "url": "https://it.wikipedia.org/wiki?curid=1650526", "title": "Monti del Barguzin", "text": "I Monti del Barguzin (in russo \u0411\u0430\u0440\u0433\u0443\u0437\u0438\u043d\u0441\u043a\u0438\u0439 \u0445\u0440\u0435\u0431\u0435\u0442, \"Barguzinskij chrebet\") sono una catena montuosa della Russia siberiana sudorientale.\nSi allungano per 280 km lungo la costa nordorientale del lago Bajkal; la valle del fiume omonimo li separa dalla piccola catena montuosa dei \"monti Ikatskij\", mentre a nordest toccano le propaggini occidentali dell'altopiano Stanovoj. Hanno una quota media di circa 2.000 metri, culminando ai 2.840; nella catena, si trovano numerose sorgenti di acque minerali.\nSono coperti da vegetazione forestale con prevalenza di conifere (taiga) fino ai 1.400-1.800 metri di quota sul versante orientale, fino ai 1.200-1.400 su quello occidentale, con estati pi\u00f9 fresche a causa della grande massa d'acqua del Bajkal; oltre queste quote, si stende la tundra montana. Gli ecosistemi di una parte del versante occidentale sono protetti nella grande Riserva Naturale del Barguzin.\nIl clima molto freddo spiega i bassissimi livelli di popolamento dell'intera catena."}
{"id": "1650527", "revid": "287204", "url": "https://it.wikipedia.org/wiki?curid=1650527", "title": "Roseira", "text": "Roseira \u00e8 un comune del Brasile nello Stato di San Paolo, parte della mesoregione della Vale do Para\u00edba Paulista e della microregione di Guaratinguet\u00e1."}
{"id": "1650528", "revid": "1104133", "url": "https://it.wikipedia.org/wiki?curid=1650528", "title": "Ghosts I-IV", "text": "Ghosts I-IV (anche noto come Halo 26) \u00e8 il sesto album dei Nine Inch Nails, uscito nel 2008.\nDescrizione.\nContiene 36 tracce strumentali e venne registrato in dieci settimane, a partire dall'ottobre 2007; \u00e8 il primo album dei Nine Inch Nails a non essere stato prodotto sotto un contratto di una casa discografica.\nLe tracce non hanno nomi e sono identificate solamente da un numero. Il disco \u00e8 disponibile per il download sul sito ufficiale del gruppo; secondo il frontman Trent Reznor, a causa dell'enorme flusso di utenti, al sito internet fu necessaria un'aggiunta di server per gestire i download. La traccia \"34 Ghosts IV\" \u00e8 stata campionata dal rapper Lil Nas X per la sua hit \"Old Town Road\" del 2018.\nTracce.\nTutte le tracce sono state composte da Trent Reznor e Atticus Ross, eccetto quelle segnate."}
{"id": "1650531", "revid": "1543377", "url": "https://it.wikipedia.org/wiki?curid=1650531", "title": "Kindaichi sh\u014dnen no jikenbo", "text": ", letteralmente \"I registri dei casi del ragazzo Kindaichi\", \u00e8 un manga giallo pubblicato dal 1992 basato sui crimini risolti da uno studente liceale, Hajime Kindaichi, che si pensa sia il nipote del famoso detective privato K\u014dsuke Kindaichi dei romanzi di Seishi Yokomizo. \u00c8 scritto da Y\u014dzabur\u014d Kanari e Seimaru Amagi ed illustrato da Fumiya Sat\u014d. Nel 1995, il manga vinse il Kodansha Manga Award nella categoria sh\u014dnen. \u00c8 uno dei primi manga gialli, genere raro nel fumetto giapponese, iniziato prima del pi\u00f9 famoso \"Detective Conan\". Seimaru Amagi ha scritto anche una serie di light novel derivata dal manga.\n\"Kindaichi\" \u00e8 anche stato adattato per una serie TV anime di 148 episodi fra il 1997 e il 2000 e una seconda serie, intitolata \"Kindaichi sh\u014dnen no jikenbo R (returns)\", in corso dal 2014, pi\u00f9 due film d'animazione, due episodi speciali televisivi e due episodi OAV. Toei Animation si occupa dell'adattamento anime delle serie di Kindaichi. Dalla serie sono state tratte anche quattro serie televisive live action (dorama) fra il 1995 e il 2014, un film live action e sei film per la televisione anch'essi dal vivo. Inoltre, sette videogiochi sono stati tratti dalla serie.\nGenere.\nI misteri di Kindaichi sono \"storie \"whodunnit\"\" (Who's done it? = Chi l'ha fatto?), ovvero di giallo classico, con caratteristiche da omicidio macabro, a volte con una sfumatura soprannaturale. Sono tipicamente nello stile di John Dickson Carr, e frequentemente sono caratterizzati da casi di omicidio a porte chiuse o crimini apparentemente impossibili, come anche omicidi in cui tutti i sospetti rimasti hanno (apparentemente) degli alibi di ferro.\nUna nota peculiarit\u00e0 dei Casi di Kindaichi \u00e8 che gli assassini non sono rappresentati come psicopatici e gli omicidi non vengono mai commessi solo per questioni finanziarie. Tutti i killer hanno problemi radicati, a volte implicano un grande trauma causato dall'egoismo o l'avarizia di altri come movente per l'omicidio. Perci\u00f2 spesso sono dipinti come figure simpatiche e comprensive, all'opposto di assassini dalla mente fredda e calcolatrice presenti in altre serie di gialli.\nMedia.\nManga.\nIl manga \u00e8 iniziato il 28 ottobre 1992 sulla rivista \"Weekly Sh\u014dnen Magazine\" di K\u014ddansha, e i capitoli sono raccolti nei volumi tank\u014dbon. L'autore e l'illustratore non sono la stessa persona: \u00e8 scritto da Y\u014dzabur\u014d Kanari (fino al 2000) e Seimaru Amagi ed illustrato da Fumiya Sat\u014d. Il manga si era originariamente concluso nel 2001, ma riprese il 18 agosto 2004 a cadenza irregolare e dal 7 marzo 2012 al 18 ottobre 2017 \u00e8 stato di nuovo pubblicato regolarmente. \u00c8 rimasta in corso solo una serie gaiden pubblicata su internet.\nIl manga \u00e8 diviso in serie, cinque di casi lunghi, tre di casi brevi e tre di vario tipo pubblicate su internet, per ognuna delle quali la numerazione dei tank\u014dbon ricomincia da 1.\nLe serie di casi lunghi sono formate da casi detti \"file\", indicati con una numerazione continua che prosegue lungo tutte e cinque le serie. Ogni \"file\" \u00e8 formato da un numero variabile di capitoli e la numerazione di questi ultimi ricomincia da 1 per ogni singolo \"file\". Le serie sono:\nLe tre serie di casi brevi sono:\nVi sono poi tre serie pubblicate su internet, formate da pi\u00f9 capitoli:\nMeitantei Conan &amp; Kindaichi sh\u014dnen no jikenbo.\nPer celebrare il cinquantesimo anniversario delle riviste \"Weekly Sh\u014dnen Sunday\" e \"Weekly Sh\u014dnen Magazine\", le due case editrici, rispettivamente Shogakukan e K\u014ddansha, hanno collaborato per pubblicare una rivista che raccoglieva capitoli dei due manga gialli \"Detective Conan\" (di \"Weekly Sh\u014dnen Sunday\") e \"Kindaichi sh\u014dnen no jikenbo\" (di \"Weekly Sh\u014dnen Magazine\"). Questa rivista, intitolata \u00e8 stata pubblicata in dodici uscite dal 10 aprile al 25 settembre 2008 a cadenza quindicinale.\nLight novel.\nLe light novel sono scritte da Seimaru Amagi e illustrate da Fumiya Sat\u014d. Tutte le light novel sono state trasposte in anime, tranne l'ultima, pubblicata dopo la conclusione della serie animata.\nEsistono inoltre quattro storie brevi:\nAnime.\nGli anime di \"Kindaichi sh\u014dnen no jikenbo\" sono prodotti da Toei Animation. La prima serie TV, diretta da Daisuke Nishio, \u00e8 stata trasmessa da Nippon Television dal 7 aprile 1997 all'11 settembre 2000 e conta 148 episodi pi\u00f9 un episodio speciale trasmesso fra l'episodio 23 e l'episodio 24. Un film d'animazione, intitolato semplicemente \"Kindaichi sh\u014dnen no jikenbo\", tratto dalla prima light novel, che \u00e8 il seguito del primo caso del manga, \u00e8 uscito nei cinema giapponesi il 14 dicembre 1996 ed il secondo film, intitolato , \u00e8 uscito il 21 agosto 1999 ed \u00e8 tratto dalla settima e dall'ottava light novel, che successivamente sono state di nuovo trasposte, in modo pi\u00f9 fedele, negli episodi da 126 a 130 della prima serie televisiva. Due nuovi episodi speciali sono stati trasmessi da Nippon Television rispettivamente il 12 ed il 19 novembre 2007, intitolati rispettivamente e e tratti dai primi tre volumi della \"Nuova serie\".. Due OAV sono usciti rispettivamente il 17 dicembre 2012 ed il 15 marzo 2013, allegati rispettivamente al terzo ed al quarto volume della \"Serie di commemorazione del ventesimo anniversario\" e tratti dal volume 9 della \"Nuova serie\", intitolato . Una seconda serie, intitolata e diretta da Yutaka Tsuchida, viene trasmessa dal 5 aprile 2014 sempre su Nippon Television; originariamente interrotta dopo l'episodio 25, trasmesso il 27 settembre 2014, riprender\u00e0 con una seconda stagione il 3 ottobre 2015.\nDoppiatori.\nHajime Kindaichi: Taiki Matsuno (Kappei Yamaguchi nel primo film)\nMiyuki Nanase: Akiko Nakagawa\nIsamu Kenmochi: J\u016br\u014dta Kosugi (Isao Natsuyagi nel primo film)\nKengo Akechi: Toshiyuki Morikawa\nReika Hayami: Mayumi Iizuka\nRy\u016bta Saki: Keiichi Nanba\nY\u014dsuke Itsuki: Hiroaki Hirata\nFumi Kindaichi: Haruna Ikezawa\nY\u014dichi Takat\u014d: Ken'ichi Ono\nMakoto Makabe: Takumi Yamazaki\nS\u014dta Murakami: G\u014d Aoba\nVideogiochi.\nSette videogiochi sono stati tratti da \"Kindaichi sh\u014dnen no jikenbo\", tutti pubblicati solo in Giappone. Molti dei doppiatori dei videogiochi differiscono da quelli della serie animata.\nAudiolibri.\nK\u014ddansha ha pubblicato due audiolibri (\"CD book\"), entrambi trasposti nell'anime. Quasi tutti gli attori dei \"CD book\" sono diversi dai doppiatori dell'anime.\nLive action televisivi.\nQuattro serie TV live action in forma di dorama sono state tratte da \"Kindaichi sh\u014dnen no jikenbo\", trasmesse da Nippon Television rispettivamente nel 1995 (8 episodi), nel 1996 (9 episodi), nel 2001 (9 episodi) e nel 2014 (9 episodi), quest'ultima intitolata \"Kindaichi sh\u014dnen no jikenbo N\". Le prime due serie hanno lo stesso cast, le altre due hanno due cast diversi tra loro e da quello delle prime due serie. Inoltre, sono stati prodotti anche sei film per la televisione: due nel 1995 con il cast delle prime due serie, uno nel 2001 con il cast della terza, uno nel 2005 con un cast proprio e due con il cast della quarta serie, rispettivamente nel 2013 e nel 2014.\nLive action cinematografico.\nUn film live action intitolato \u00e8 uscito nei cinema giapponesi il 13 dicembre 1997, tratto dalla light novel , la quinta della serie. Il regista \u00e8 Yukihiko Tsutsumi ed il cast \u00e8 lo stesso delle prime due serie televisive."}
{"id": "1650538", "revid": "14682177", "url": "https://it.wikipedia.org/wiki?curid=1650538", "title": "Teorema di Gauss-Green", "text": ""}
{"id": "1650543", "revid": "123189249", "url": "https://it.wikipedia.org/wiki?curid=1650543", "title": "Kerokero Ace", "text": " \u00e8 stata una rivista giapponese di manga sh\u014dnen pubblicata dalla Kadokawa Shoten. La rivista fu pensata per i ragazzi tra i 9 ed i 13 anni, e si focalizzava principalmente su Keroro e su altri prodotti della Bandai, come Gundam. La rivista conteneva serie manga, recensioni di videogiochi, vendite promozionali ed oggetti regalo.\nDescrizione.\nLa rivista era specializzata in \"Keroro\", e ne conteneva rimandi, promozioni e nuovi manga. In essi Keroro ed i suoi alleati sono su un mondo alieno che ricorda il Giappone feudale, ed hanno il compito di garantirne l'ordine.\nLa rivista si occupava anche di Gundam, e conteneva molte promozioni degli oggetti da merchandise, oltre a 4 serie manga. Ci\u00f2 include anche un adattamento animato di Gundam, in Mobile Suit Gundam 00, gli ultimi capitoli di SD Gundam e la GPEX Gunpla Extreme, nella quale gli umani usano oggetti speciali per rimpicciolirsi e far diventare i modellini di gundam dei mecha lavoratori.\nTitoli.\nQueste serie sono presenti nella rivista:\nConnessioni ad altre pubblicazioni.\nDato il suo ruolo di promotore di progetti Bandai, la rivista era collegata a prodotti simili come l'Hobby Japan e Dengeki Hobby. Il titolo include anche serie popolari presenti nel Gundam Ace, in quanto \u00e8 un'edizione speciale di quest'ultimo."}
{"id": "1650544", "revid": "287204", "url": "https://it.wikipedia.org/wiki?curid=1650544", "title": "Valle dell'Orkhon", "text": "Il paesaggio culturale della valle dell'Orkhon si trova lungo le rive del fiume Orhon nella Mongolia centrale, 360\u00a0km ad ovest della capitale Ulan Bator. Venne inserito tra i patrimoni dell'umanit\u00e0 dell'UNESCO quale esempio di evoluzione delle tradizioni pastorali nomadi nell'arco di due millenni.\nImportanza.\nPer molti secoli la valle dell'Orkhon fu la sede del potere imperiale delle steppe. Le prime prove sono rappresentate da una stele in pietra con iscrizioni runiche, eretto nella valle da Bilge Khagan, un imperatore dell'ottavo secolo dell'impero G\u00f6kt\u00fcrk. Circa 25 chilometri a nord della stele, all'ombra della sacra montagna-foresta di \u00d6t\u00fcken, si trovava l'\"\u00d6rd\u00fc\", la capitale nomade. Durante la dominazione Qidan la stele venne riscritta in tre lingue, in modo da ricordare gli eventi dei Qidan.\nLe montagne vennero considerate sacre dal Tengriismo quale \"axis mundi\", soprattutto \u00d6t\u00fcken a causa degli spiriti ancestrali dei \"khagan\" e dei \"beys\" che vi abitarono. Una forza chiamata \"qut\" veniva ritenuta in grado di emanare potere da questa montagna, concedendo ai khagan il diritto divino di regnare sulle trib\u00f9 Turkic. Chiunque controllasse questa valle sarebbe stato considerato leader spirituale dei Turchi. Per questo motivo il controllo della valle dell'Orkhon fu di importanza strategica per ogni stato turco. Storicamente ogni capitale turca (\"\u00d6rd\u00fc\") venne stabilita qui per questo motivo.\nLuoghi.\nI monumenti principali della valle sono i seguenti:"}
{"id": "1650547", "revid": "196390", "url": "https://it.wikipedia.org/wiki?curid=1650547", "title": "Dreamer's Ball", "text": ""}
{"id": "1650550", "revid": "309289", "url": "https://it.wikipedia.org/wiki?curid=1650550", "title": "Monti Ikatskij", "text": "I monti Ikatskij (in russo \u0418\u043a\u0430\u0442\u0441\u043a\u0438\u0439 \u0445\u0440\u0435\u0431\u0435\u0442, \"Ikatskij chrebet\"; anche come \"monti Ikatsky\") sono una catena montuosa della Russia siberiana sudorientale (Repubblica Autonoma della Buriazia).\nSi allungano per circa 200 km nella zona di alteterre ad oriente del lago Bajkal; la valle del fiume Barguzin li separa, ad occidente, dai monti del Barguzin, mentre a nordest toccano le propaggini sudoccidentali dell'altopiano Stanovoj. Hanno una quota media di circa 1.800-2.000 metri, culminando a 2.573.\nLa vegetazione \u00e8 prevalentemente forestale (taiga); alcune zone nei bassi versanti (sotto gli 800-900 metri) sono coperti da steppa alberata, mentre oltre una certa quota (1.200 metri nella fascia settentrionale, 1.700\u00a0m in quella meridionale) si estende la tundra di montagna.\nDai monti Ikatskij ha origine il fiume Vitim e uno dei suoi principali affluenti, la Cipa."}
{"id": "1650565", "revid": "104458", "url": "https://it.wikipedia.org/wiki?curid=1650565", "title": "Lae (Papua Nuova Guinea)", "text": ""}
{"id": "1650568", "revid": "928766", "url": "https://it.wikipedia.org/wiki?curid=1650568", "title": "Scott Redding", "text": "Carriera.\nGi\u00e0 all'et\u00e0 di 12 anni partecipa a diverse corse di minimoto in ambito britannico. Redding fa l'esordio nel motomondiale 2008 a 15 anni, nella classe 125 in sella alla Aprilia RS 125 R del team Blusens Aprilia Junior; il compagno di squadra \u00e8 Efr\u00e9n V\u00e1zquez. Nella prima gara del motomondiale della classe 125, il GP del Qatar 2008, fa il suo esordio ottenendo la quarta posizione nelle qualifiche ufficiali e la quinta in gara, ottenendo anche il giro veloce con un tempo di 2:05.695. Il 22 giugno 2008 al GP di Gran Bretagna, riesce a conquistare la vittoria, la prima della sua carriera nel motomondiale, proprio nel circuito di casa.\nCon questo successo il quindicenne Redding entra nella storia del motomondiale come il pi\u00f9 giovane pilota ad ottenere una vittoria di un GP, record che ha mantenuto fino al Gran Premio della Comunit\u00e0 Valenciana 2018 quando Can \u00d6nc\u00fc ha conquistato la vittoria nella classe Moto3 a 15 anni e 115 giorni, 54 giorni pi\u00f9 giovane di Redding. Detiene tutt'ora il record di pilot\u00e0 pi\u00f9 giovane a vincere un GP nella classe 125. Termina la stagione all'11\u00ba posto con 105 punti. \nNel 2009 rimane nel team Blusens Aprilia, questa volta con compagno di squadra Esteve Rabat. Ottiene un terzo posto in Gran Bretagna e termina la stagione al 15\u00ba posto con 50,5 punti.\nNel 2010 cambia categoria, passando alla Moto2 con una Suter MMX del team Marc VDS Racing; il compagno di squadra \u00e8 H\u00e9ctor Faubel. Ottiene un secondo posto in Australia e un terzo posto a Indianapolis, e termina la stagione all'8\u00ba posto con 102 punti.\nIl 5 settembre 2010 \u00e8 coinvolto, suo malgrado, nell'incidente che vede morire Sh\u014dya Tomizawa, durante il Gran Premio di San Marino, presso l'autodromo di Misano. Nel 2011 resta nel team Marc VDS Racing, questa volta con compagno il finlandese Mika Kallio. Ottiene come miglior risultato tre quinti posti (Gran Bretagna, Indianapolis e San Marino) e termina la stagione al 15\u00ba posto con 63 punti. Nel 2012 continua con il team Marc VDS Racing, questa volta alla guida di una Kalex Moto2. Ottiene un terzo posto in Francia e un secondo posto in Gran Bretagna. Ottiene tre terzi posti (Olanda, Aragona e Australia) e conclude la stagione al 5\u00ba posto con 165 punti.\nNel 2013 resta per il quarto anno consecutivo con il team Marc VDS Racing, ottenendo tre vittorie (Francia, Italia e Gran Bretagna), tre secondi posti (Qatar, Spagna e Olanda), un terzo posto nel Gran Premio motociclistico di Indianapolis e tre pole position (Gran Premio delle Americhe,Italia e Indianapolis) e conclude la stagione al 2\u00ba posto con 225 punti. In questa stagione \u00e8 costretto a saltare il Gran Premio d'Australia per la frattura del polso sinistro rimediata nelle qualifiche del GP.\nNel 2014 passa in MotoGP, alla guida della Honda RCV1000R (con specifiche Open) del team GO&amp;FUN Honda Gresini; il compagno di squadra \u00e8 \u00c1lvaro Bautista. Ottiene come miglior risultato due settimi posti (Qatar e Australia) e termina la stagione al 12\u00ba posto con 81 punti. Nel 2015 torna al team Marc VDS (con cui aveva corso per quattro anni), alla guida di una Honda RC213V. Ottiene un terzo posto nel Gran Premio di San Marino. Chiude la stagione al tredicesimo posto con 84 punti.\nNel 2016 passa a guidare la Ducati Desmosedici del team Pramac Racing; il compagno di squadra \u00e8 Danilo Petrucci. Ottiene un terzo posto nel Gran Premio d'Olanda ad Assen, in una gara caratterizzata da doppia partenza a causa della forte pioggia. Conclude la stagione al 15\u00ba posto con 74 punti. Nel 2017 \u00e8 nuovamente pilota titolare in MotoGP, con lo stesso team e lo stesso compagno di squadra della stagione precedente. Ottiene come miglior risultato due settimi posti (Qatar e San Marino) e termina la stagione al 14\u00ba posto con 64 punti. Nel 2018 passa a guidare l'Aprilia RS-GP del Aprilia Racing Team Gresini, con compagno di squadra Aleix Espargar\u00f3. Ottiene come miglior risultato un undicesimo posto in Comunit\u00e0 Valenciana e termina la stagione al 21\u00ba posto con 20 punti. \nDal 2019 corre nel campionato britannico Superbike in sella ad una Ducati, dove con 11 vittorie e 9 podi, si laurea campione nazionale. Nel 2020 corre nel campionato mondiale Superbike con il team Aruba.it Racing - Ducati, con compagno di squadra Chaz Davies. Rimane in corsa per il titolo per tutta la stagione, concludendo poi al secondo posto in classifica mondiale con cinque vittorie all'attivo. Nel 2021 gareggia con lo stesso team della stagione precedente. Il nuovo compagno di squadra \u00e8 Michael Ruben Rinaldi. Ottiene ventitre piazzamenti a podio in stagione di cui sette vittorie chiudendo al terzo posto in classifica piloti. Il 19 agosto 2021 firma un contratto per il 2022 con Bmw Motorrad World SBK Team."}
{"id": "1650573", "revid": "484362", "url": "https://it.wikipedia.org/wiki?curid=1650573", "title": "Kurt von Tippelskirch", "text": "Biografia.\nKurt Oskar Heinrich Ludwig Wilhelm von Tippelskirch nacque il 9 ottobre 1891 a Charlottenburg, sobborgo di Berlino. Il 3 marzo 1910 entr\u00f2 a far parte dell'esercito e prese parte alla Prima guerra mondiale sin dal suo scoppio. Venne promosso tenente gi\u00e0 nel 1914, venendo poco dopo fatto prigioniero dai francesi durante la prima battaglia della Marna.\nRilasciato dalla prigionia nel 1920, Kurt von Tippelskirch divenne comandante della 4\u00aa compagnia del 9\u00ba reggimento di fanteria. Tra il 1924 ed il 1933 von Tippelskirch prest\u00f2 servizio in diverse posizioni di staff, ottenendo nel 1934 il comando del 27\u00ba reggimento di fanteria e venendo successivamente (1936) trasferito al Ministero della Difesa tedesco a Berlino.\nDal 1938 al 1941 venne nominato membro dello staff per l'intelligence dello staff generale dell'esercito e fu tra coloro che pianificarono l'operazione Barbarossa.\nPromosso al grado di maggiore generale, dal 5 gennaio al 5 giugno 1942 ebbe il comando della 30\u00aa divisione di fanteria sotto il comando del generale Ernst Busch e dal 27 agosto 1942 sino al 1\u00ba febbraio 1943 fu ufficiale di collegamento presso l'8\u00aa Armata Italiana sul fronte orientale.\nDal 18 febbraio 1944 ebbe il comando generale del XII corpo d'armata sul fronte orientale, mantenendo tale incarico sino al 4 giugno di quello stesso anno e dal giugno al luglio del 1944 assunse anche il comando temporaneo della IV armata. Il 18 luglio 1944 rimase ferito gravemente in un incidente aereo da cui per\u00f2 si riprese in breve tempo, tanto che gi\u00e0 dal 31 ottobre di quello stesso anno e fino al 22 febbraio del 1945, fu in grado di riprendere il proprio servizio dapprima come comandante della I armata in Lorena e poi come comandante della XIV armata in Italia.\nIl 26 dicembre 1944 von Tippelskirch lanci\u00f2 l'operazione Wintergewitter che tenne impegnate le truppe americane sino al 1945. Dal 27 aprile 1945 al 2 maggio 1945 von Tippelskirch fu comandante della XXI armata al collasso del fronte orientale e ripieg\u00f2 sul Brandeburgo e sul Meclemburgo dove rimase per qualche tempo. Il 29 aprile 1945 e sino al 1\u00ba maggio di quello stesso anno, ottenne il comando del gruppo d'armate \"Vistola\" in vece di Kurt Student, sino alla sua resa il 2 maggio 1945.\nKurt von Tippelskirch si arrese agli alleati americani nelle vicinanze di Lubecca. Dopo la guerra si dedic\u00f2 all'attivit\u00e0 di scrittore di libri di storia militare (tra cui una storia della seconda guerra mondale redatta nel 1951), morendo a Luneburgo il 10 maggio 1957.\nSul piano della vita privata, si spos\u00f2 con Elly Gallenkamp, la quale era sorella del generale d'artiglieria Curt Gallenkamp (17 febbraio 1890 - 13 aprile 1958), ricevette anch'egli la croce di cavaliere dell'Ordine della Croce di Ferro il 19 novembre 1941, mentre era al comando della 78\u00aa divisione di fanteria sul Fronte Orientale.\nLa coppia ebbe un figlio, Adolf-Hilmar von Tippelskirch, il quale fu come il padre militare e ricevette la croce di cavaliere dell'Ordine della Croce di Ferro il 29 settembre 1941 col solo grado di tenente, mentre era in servizio sul fronte orientale come membro della 1\u00aa batteria di artiglieria del 3\u00ba reggimento. Promosso sino al grado di maggiore, questi rimarr\u00e0 ucciso sul campo presso Mahil\u00eb\u016d, in Russia, il 28 giugno 1944."}
{"id": "1650574", "revid": "2056951", "url": "https://it.wikipedia.org/wiki?curid=1650574", "title": "Gran maestro", "text": "Gran maestro o grammaestro \u00e8 il titolo tipico che porta il pi\u00f9 alto membro nella gerarchia di un ordine cavalleresco o militare. Nelle monarchie \u00e8 automaticamente il sovrano nei casi di ordini dinastici e nazionali. Rappresenta inoltre il vertice gerarchico all'interno della gerarchia massonica.\nOrdini militari e monastici.\nNegli ordini monastico-militari come i Cavalieri Teutonici e i Cavalieri portaspada, il Gran maestro era a capo, \"de iure e de facto\", di una piramide gerarchica di carattere militare e feudale, che poteva essere considerata uno \"stato nello stato\", specialmente nel contesto crociato in senso lato (quindi non solo il Medio Oriente degli Stati crociati, ma anche la Spagna della reconquista e i territori ancora pagani sul Baltico).\nSe a un ordine era garantita la dignit\u00e0 di stato indipendente (e quindi considerato unanimemente sovrano), ne derivava che il gran maestro era anche capo dello stato (se all'interno del Sacro Romano Impero era Reichsf\u00fcrst) e capo del governo, e anche un vero e proprio principe ecclesiastico come nel caso dell'Ordine teutonico e dei Cavalieri Ospitalieri.\nIl titolo maggiore per i Cavalieri templari era invece quello pi\u00f9 semplice di Maestro, nonostante la sua autorit\u00e0 fosse equiparabile a quella dei Gran Maestri degli altri ordini.\nPoich\u00e9 la maggior parte dei ordini attuali sono essenzialmente una distinzione d'onore, spesso un monarca sovrano detiene il titolo di Gran Maestro di uno o pi\u00f9 ordini, o lo concede a un principe del sangue, di solito l'erede al trono, che in altri casi appartiene all'Ordine medesimo ma con un rango inferiore.\nMassoneria.\nNegli ordini massonici il Gran maestro \u00e8 al vertice della piramide gerarchica. Rappresenta l'Ordine massonico presso le Comunioni massoniche estere e i profani.\nAll'interno del Grande Oriente d'Italia, come stabilito dall'art. 23 della Costituzione del G.O.I., gode di autorit\u00e0 \u00absacra ed inviolabile\u00bb e ha funzione di garanzia di governo della Comunione massonica italiana. \u00c8 il custode della Tradizione Iniziatica. \nIl Gran Maestro del G.O.I. \u00e8 Stefano Bisi, quello dell'Ordine Le Droit Humain \u00e8 Daniel Bolens, mentre quello della Gran Loggia D'Italia \u00e8 Luciano Romoli."}
{"id": "1650577", "revid": "1543377", "url": "https://it.wikipedia.org/wiki?curid=1650577", "title": "Martina Hellmann", "text": "Conquist\u00f2 la prima piazza anche ai mondiali del 1983 e del 1987. Il suo personale \u00e8 di 72,92 m, ottenuto il 20 agosto del 1987 a Potsdam. Questo risultato la posiziona al decimo posto nelle graduatorie mondiali di tutti i tempi e al sesto fra le lanciatrici tedesche dietro a Gabriele Reinsch, Ilke Wyludda, Diana Gansky, Irina Meszynski e Gisela Beyer.\nBiografia.\nGli inizi (1976-1982).\nNata a Lipsia, a sedici anni inizi\u00f2 a praticare l'atletica leggera, e pi\u00f9 nello specifico la disciplina del lancio del disco, presso la societ\u00e0 SC DHfK Leipzig.\nDurante i 16 anni della sua carriera agonistica venne allenata da Rolf Wittenbecher e Bernd Thomas.\nAlta 182\u00a0cm, dal fisico longilineo, divenne nota nel 1977, quando stabil\u00ec il record del mondo di categoria juniores con un lancio di 55,00 metri.\nDopo questo importante risultato dovette rallentare l'attivit\u00e0 a causa di vari problemi fisici e numerosi infortuni che le impedirono di raggiungere risultati degni di nota fino al 1983.\nNel 1979 riusc\u00ec comunque a raggiungere il terzo posto ai campionati nazionali assoluti della Germania Est.\nI successi (1983-1987).\nSar\u00e0 il 1983 l'anno della sua consacrazione a livello internazionale, quando riusc\u00ec a vincere a sorpresa il titolo mondiale nel lancio del disco alla prima edizione dei Campionati mondiali di atletica leggera che in quell'occasione si tennero ad Helsinki.\nDopo una stagione che la vide superare il risultato di 70 metri, grazie al 70,26 metri ottenuto il 21 maggio a Neubrandenburg, venne scelta per rappresentare la Germania Est alla Coppa Europa di atletica leggera nella gara di lancio del disco.\nNell'occasione riusc\u00ec a vincere la competizione con un miglior lancio a 69,00 metri.\nIl 9 agosto scese in pedana ai mondiali di Helsinki superando agevolmente il turno di qualificazione con la terza miglior misura a 64,66 metri ottenuti al primo tentativo.\nIl giorno successivo, la sera del 10 agosto 1983, dominando la gara sin dal terzo tentativo di gara a 67,76 metri, riusc\u00ec a migliorarsi ulteriormente raggiungendo la misura di 68,94 metri, distaccando cos\u00ec la seconda classificata, la sovietica Galina Mura\u0161ova, di 1,5 metri.\nL'anno successivo raggiunse l'importante risultato di 72,34 metri durante una gara a Lipsia, ma pur essendo una delle migliori atlete nelle liste mondiali dell'anno non pot\u00e9 gareggiare ai Giochi olimpici di a causa del boicottaggio del blocco orientale.\nNel 1985, dopo essere riuscita a conquistare il suo primo titolo nazionale assoluto, torn\u00f2 a rappresentare la nazionale tedesca orientale in Coppa Europa classificandosi seconda con un miglior lancio a 68,20 metri.\nSul finire della stagione, il 6 ottobre, prese parte alla Coppa del mondo riuscendo a vincere la competizione di lancio del disco con 69,78 metri, primato personale stagionale e record della manifestazione.\nNel 1986, dopo aver vinto il suo secondo titolo nazionale, nel mese di luglio prese parte ai Goodwill Games, che quell'anno si tennero a Mosca, terminando seconda con un miglior lancio a 69,04 metri.\nArrivata ai campionati europei di Stoccarda come una delle grandi favorite per la vittoria, il 28 agosto scese in pedana per la finale ma non riusc\u00ec ad andare oltre il terzo posto in classifica alle spalle della giovane connazionale Diana Gansky (che vinse la competizione con la misura di 71,36 metri) e della bulgara Cvetanka Hristova.\nNel 1987, dopo essere riuscita a migliorare il proprio primato personale fino a 72,92 metri, misura che le permise di vincere il suo terzo titolo nazionale, ai campionati del mondo di Roma riusc\u00ec a vincere il suo secondo titolo mondiale consecutivo dominando la gara sin dal primo turno e lanciando fino alla misura di 71,62 metri, record dei campionati ancora oggi imbattuto.\nIl titolo olimpico e il secondo bronzo europeo (1988-1990).\nDurante la stagione 1988, pur perdendo il titolo di campionessa nazionale, otterr\u00e0 il suo pi\u00f9 grande risultato in carriera riuscendo a conquistare il titolo olimpico nel lancio del disco ai Giochi Olimpici di .\nDurante le qualificazioni, che si tennero il 28 settembre, riusc\u00ec a passare il turno con la migliore prestazione di 67,12 metri.\nIl giorno successivo, in finale, si instaurer\u00e0 una competizione di altissimo livello in particolar modo con la connazionale Diana Gansky, l'altra atleta capace di lanciare oltre la fettuccia dei 70 metri.\nCon i suoi 72,30 metri Martina Hellmann divenne la nuova campionessa olimpica siglando, tra le altre cose, anche il record olimpico ancora oggi imbattuto.\nGrazie a questo successo verr\u00e0 insignita della medaglia d'oro dell'Ordine al merito per la patria.\nQuesto importante risultato non fu inaspettato infatti, nemmeno un mese prima, il 6 settembre 1988, sul campo di allenamento di Kienbaum, nei pressi di Berlino, riusc\u00ec a lanciare il suo disco fino alla misura di 78,14 metri.\nL'intera serie di sei lanci fu eccezionale con ben cinque lanci superiori ai 74 metri e due superiori al record del mondo: 76,92\u00a0m \u2013 78,14\u00a0m \u2013 70,52\u00a0m \u2013 76,56\u00a0m \u2013 75,66\u00a0m \u2013 74,04\u00a0m.\nQuesta sar\u00e0 la miglior misura mai lanciata da una donna in questa specialit\u00e0 ma non divenne mai record mondiale visto che fu ottenuto durante una gara non ufficiale.\nDopo un 1989 senza risultati, nel 1990 torn\u00f2 alle competizioni ottenendo, tra le altre cose, la medaglia di bronzo ai campionati europei di Spalato 1990 con la misura di 66,66\u00a0m, a soli 6 centimetri dall'argento vinto dalla sovietica Ol'ga Burova-\u010cernjavskaja.\nSul finire della stagione parteciper\u00e0 alla IAAF Grand Prix Final concludendo in seconda posizione nella gara di lancio del disco con la misura di 63,54 metri, raggiungendo sempre la seconda posizione anche nella graduatoria generale di lancio del disco con 28 punti.\nIl declino ed il ritiro (1991-1992).\nAl termine del processo di riunificazione tedesca, dal 1991 rappresenter\u00e0 la nazionale della Germania in varie manifestazioni internazionali.\nNell'agosto prender\u00e0 parte ai campionati del mondo do Tokyo dove terminer\u00e0 la gara ai piedi del podio, in quarta posizione, con un miglior lancio a 67,14 metri.\nL'anno successivo, non riuscendo pi\u00f9 a raggiungere i risultati degli anni precedenti, decise di ritirarsi all'et\u00e0 di trentuno anni, dopo le Olimpiadi di Barcellona 1992 dove venne eliminata durante il turno di qualificazione, con la quattordicesima misura.\nCampionati nazionali.\nGermania EST.\n1979\n1983\n1984\n1985\n1986\n1987\n1990\nGermania.\n1991\n1992\nAltre competizioni internazionali.\n1983\n1985\n1986\n1990\nTecnica di lancio.\nTecnicamente impeccabile, potente, ma allo stesso tempo estremamente elegante nell'intero gesto atletico, la sua azione, sin dall'ingresso in pedana, non aveva interruzioni a partire dai preliminari fino al rilascio dell'attrezzo. In quel periodo, ma anche tutt'ora, la maggioranza degli atleti tedeschi optarono per l'utilizzo della \"nonreversing technique\": l'atleta, una volta terminata l'azione di \"traslocazione-giro\", sviluppa l'azione del \"finale\" facendo puntello con la gamba di \"tenuta\" mantenendo la medesima posizione anche in seguito al rilascio del disco. Martina Hellmann decise invece di terminare l'azione di lancio non in questo modo ma facendo un'azione di \"cambio\" con l'intento di ridurre lo sforzo sugli arti inferiori vista la velocit\u00e0 della sua azione di rotazione: una volta rilasciato l'attrezzo, l'atleta si solleva da terra per azione del piede di \"spinta\" ed effettua il \"cambio\" ruotando su s\u00e9 stesso ed atterrando sul piede destro che sta avanzando, contemporaneamente solleva la gamba sinistra per bilanciarsi ed esaurire l'inerzia che tende a fare uscire l'atleta dalla pedana. A livello tecnico fu sicuramente tra le migliori interpreti della specialit\u00e0.\nAccuse doping.\nTra il 1991 ed il 1992, molti atleti tedeschi, ex tedeschi orientali, vennero trovati positivi a test antidoping, come ad esempio le velociste Silke M\u00f6ller, Katrin Krabbe e Grit Breuer mentre molti altri decisero di ritirarsi dall'attivit\u00e0 agonistica.\nIn quegli anni, l'ex atleta Brigitte Berendonk assistita da suo marito, il Dott. Werner Franke, inizi\u00f2 a fare molti studi e ricerche sulla diffusione del doping nella Germania Est.\nSulla base di questi studi, basati sulla ricerca di documenti della Stasi, si \u00e8 arrivati a pensare che moltissimi atleti della Repubblica Democratica Tedesca siano stati spinti dalla Federazione nazionale e dall'Istituto di ricerca sulla cultura e lo sport di Lipsia, in collaborazione con i ricercatori della \"Milit\u00e4rmedizinische Akademie Bad Saarow\", a fare uso di sostanze dopanti attraverso un sistema organizzato di doping di Stato denominato \"Staatsplanthema 14.25\"; compresa Martina Hellmann.\nVennero infatti scoperti dei documenti che andavano a certificare che sin dal 1982 le vennero somministrate dosi annuali di 1255\u00a0mg di steroidi anabolizzanti (principalmente Oral-Turinabol).\nI dati fecero anche emergere che alla somministrazione di doping si affiancava un complesso sistema per andare a \"pulire\" gli atleti prima delle grandi competizioni internazionali con prodotti mascheranti.\nL'atleta tedesca, mai trovata positiva ad un test antidoping durante la carriera sportiva, non ha mai ammesso l'assunzione di anabolizzanti.\nAttivit\u00e0 extra-sportive e vita privata.\nNel 1986 si \u00e8 sposata con Klaus Hellmann, figlio del tecnico della nazionale Karl Hellmann, allenatore, tra le altre, di Ruth Fuchs e Petra Felke.\nAl termine della sua attivit\u00e0 agonistica ha gestito per svariati anni il pi\u00f9 grande club sportivo della Sassonia: il BSV AOK, associazione legata alla compagnia di assicurazione sanitaria \"Allgemeine Ortskrankenkasse\".\nDal 2000 al 2003 ha amministrato il cabaret \"Academixer\" di Lipsia."}
{"id": "1650578", "revid": "1305772", "url": "https://it.wikipedia.org/wiki?curid=1650578", "title": "Contea di Clearwater", "text": "Contea di Clearwater o Clearwater County \u00e8 la denominazione delle seguenti contee "}
{"id": "1650579", "revid": "599013", "url": "https://it.wikipedia.org/wiki?curid=1650579", "title": "Mohamed El Yaagoubi", "text": ""}
{"id": "1650580", "revid": "1305772", "url": "https://it.wikipedia.org/wiki?curid=1650580", "title": "Contea di Dakota", "text": "Contea di Dakota o Dakota County \u00e8 la denominazione delle seguenti contee degli Stati Uniti:"}
{"id": "1650590", "revid": "1305772", "url": "https://it.wikipedia.org/wiki?curid=1650590", "title": "Contea di Fillmore", "text": "Contea di Fillmore o Fillmore County \u00e8 la denominazione delle seguenti contee degli Stati Uniti:"}
{"id": "1650594", "revid": "1305772", "url": "https://it.wikipedia.org/wiki?curid=1650594", "title": "Contea di Lyon", "text": "Contea di Lyon o Lyon County \u00e8 la denominazione delle seguenti contee degli Stati Uniti:"}
{"id": "1650595", "revid": "162719", "url": "https://it.wikipedia.org/wiki?curid=1650595", "title": "Classi U e V (sommergibile)", "text": ""}
{"id": "1650597", "revid": "1305772", "url": "https://it.wikipedia.org/wiki?curid=1650597", "title": "Contea di Murray", "text": "Contea di Murray o Murray County \u00e8 la denominazione delle seguenti contee:"}
{"id": "1650598", "revid": "1305772", "url": "https://it.wikipedia.org/wiki?curid=1650598", "title": "Contea di Pennington", "text": "Contea di Pennington o Pennington County \u00e8 la denominazione delle seguenti contee degli Stati Uniti:"}
{"id": "1650602", "revid": "1305772", "url": "https://it.wikipedia.org/wiki?curid=1650602", "title": "Contea di Ramsey", "text": "Contea di Ramsey o Ramsey County \u00e8 la denominazione delle seguenti contee degli Stati Uniti:"}
{"id": "1650603", "revid": "1305772", "url": "https://it.wikipedia.org/wiki?curid=1650603", "title": "Contea di Renville", "text": "Contea di Renville o Renville County \u00e8 la denominazione delle seguenti contee degli Stati Uniti:"}
{"id": "1650606", "revid": "110157", "url": "https://it.wikipedia.org/wiki?curid=1650606", "title": "Contea di Rice (Kansas)", "text": "La contea di Rice in inglese Rice County \u00e8 una contea dello Stato del Kansas, negli Stati Uniti. La popolazione al censimento del 2000 era di 10 761 abitanti. Il capoluogo di contea \u00e8 Lyons"}
{"id": "1650607", "revid": "1305772", "url": "https://it.wikipedia.org/wiki?curid=1650607", "title": "Contea di St. Louis", "text": "Contea di St. Louis o St. Louis County \u00e8 la denominazione delle seguenti contee degli Stati Uniti:"}
{"id": "1650610", "revid": "2184720", "url": "https://it.wikipedia.org/wiki?curid=1650610", "title": "Mara Maionchi", "text": "Biografia.\nNasce a Bologna il 22 aprile 1941, ma per un errore \u00e8 stata registrata per il 23. La famiglia era composta dal padre, originario di Lucca, dalla madre, originaria di Como, e da una sorella maggiore. Nel 1959, dopo alcuni problematici anni scolastici, decide di abbandonare gli studi. Nella sua autobiografia dal titolo \"Non ho l'et\u00e0\" (Rizzoli Editore, 2009) racconta il motivo di tale scelta: \"Lo studio e la sottoscritta appartenevano a due universi paralleli, di quelli che non si incontrano mai.\" Prima di accedere al mondo discografico lavora in varie aziende di diverso tipo: una societ\u00e0 di spedizioni internazionali, un'azienda di prodotti antiparassitari per l'agricoltura, una ditta di sistemi antincendio.\nIngresso nella discografia.\nNel 1967 trova impiego presso la casa discografica Ariston Records tramite un annuncio del Corriere della Sera.\nI primi artisti con i quali collabora sono Ornella Vanoni e Mino Reitano. Durante il suo primo Sanremo (1968) segue, oltre alla stessa Vanoni con \"Casa bianca\", anche Mario Guarnera con \"Un uomo piange solo per amore\" e Anna Identici con \"Quando m'innamoro\", all'epoca grande successo commerciale.\nDalla Numero Uno alla Fonit Cetra.\nLa permanenza all'Ariston Records dura fino al 1969 quando Mogol e Lucio Battisti fondano la Numero Uno e chiamano Mara Maionchi a lavorare per la neonata etichetta in qualit\u00e0 di addetta stampa. di artisti come Formula 3, Premiata Forneria Marconi, Tony Renis.\nNel 1975 trova occupazione alla Dischi Ricordi, in cui ricopre il ruolo di responsabile editoriale. In questi anni scopre Gianna Nannini, a cui offre un contratto di esclusiva editoriale. Qualche anno pi\u00f9 tardi diventa direttrice artistica della stessa azienda e inizia a seguire il percorso musicale di Eduardo De Crescenzo (che porta a Festival di Sanremo 1981 con il brano \"Ancora\", una delle sue pi\u00f9 celebri canzoni.) Dori Ghezzi e Fabrizio De Andr\u00e9.\nNel 1983 le viene offerta la direzione artistica della Fonit Cetra, nota casa discografica per met\u00e0 a partecipazione statale. In questo periodo contribuisce a rilanciare la carriera dell'allora sconosciuto Mango, reduce da un esordio poco riuscito con la RCA.\nDalla Nisa alla Non ho l'et\u00e0.\nSempre nel 1983 Mara e suo marito Alberto Salerno fondano l'etichetta Nisa che prende il nome dal nome d'arte di Nicola Salerno, padre di Alberto. Ha inizio una ricca e florida stagione di successi negli anni 2000, primo tra i quali quello di Tiziano Ferro che inizia una lunga collaborazione con la casa che ha prodotto tre dei suoi album.\nNel 2006, dopo ventitr\u00e9 anni di esperienza con la Nisa, Mara e il marito decidono di creare una nuova etichetta indipendente che viene chiamata Non ho l'et\u00e0, in riferimento alla canzone scritta dal suocero Nicola Salerno nel 1964 per Gigliola Cinquetti, con lo scopo di aiutare nuovi talenti ad emergere. La Non ho l'et\u00e0 ha cessato la sua attivit\u00e0 nel 2015 cedendo il proprio catalogo editoriale e fonografico a Curci Editore.\nIl successo televisivo: \"X Factor\", \"Amici\", \"Io Canto\" e \"XtraFactor\".\nNel 2008 le viene proposto di diventare giudice a \"X Factor,\" un importante talent show. Accetta e prende parte alle prime quattro edizioni del programma fino all'autunno del 2010. Nella prima e nella seconda edizione \u00e8 affiancata da Simona Ventura e Morgan, nella terza da Morgan e Claudia Mori e nella quarta da Elio, Enrico Ruggeri e Anna Tatangelo.\nNella stagione televisiva 2008-2009 viene inserita come co-conduttrice nella puntata del sabato di \"Scalo 76\", un'altra trasmissione musicale, presentata insieme a Francesco Facchinetti. Nel 2009 pubblica la sua autobiografia, dal titolo \"Non ho l'et\u00e0\", edita da Rizzoli.\nNella 6\u00aa puntata di \"X-Factor\" 4 Francesco Facchinetti propone in anteprima il primo singolo della discografica da artista, disponibile su iTunes a partire dal 13 ottobre 2010. Il brano, un ironico remix dance che mescola l'elettronica con la voce di Mara Maionchi, \u00e8 intitolato \"Fantastic\" ed \u00e8 accreditato a My Own Key feat. Mara Maionchi, titolo che ha un chiaro gioco fonetico con la lingua inglese basato sul suono del cognome di quest'ultima. La Maionchi ha affermato di voler devolvere in beneficenza tutta la parte di ricavato a lei destinata. Il singolo raggiunge la seconda posizione della Top Digital Download, la classifica ufficiale stilata dalla Federazione Industria Musicale Italiana. Nel novembre del 2010 \u00e8 uscita la prima applicazione per iPhone dedicata a Mara: \"Fantastic Mara\".\nIl 2 dicembre 2010 la Maionchi ha partecipato come concorrente al talent show benefico di Canale 5 \"Let's dance\" condotto da Claudio Amendola e Vanessa Incontrada. Nello stesso anno debutta anche come attrice, nel film natalizio di Aldo, Giovanni e Giacomo dal titolo \"La banda dei Babbi Natale.\"\nDall'11 gennaio 2011 diventa ospite fissa nella fase serale della decima edizione di \"Amici di Maria De Filippi\". Dall'ottobre dello stesso anno prende parte al corpo docenti dell'undicesima edizione del programma, fortemente voluta da Maria De Filippi, ruolo che le verr\u00e0 confermato anche per la dodicesima edizione nella stagione televisiva 2012-2013. Gerardo Pulli, uno dei suoi allievi, si classifica al primo posto nella categoria canto e in seguito ottiene un contratto discografico con la EMI. Nel 2012 \u00e8 protagonista in uno spot pubblicitario televisivo per la Telecom Italia, insieme a Nicola Savino, di cui interpreta l'appiccicosa madre. Nello stesso anno diventa presidente di giuria di \"Videofestival live\", manifestazione canora per nuovi talenti la cui finale viene trasmessa ogni anno da Canale Italia, ruolo che rivestir\u00e0 anche negli anni successivi.\nNell'autunno del 2013 diventa caposquadra nella quarta edizione del talent show \"Io canto\", con Claudio Cecchetto e Flavia Cercato. Nell'aprile del 2014 esordisce come conduttrice radiofonica nel programma \"Benvenuti nella giungla\", su Radio 105 assieme a Gianluigi Paragone. A ottobre dello stesso anno torna a \"X Factor\", giunto all'ottava edizione, non come giudice, ma nel ruolo di conduttrice del talk show \"Xtra Factor\" su Sky Uno. Ricopre lo stesso ruolo anche per la nona e la decima edizione di \"X-Factor\".\nIl 19 maggio 2017 viene annunciata la sua partecipazione alla 11\u00aa edizione di \"X-Factor\", nuovamente in veste di giudice. In questa edizione il vincitore risulta essere il cantante Lorenzo Licitra. Dal 16 febbraio 2018 \u00e8 nell'Academy di Sanremo Young, il nuovo talent show di Rai 1. Il 29 maggio 2018 viene riconfermato il suo ruolo di giudice anche nella 12\u00aa edizione di X Factor, dove vince il rapper Anastasio..\nIl 10 giugno 2019 viene confermato, per la terza edizione consecutiva, il suo ruolo di giudice a \"X-Factor,\" per poi ottenere un posto in giuria in un altro noto talent show, \"Italia's Got Talent\". nel cui cast comparir\u00e0 anche nel 2022.\nViene confermata nella giuria dello show anche nell'anno successivo. Nel 2021 \u00e8 opinionista assieme a Iva Zanicchi nel programma \"Venus Club\" condotto da Lorella Boccia su Italia 1. A marzo 2021 debutta alla co-conduzione di LOL - chi ride \u00e8 fuori a fianco di Fedez su Amazon Prime mentre alla fine di ottobre partecipa come capo-squadra in Game of Talents su TV8 insieme a Frank Matano e Alessandro Borghese.\nNel 2022 torna a \"Italia's Got Talent\".\nVita privata.\nMara Maionchi ha sposato nel 1976 Alberto Salerno, paroliere e produttore discografico, figlio di Nicola Salerno, anch'egli paroliere, scomparso nel 1969. Dal matrimonio sono nate due figlie, Giulia (1977) e Camilla (1981). Nel 2011 diventa nonna per la prima volta, sua figlia Giulia ha avuto un bambino di nome Nicol\u00f2. Nel 2015 anche la figlia Camilla ha una bambina di nome Mirtilla. Nel 2018 diventa nonna per la terza volta, di Margherita, secondogenita di Giulia.\n\u00c8 stata assessore ai servizi sociali nel comune di San Fermo della Battaglia, dove ha risieduto per alcuni decenni, nel periodo 1997-99 e nelle elezioni del 2001 ha sfiorato la nomina a sindaco del comune perdendo per poco pi\u00f9 di un centinaio di voti contro il candidato vincitore, Pierluigi Mascetti.\nLa Maionchi \u00e8 testimonial del GILS, ovvero \"Gruppo Italiano per la Lotta alla Sclerodermia\"."}
{"id": "1650611", "revid": "1305772", "url": "https://it.wikipedia.org/wiki?curid=1650611", "title": "Contea di Stevens", "text": "Contea di Stevens o Stevens County \u00e8 la denominazione delle seguenti contee degli Stati Uniti:"}
{"id": "1650616", "revid": "1305772", "url": "https://it.wikipedia.org/wiki?curid=1650616", "title": "Contea di Todd", "text": "Contea di Todd o Todd County \u00e8 la denominazione delle seguenti contee degli Stati Uniti:"}
{"id": "1650618", "revid": "1305772", "url": "https://it.wikipedia.org/wiki?curid=1650618", "title": "Contea di Wright", "text": "Contea di Wright o Wright County \u00e8 la denominazione delle seguenti contee degli Stati Uniti:"}
{"id": "1650620", "revid": "1305772", "url": "https://it.wikipedia.org/wiki?curid=1650620", "title": "Contea di Cheyenne", "text": "Contea di Cheyenne o Cheyenne County \u00e8 la denominazione delle seguenti contee degli Stati Uniti:"}
{"id": "1650623", "revid": "1305772", "url": "https://it.wikipedia.org/wiki?curid=1650623", "title": "Contea di Delta", "text": "Contea di Delta o Delta County \u00e8 la denominazione delle seguenti contee degli Stati Uniti:"}
{"id": "1650624", "revid": "162719", "url": "https://it.wikipedia.org/wiki?curid=1650624", "title": "Classi U (sommergibile)", "text": ""}
{"id": "1650626", "revid": "1305772", "url": "https://it.wikipedia.org/wiki?curid=1650626", "title": "Contea di El Paso", "text": "Contea di El Paso o El Paso County \u00e8 la denominazione delle seguenti contee degli Stati Uniti:"}
{"id": "1650627", "revid": "1305772", "url": "https://it.wikipedia.org/wiki?curid=1650627", "title": "Contea di Elbert", "text": "Contea di Elbert o Elbert County \u00e8 la denominazione delle seguenti contee degli Stati Uniti:"}
{"id": "1650629", "revid": "1305772", "url": "https://it.wikipedia.org/wiki?curid=1650629", "title": "Contea di Kiowa", "text": "Contea di Kiowa o Kiowa County \u00e8 la denominazione delle seguenti contee degli Stati Uniti:"}
{"id": "1650630", "revid": "1305772", "url": "https://it.wikipedia.org/wiki?curid=1650630", "title": "Contea di Sedgwick", "text": "Contea di Sedgwick o Sedgwick County \u00e8 la denominazione delle seguenti contee degli Stati Uniti:"}
{"id": "1650631", "revid": "1305772", "url": "https://it.wikipedia.org/wiki?curid=1650631", "title": "Contea di Summit", "text": "Contea di Summit o Summit County \u00e8 la denominazione delle seguenti contee degli Stati Uniti:"}
{"id": "1650633", "revid": "74801", "url": "https://it.wikipedia.org/wiki?curid=1650633", "title": "Ludwigslust", "text": "Ludwigslust \u00e8 una citt\u00e0 del Meclemburgo-Pomerania Anteriore, in Germania.\nFa parte del circondario (\"Landkreis\") di Ludwigslust-Parchim, a a sud di Schwerin.\nGeografia fisica.\nLudwigslust fa parte della Regione metropolitana di Amburgo ed \u00e8 ubicata nella parte occidentale del Land Meclemburgo, sul Ludwigsluster, un canale artificiale tra St\u00f6rkanal e R\u00f6gnitz, e nell'estremit\u00e0 orientale dell'area di Griese. Ad ovest \u00e8 situata una foresta decidua di 550 ettari, a nord-est e a est si trovano estesi frutteti, a sud-ovest prati. La periferia nord-orientale \u00e8 delimitata da un bosco di conifere di ; vaste foreste di conifere sono peraltro presenti anche nella zona sud-occidentale della citt\u00e0, per un totale di .\nIl punto pi\u00f9 basso dell'area urbana \u00e8 di sul livello del mare, nei prati vicino al distretto di Hornkaten, il pi\u00f9 alto \u00e8 di sul livello del mare, lungo la B5 ad ovest del distretto di Kummer.\nStoria.\nNel 1724 il principe Cristiano Ludovico II di Meclemburgo-Schwerin decise di costruire un padiglione di caccia vicino ad una tenuta chiamata \"Klenow\" o \"Kleinow\" e menzionata gi\u00e0 nel 1333. Pi\u00f9 tardi, in seguito al passaggio del territorio a Ducato, questo divenne la residenza preferita del principe, nominata di conseguenza \"Ludwigslust\" (\"piacere di Ludovico\"). Nel 1765 Ludwigslust divent\u00f2 la capitale del ducato al posto di Schwerin. La citt\u00e0 venne ampliata da un palazzo residenziale (il \"Castello\"). Questo status continu\u00f2 fino al 1837, quando il Granduca Paolo Federico riattribu\u00ec la qualifica di capitale a Schwerin.\nIl campo di concentramento di W\u00f6bbelin \u2013 a volte denominato \"campo di concentramento di Ludwigslust\" \u2013 fu costruito come campo satellite di Amburgo-Neuengamme ed ubicato dalle SS vicino a Ludwigslust nel 1945.\nAlla fine della Seconda guerra mondiale, all'epoca della divisione tra forze armate sovietiche e degli Alleati, la citt\u00e0 venne inizialmente occupata dalle truppe britanniche, poi consegnata a quelle americane. Dal 22 febbraio 1945 Ludwigslust sub\u00ec i bombardamenti dell'aeronautica statunitense, le cui truppe il 18 marzo dello stesso anno si ritirarono e permisero a quelle sovietiche di entrarvi in base agli accordi di Yalta che stabilivano che il Meclemburgo doveva essere occupato ed amministrato dai Sovietici.\nEconomia.\nGrazie al collegamento con la linea ferroviaria Amburgo-Berlino, Ludwigslust si \u00e8 sviluppata lungo un nodo del traffico nel Meclemburgo sudoccidentale.\nSuddivisione amministrativa.\nIl comune comprende, oltre all'area urbana di Ludwigslust e Techentin, le frazioni di Glaisin, Hornkaten, Kummer e Niendorf-Weselsdorf. Sono inoltre presenti insediamenti nei villaggi di J\u00e4gerhof, Georgenhof, Lindenkrug e Mathus.\nInfrastrutture e trasporti.\nLa stazione ferroviaria di Ludwigslust \u00e8 servita dalle linee:\nGli autobus in partenza da Ludwigslust appartengono alla societ\u00e0 di trasporti \"Ludwigsluster\", con sede ad Hagenow; i pullman sono invece gestiti dalla compagnia Kr\u00f6ger. \nLudwigslust \u00e8 attraversata dalle autostrade federali 5 e 191. Fino al 31 dicembre 2015 la B106 collegava la A24 con la citt\u00e0, ma \u00e8 stata declassata a strada statale a causa dell'apertura dell'autostrada A14 (ancora incompleta) tra Magdeburgo e lo svincolo di Schwerin."}
{"id": "1650636", "revid": "287204", "url": "https://it.wikipedia.org/wiki?curid=1650636", "title": "Triangolo di Johnson", "text": ""}
{"id": "1650638", "revid": "45927", "url": "https://it.wikipedia.org/wiki?curid=1650638", "title": "Circumconica di Johnson", "text": ""}
{"id": "1650640", "revid": "280740", "url": "https://it.wikipedia.org/wiki?curid=1650640", "title": "Redoni", "text": "I Redoni, o \"Riedoni\" (in latino \"Redones\" o \"Riedones\"), furono un popolo gallico della regione armoricana. Erano stanziati nell'attuale Ille-et-Vilaine e hanno dato il loro nome alle citt\u00e0 di Rennes. I Redoni condividevano l'attuale \"Ille et Vilaine\" con i Coriosoliti.\nIl nord-ovest del dipartimento, vale a dire le regioni di Dinard, Saint-Malo, Cancale e Saint-Pierre-de-Plesguen, formavano la parte est della regione coriosolita. Aleth (Saint-Servan-sur-Mer) ne fu un tempo la capitale. I fiumi Linon e Biez-Jean ne costituivano le frontiere. Pi\u00f9 a sud, la Rance delimitava la \"civitas\" mantenendo \u00c9vran e Caulnes in territorio Redone.\nA ovest, la separazione era realizzata dal Garun, il Meu e la Vilaine. Cos\u00ec i territori corrispondenti a Saint-M\u00e9en, Pl\u00e9lan-le-Grand, Maure, Pipriac, Guichen e Redon erano dei Corosioliti mentre i siti di Montauban, Montfort, Mordelles, Pont-R\u00e9an, Pl\u00e9ch\u00e2tel, Guipry e Langon formavano il confine tra le due nazioni.\nA est del dipartimento, le separazione era pressappoco la stessa di oggi. Al nord-est si aggiungevano forse le regioni di Pontorson e di Saint-Hilaire-du-Harcou\u00ebt.\nInfine il Semnon segnava a sud il confine fino alla sua confluenza con la Vilaine, all'altezza di Pl\u00e9ch\u00e2tel, lasciando in Bain-de-Bretagne e il Grand-Fougeray in territorio dei Namneti.\nEtimologia.\nL'appellativo \"Redoni\" deriva da una radice celtica \"*red-\" il cui significato \u00e8 \"cavalcare\" e, per estensione, \"andare sul carro\", (il gallico \"reda\" -carro militare- \u00e8 stato importato dal latino \"reda/raeda\" carrozza a 4 ruote). I \"Redoni\" erano dunque, metaforicamente, \"conduttori di carri\", titolo importante del vocabolario guerresco, come spesso presso i popoli della Gallia."}
{"id": "1650644", "revid": "37401", "url": "https://it.wikipedia.org/wiki?curid=1650644", "title": "Verginit\u00e0 di Maria", "text": "Nell'ambito del cristianesimo, con verginit\u00e0 di Maria (o concepimento virginale di Ges\u00f9) si intende la dottrina secondo cui, stando alla narrazione dei Vangeli (), Maria concep\u00ec Ges\u00f9 in maniera soprannaturale per opera dello Spirito Santo, senza cio\u00e8 unione carnale con un uomo.\nIl concepimento verginale di Ges\u00f9 da parte di Maria, avvenuto per volont\u00e0 divina, \u00e8 considerato \"verit\u00e0 di fede\" da tutte le confessioni cristiane, le quali fondano la propria dottrina sui vangeli.\nIl Vangelo di Matteo dice che Ges\u00f9 nacque in modo miracoloso senza che Maria e Giuseppe \"si conoscessero\" (ossia \"avessero rapporti sessuali\", secondo il modo di dire semitico). Sulla base di questo passo, riferimenti alla verginit\u00e0 di Maria si trovano gi\u00e0 nel Credo degli apostoli; in seguito, anche sulla base di alcune argomentazioni di diversi padri della Chiesa, i vescovi riuniti al primo Concilio di Costantinopoli (381) fondarono il dogma della verginit\u00e0 perfetta di Maria, che implica la nascita verginale di Ges\u00f9.\nQuesta dottrina \u00e8 distinta:\nRiferimenti nel Nuovo Testamento.\nTra gli scritti del Nuovo Testamento, il concepimento verginale di Ges\u00f9 \u00e8 riferito da due Vangeli, il Vangelo di Matteo e il Vangelo di Luca. Il Vangelo di Matteo dice: Il Vangelo di Luca dice invece: \nGli altri vangeli non menzionano l'avvenimento: il Vangelo di Marco comincia con il racconto dell'inizio della vita pubblica di Ges\u00f9, mentre il Vangelo di Giovanni parla inizialmente della preesistenza e dell'incarnazione di Cristo, ma non di un concepimento verginale di Ges\u00f9 (). L'evento non \u00e8 citato neanche nelle lettere di Paolo: nella lettera ai Galati si dice che Ges\u00f9 nacque da una donna (), ma non c'\u00e8 un riferimento a un concepimento verginale.\nUn riferimento piuttosto chiaro si trova in Giovanni, quando Ges\u00f9 risponde al discepolo Nicodemo:\nLe parole \" \"discese dal cielo\" \" (\u03ba\u03b1\u03c4\u03b5\u03bb\u03b8\u03cc\u03bd\u03c4\u03b1 \u1f10\u03ba \u03c4\u1ff6\u03bd \u03bf\u1f50\u03c1\u03b1\u03bd\u1ff6\u03bd, trasl. katelth\u00f2nta ek t\u014dn ouran\u014dn, verbo sinonimo) del Credo niceno precedono la frase che proclama l'incarnazione di Ges\u00f9 nel grembo di Maria Vergine per opera dello Spirito Santo.\nRiferimenti nell'Antico Testamento.\nNell'Antico Testamento, secondo la prospettiva cristiana, nel \"Libro di Isaia\" \u00e8 profetizzata la nascita di un figlio da una vergine per opera di Dio, il quale figlio sar\u00e0 egli stesso Dio (come si evince dal nome Emmanuele, Dio-con-noi):\n \u00e8 un punto di controversia fra cristiani ed ebrei; sono in particolare oggetto di disputa la traduzione dell'ebraico \"almah\" con \"vergine\", nonch\u00e9 il fatto che si tratti effettivamente di una profezia riferita al Messia. Il termine \"almah\" di per s\u00e9 indica una \"giovane donna\" non necessariamente vergine, ma nella Versione dei Settanta \u00e8 reso con \u03c0\u03b1\u03c1\u03b8\u03ad\u03bd\u03bf\u03c2 (\"parthenos\"), che spesso indica una vergine.\nSecondo la legge di Mos\u00e8 in vigore all'epoca, Giuseppe aveva facolt\u00e0 di ripudiare la sposa infedele, che sarebbe stata condannata per lapidazione, poich\u00e9 rimasta incinta prima della loro convivenza, cosa che non poteva che indicare un adulterio.\nRiferimenti nei Vangeli apocrifi.\nAnche nei Vangeli apocrifi si parla del concepimento miracoloso da parte di Maria; i riferimenti si trovano nel Protovangelo di Giacomo e nell'Ascensione di Isaia. La verginit\u00e0 di Maria \u00e8 invece negata da altri apocrifi quali il Vangelo di Tommaso, il Vangelo di Filippo e il Vangelo degli Ebioniti.\nRiferimenti nel Corano.\nAnche nel Corano, dove Ges\u00f9 viene considerato un profeta e il messia, parla del concepimento miracoloso da parte di Maria per volont\u00e0 di Dio:\nDibattito religioso sulla presunta veridicit\u00e0 storica.\nDal punto di vista scientifico non \u00e8 possibile che una donna rimanga incinta senza un rapporto sessuale, tuttavia esiste un dibattito interno al mondo religioso in merito a una presunta veridicit\u00e0 storica del fatto, basato sull'assunto di fede, sostenuto ad esempio da Joseph Ratzinger, che Dio possa intervenire direttamente sulla materia. La maggioranza dei teologi cristiani sostiene la storicit\u00e0 dell'evento, mentre alcuni sostengono che non si possa affermare con certezza che i racconti di Matteo e Luca si riferiscano a un fatto storico e ritengono che questi racconti debbano essere interpretati in chiave teologica e spirituale.\nTesi a favore.\nI fautori della storicit\u00e0 del concepimento verginale sostengono la loro tesi tramite il criterio dell'attestazione multipla, secondo cui ci\u00f2 che \u00e8 attestato da fonti diverse e molteplici pu\u00f2 essere considerato storicamente autentico. Il riferimento al concepimento verginale da parte di due Vangeli viene da essi considerato un elemento a supporto della presunta storicit\u00e0 dell'evento. Il fatto che i due Vangeli presentino dettagli e punti di vista differenti (Matteo espone quello di Giuseppe, Luca quello di Maria) significherebbe che ciascuno dei due evangelisti, che scriveva per destinatari diversi (Matteo per gli Ebrei, Luca per i Greci e i Romani), avrebbe attinto da tradizioni diverse. Essi sostengono inoltre che finora non sono emerse prove storiche sufficienti per affermare che i racconti di Matteo e Luca non sono veritieri.\nIl silenzio degli altri Vangeli viene spiegato con l'ipotesi che il racconto del concepimento verginale era probabilmente una tradizione di famiglia che inizialmente era conosciuta solo da pochissimi cristiani; l'autore del Vangelo di Matteo l'avrebbe conosciuta dai parenti di Giuseppe, l'autore del Vangelo di Luca dai parenti di Maria. \u00c8 stato obiettato che Ges\u00f9 non ha mai detto di s\u00e9 che era figlio di una vergine concepita miracolosamente, cosa che se fosse avvenuta sarebbe stata riferita anche dagli altri vangeli, ma ci\u00f2 non prova nulla, perch\u00e9 Ges\u00f9 potrebbe avere taciuto per una forma di pudore. Il silenzio delle lettere di Paolo si pu\u00f2 spiegare con la motivazione che esse hanno una finalit\u00e0 teologica e non biografica e danno pochi particolari sulla vita di Ges\u00f9.\nLe storie di concepimenti verginali di donne da parte di esseri divini sono presenti in diverse religioni e mitologie ma non nell'ebraismo; vari autori ritengono poco plausibile che i giudei monoteisti del I secolo d.C. possano essere stati aperti all'influsso di storie pagane. Inoltre \u00e8 stato evidenziato che le differenze tra i racconti evangelici e i miti pagani sono rilevanti: ad esempio, nei primi mancano l'antropomorfismo e gli aspetti fantastici che caratterizzano le nascite miracolose di miti e religioni pagane. Joseph Ratzinger ha inoltre rilevato che nei miti pagani del mondo classico c'\u00e8 la fecondazione di una donna da parte di una divinit\u00e0 maschile, mentre nel racconto cristiano c'\u00e8 un atto creativo per mezzo dello Spirito Santo.\nPer quanto riguarda l'ipotesi che i racconti sul concepimento verginale di Ges\u00f9 siano stati inseriti per rispondere alle accuse dei giudei (riportate anche da Celso) di un concepimento umano adulterino di Ges\u00f9, come sostengono alcuni studiosi tra cui Stephen Harris, \u00e8 stato obiettato che sarebbe stato pi\u00f9 logico ribadire la paternit\u00e0 di Giuseppe anzich\u00e9 inventare la storia del concepimento verginale. Alcuni autori ritengono comunque che le tradizioni su cui si basano i vangeli siano antecedenti alle calunnie sul concepimento di Ges\u00f9 messe in giro dai giudei.\nVari teologi, tra cui Karl Barth, hanno messo in relazione la nascita verginale di Ges\u00f9 con il dogma dell'Incarnazione e con il superiore dogma fondamentale della Sua natura Trinitaria, di Uomo e di Dio nello stesso tempo; Barth ha affermato che il concepimento verginale di Ges\u00f9 \u00e8 una componente essenziale del cristianesimo, tuttavia ha un significato cristologico, non mariologico.\nPer Hans Urs von Balthasar il concepimento verginale di Ges\u00f9 era necessario, perch\u00e9 non poteva avere due padri: un padre umano avrebbe infatti oscurato il suo rapporto con il Padre celeste. Il teologo svizzero concorda inoltre con Barth nell'affermazione che i racconti di Matteo e Luca sono compatibili con il Prologo del Vangelo di Giovanni.\nPer rispondere alle obiezioni scientifiche che ritengono impossibile l'evento, Joseph Ratzinger ha affermato che bisogna credere che Dio possa agire direttamente sulla materia; altri ritengono che lo Spirito Santo possa avere creato miracolosamente in Maria i cromosomi maschili necessari per il concepimento.\nAnalisi critica.\nAl di l\u00e0 del significato letterale, i racconti evangelici sul concepimento verginale di Ges\u00f9 vogliono comunicare che Giuseppe e Maria hanno ricevuto delle rivelazioni spirituali sulla futura nascita di Ges\u00f9 e le hanno accolte con fede, accettando di aderire al progetto di Dio e di collaborarvi. Nel caso di Maria la rivelazione \u00e8 avvenuta prima dell'evento e sotto forma di annunzio, mentre nel caso di Giuseppe \u00e8 avvenuta dopo l'evento e sotto forma di sogno; sia gli annunzi sia i sogni sono due forme di rivelazione divina che si ritrovano nell'Antico Testamento. Bisogna notare anche che Matteo, nel riferire la profezia di Isaia, non usa la parola \"almah\" (che significa \"giovane donna\") presente nella Bibbia ebraica ma la parola \"parthenos\" (che significa \"vergine\") presente nella versione in greco della Bibbia dei Settanta.\nParecchi studiosi si sono domandati se oltre ad avere un significato teologico i racconti sul concepimento verginale di Ges\u00f9 si riferiscano a un fatto storico.\nSecondo vari autori, le basi storiche del concepimento verginale di Ges\u00f9 sono deboli e l'evento non pu\u00f2 essere provato con il metodo storico. Frederick Dale Bruner ritiene che Matteo e Luca erano pi\u00f9 interessati a fare affermazioni teologiche che storiche; l'accettazione del racconto di questi due vangeli \u00e8 una questione di fede, basata su ragioni teologiche. Anche per Karl Rahner e John Paul Meier non ci sono prove storiche sufficienti per sostenere la storicit\u00e0 dell'evento. Fr\u00e9d\u00e9ric Manns ha affermato che i Vangeli dell'infanzia di Ges\u00f9 sono soprattutto testi teologici e vanno letti alla luce della fede: se non si crede che Ges\u00f9 sia il Figlio di Dio e il compimento delle antiche Scritture, gli scritti di Matteo e Luca possono apparire come racconti mitologici.\nAltri studiosi sostengono che l'idea del concepimento verginale ha avuto origine nell'ambito delle prime tradizioni orali su Ges\u00f9 piuttosto che su un fatto storico accertato. Matteo e Luca si sarebbero rifatti a queste tradizioni precedenti, che avrebbero rielaborato in maniera pi\u00f9 sobria rispetto agli autori dei Vangeli apocrifi; tuttavia la tesi tradizionale che essi avrebbero avuto come fonte i familiari di Ges\u00f9 (in particolare Maria, che sarebbe stata la fonte di Luca) \u00e8 poco verosimile.\nVito Mancuso fa notare che secondo l'esegesi storica non tutti i contenuti dei vangeli sono da considerarsi certi, ma vi sono dati storicamente sicuri, dati probabili e dati improbabili. Anche se una notizia si trova in due vangeli (come la nascita a Betlemme, citata sia da Matteo sia da Luca) non per questo oggi \u00e8 considerata sicuramente certa dal punto di vista storico, poich\u00e9 per il criterio dell'attestazione multipla si pu\u00f2 considerare probabilmente storico ci\u00f2 che \u00e8 attestato unanimemente da tutte o quasi tutte le fonti cristiane. Se si ipotizza che i racconti di Matteo e Luca siano storici e provengano da tradizioni familiari come sostiene anche Joseph Ratzinger, ci si dovrebbe chiedere come mai i vangeli diano notizie cos\u00ec scarse sui genitori di Ges\u00f9, specie su Maria che al tempo della crocifissione era ancora viva.\nBart Ehrman ha sottolineato che le fonti storiche non cristiane che parlano di Ges\u00f9 (come Giuseppe Flavio) non accennano minimamente a una nascita verginale. Secondo Ehrman, il principio di attestazione reciproca dei Vangeli di Matteo e Luca non \u00e8 di per s\u00e9 garanzia assoluta di storicit\u00e0, ma bisogna considerare anche altri aspetti. Nel caso della nascita di Ges\u00f9, l'ipotesi pi\u00f9 plausibile \u00e8 che le fonti di Matteo e Luca si riferiscano a un fatto leggendario; comunque, l'obiettivo degli evangelisti non era quello di fare una cronaca storica, ma essi avevano finalit\u00e0 apologetiche, come quella di affermare la divinit\u00e0 di Ges\u00f9.\nAltri studiosi fanno rilevare che i primi Vangeli sono stati scritti tra il 60 e il 70 d.C., oltre trent'anni dopo la morte di Ges\u00f9; pur ritenendo possibile l'esistenza di una tradizione familiare originaria, essi ritengono che si sia alterata nel tempo. Secondo gli anglicani J.M. Creed e H.D.A. Major, inizialmente le tradizioni raccontavano le esperienze spirituali che Giuseppe e Maria avrebbero avuto in occasione del concepimento di Ges\u00f9, che analogamente a Isacco era presentato come un figlio della promessa di Dio. Successivamente, le tradizioni primitive sarebbero state deformate in senso materialistico e l'idea della nascita verginale avrebbe preso il posto di una nascita normale. \nVari studiosi che dubitano sulla storicit\u00e0 del concepimento verginale ritengono che la tradizione fu sviluppata dalla Chiesa primitiva per avvalorare la tesi che Ges\u00f9 era il figlio di Dio incarnato. Per Hans von Campenhausen, la tradizione sarebbe di origine siriaco-occidentale.\nEdward Schillebeeckx ritiene che le storie sul concepimento di Ges\u00f9 non ci vogliano comunicare informazioni empiriche o rivelazioni segrete sulla storia della famiglia di Ges\u00f9, ma ci vogliano dire che Ges\u00f9 \u00e8 stato figlio di Dio fin dal primo momento della sua esistenza umana e non lo \u00e8 diventato successivamente al momento del Battesimo, della Resurrezione o dell'Ascensione.\nJ\u00fcrgen Moltmann pensa che i racconti di Matteo e Luca siano basati su elaborazioni secondarie concepite dopo la resurrezione di Ges\u00f9, con lo sviluppo dell'idea che un essere straordinario doveva avere avuto anche una nascita straordinaria; egli ritiene inoltre che la fede in Ges\u00f9 come figlio di Dio e Signore \u00e8 indipendente dalla credenza sul suo concepimento verginale e non si basa su di essa.\n\u00c8 stato anche ipotizzato che i racconti evangelici abbiano avuto origine per influenza di storie similari presenti nelle mitologie di altri popoli, in modo particolare nell'ambiente ellenistico. Altri, pur non ritenendo probabile un'influenza diretta di miti pagani su Matteo e Luca o sulle loro fonti, sottolineano il cambiamento del contesto culturale e osservano che il cristianesimo si \u00e8 progressivamente allontanato dalla cultura ebraica (che aveva un'idea positiva della sessualit\u00e0) e ha subito l'influenza della cultura ellenistica, in cui erano presenti certe concezioni che tendevano a svalutare gli aspetti materiali dell'esistenza (compresa la sessualit\u00e0); ci\u00f2 avrebbe creato un terreno favorevole per l'affermazione dell'idea della nascita verginale. Comunque, si ritiene che l'idea della nascita verginale nacque in seguito all'affermarsi dell'idea della divinit\u00e0 di Cristo e non viceversa.\nMartin Dibelius sosteneva che vi sarebbe stata un'evoluzione del pensiero nel passaggio dal giudaismo palestinese al giudaismo ellenistico, per cui dalle nascite miracolose ma con intervento umano presenti nell'Antico Testamento (come quella di Isacco) si pass\u00f2 ad accettare la possibilit\u00e0 di un concepimento miracoloso senza intervento umano.\nHanna Wolff, psicoterapeuta protestante tedesca, sostiene che l'idea dell'incarnazione di Cristo mediante il concepimento verginale si \u00e8 affermata in accordo alle conoscenze scientifiche dell'epoca, secondo cui la donna, durante il concepimento, era solo un contenitore passivo; in seguito ai progressi della biologia, con scoperta dell'ovulo e della partecipazione attiva della donna al concepimento dell'essere umano, le idee tradizionali andrebbero riviste.\nEmil Brunner e Wolfhart Pannenberg hanno sostenuto, contrariamente alle idee di Karl Barth, che il concepimento verginale di Ges\u00f9 raccontato da Matteo e Luca non sia compatibile con la sua preesistenza e incarnazione come raccontata dal Prologo del Vangelo di Giovanni; inoltre Ges\u00f9 non avrebbe una piena natura umana se avesse un solo genitore umano anzich\u00e9 due.\nVari teologi ritengono oggi che il concepimento verginale di Ges\u00f9 sia un teologumeno (parola usata da Martin Dibelius), cio\u00e8 un'affermazione teologica presentata come fatto storico; tale concezione era legata alle idee del tempo in cui si \u00e8 formata, ma oggi la sua storicit\u00e0 \u00e8 difficilmente sostenibile e bisogna reinterpretarla. I Vangeli di Luca e Matteo vogliono comunicare rispettivamente che Ges\u00f9 \u00e8 venuto al mondo non per caso ma per volont\u00e0 di Dio e che in lui si sono realizzate le profezie dell'Antico Testamento sulla nascita del Messia. Il teologo basco Jos\u00e9 Arregui ha affermato che i Vangeli utilizzano a volte un linguaggio figurato, pertanto \u00e8 probabile che il racconto del concepimento di Ges\u00f9 non ci voglia informare su aspetti biologici o ginecologici, ma dirci in modo simbolico che Ges\u00f9 viene da Dio; la cosa non sarebbe incompatibile con una paternit\u00e0 di Giuseppe.\nPer Hans K\u00fcng, la figliolanza divina di Ges\u00f9 \u00e8 un fatto ontologico avvenuto nella dimensione dell'eternit\u00e0, mentre il concepimento della sua natura umana \u00e8 un fatto biologico accaduto nella dimensione del tempo. L'incarnazione di Dio e la generazione umana di Ges\u00f9 non si fanno concorrenza, perch\u00e9 agiscono su due piani diversi. Anche Joseph Ratzinger, che pure difende il dogma della verginit\u00e0 di Maria, ritiene che la dottrina della divinit\u00e0 di Ges\u00f9 non verrebbe intaccata se egli fosse nato da un normale matrimonio umano.\nDal punto di vista scientifico, un concepimento verginale non \u00e8 giudicato plausibile perch\u00e9 la riproduzione richiede l'intervento del maschio e della femmina con l'eccezione dei casi di partenogenesi, ma nei mammiferi (compresa la specie umana) la partenogenesi naturale non \u00e8 ritenuta possibile; inoltre, la partenogenesi naturale non potrebbe produrre un maschio, perch\u00e9 il cromosoma Y (quello che determina il sesso maschile) \u00e8 fornito dal maschio mediante gli spermatozoi.\nPosizione degli ebrei.\nGli ebrei non credono che Ges\u00f9 sia il Messia n\u00e9 il figlio di Dio e non credono neanche al suo concepimento verginale. Studiosi ebrei sostengono che il Vangelo di Matteo, che voleva convincere gli ebrei che Ges\u00f9 era il Messia, ha interpretato male i riferimenti dell'Antico Testamento. In particolare, viene contestato che la profezia di Isaia citata da Matteo si riferisca a Ges\u00f9; \u00e8 opinione degli studiosi ebrei che essa si riferisca invece a Ezechia, figlio del re Acaz, oppure a uno dei figli dello stesso Isaia.\nPosizione dei Bah\u00e1'\u00ed.\nCome i cristiani e i musulmani, anche i Bah\u00e1'\u00ed credono nel concepimento verginale di Ges\u00f9, ma non lo ritengono un requisito attestante la sua divinit\u00e0: essi ritengono che Ges\u00f9 \u00e8 un profeta ed \u00e8 Figlio di Dio in senso spirituale, ma non biologico.\nSignificato simbolico.\nPer Marco Vannini, studioso di mistica e spiritualit\u00e0 cristiana, la verginit\u00e0 di Maria ha essenzialmente un significato teologico e simbolico. Il tema del concepimento miracoloso vuole attestare l\u2019origine divina di Ges\u00f9, che viene dallo Spirito di Dio anche se nasce attraverso una normale gestazione umana. Il Figlio nasce dal Padre nell'eternit\u00e0 e da Maria nel tempo. Il Logos nasce nel cuore di ogni credente, che spiritualmente deve essere vergine sul modello di Maria. La verginit\u00e0 fisica di Maria \u00e8 un segno di quella spirituale. Simbolicamente, la verginit\u00e0 di Maria significa che psicologicamente \u00e8 una donna autonoma, libera dal possesso e dal condizionamento maschile: l\u2019espressione \"non conosco uomo\" si pu\u00f2 intendere in questo senso. Verginit\u00e0 significa anche padronanza di s\u00e9, ma nel senso di contenersi e non di astenersi, per cui diventa una verginit\u00e0 feconda. Maria non \u00e8 chiusa egoisticamente in s\u00e9 ma \u00e8 aperta al divino, cos\u00ec pu\u00f2 incarnarlo e portarlo al mondo."}
{"id": "1650647", "revid": "466539", "url": "https://it.wikipedia.org/wiki?curid=1650647", "title": "Trofeo Zarra", "text": "Il Trofeo Zarra \u00e8 un premio che viene assegnato annualmente dal quotidiano sportivo Marca al giocatore di nazionalit\u00e0 spagnola che ha siglato pi\u00f9 reti nella stagione della Liga.\nIl premio prende il nome dall'attaccante dell'Athletic Bilbao Telmo Zarra, attivo nel corso degli anni '40 e degli anni '50.\nAlbo d'oro.\nPrimera Divisi\u00f3n.\n\"In grassetto i giocatori che nella stessa stagione hanno vinto anche il Trofeo Pichichi della Primera Divisi\u00f3n.\"\nSegunda Divisi\u00f3n.\n\"In grassetto i giocatori che nella stessa stagione hanno vinto anche la classifica marcatori della Segunda Divisi\u00f3n.\""}
{"id": "1650648", "revid": "287204", "url": "https://it.wikipedia.org/wiki?curid=1650648", "title": "Cronologia de La Ruota del Tempo", "text": "La serie di quattordici romanzi fantasy \"La Ruota del Tempo\" dello scrittore statunitense Robert Jordan, prende avvio alla fine della cosiddetta Terza Et\u00e0, ma nel corso della storia continui rimandi vengono fatti ad eventi accaduti nelle epoche precedenti, la seguente Cronologia \u00e8 tratta dalla Guida e dai Glossari posti alla fine di ciascun volume.\nSeconda Et\u00e0 o Epoca Leggendaria.\nSulla Seconda Et\u00e0, in seguito meglio conosciuta come Epoca Leggendaria, vengono fornite notizie molto frammentarie nel corso dei libri.\nAnzitutto si sa che la Seconda Et\u00e0 era caratterizzata da un mondo estremamente sviluppato in tutti i campi (societ\u00e0, tecnologia, genetica, ecc.), un mondo totalmente pacifico, con un alto tenore di vita, in cui le malattie erano rare o del tutto scomparse, e quelle rare facilmente curabili.\nQuesto alto grado di sviluppo era stato possibile perch\u00e9 gli Aes Sedai, maschi e femmine, avevano usato appieno e beneficamente la loro capacit\u00e0 di incanalare l'Unico Potere, mettendola al servizio dell'intera societ\u00e0. Grazie al loro potere, al loro prestigio ed alla loro grande longevit\u00e0 (i pi\u00f9 forti potevano superare i sette secoli di vita) gli Aes Sedai costituivano inoltre la classe dirigente. Nel quarto libro veniamo a sapere che in questa epoca gli Aes Sedai venivano aiutati nelle produzioni agricole dagli Aiel Da'shain (gli antenati degli attuali Aiel) che vivevano seguendo rigorosamente la \"Via della Foglia\" (la non-violenza). Assieme agli Ogier ed ai Nym (esseri creati dagli Aes Sedai per rendere la terra pi\u00f9 fertile), gli Aiel Da'shain usavano il cosiddetto Canto per far germogliare le messi.\nIn questa epoca che noi definiremmo utopica, l'unica limitazione era costituita dal fatto che uomini e donne dovevano incanalare separatamente le due met\u00e0 della Vera Fonte, \"saidin\" e \"saidar\". Per ovviare a questo problema, nel prestigioso centro di ricerca del Collam Dan (presso la grande citt\u00e0 di Paraan Disen) un gruppo di scienziati Aes Sedai, guidati da Mierin Eronaile, avevano individuato un nuovo potere (in seguito chiamato \"Vero Potere\") che avrebbe potuto essere incanalato indistintamente da maschi e femmine. Quegli scienziati erano convinti che l'inizio di una nuova epoca, sarebbe avvenuto nel momento in cui si fosse trovata la maniera per utilizzare correttamente questa nuova, grande, fonte di potere.\nLa Frattura del Mondo.\nLa Frattura del Mondo dura circa un centinaio di anni: a causa della contaminazione di \"Saidin\" progressivamente tutti gli incanalatori maschi si ammalano ed impazziscono; essi usano l'Unico Potere in maniera folle, sconvolgono la fisionomia dell'intero pianeta (intere citt\u00e0 vengono distrutte, i fiumi vengono deviati, i mari si inaridiscono, le montagne vengono ridotte a pianure, o le colline si elevano alla dimensione di montagne altissime, i deserti diventano laghi, ecc.). La celebre Aes Sedai Latra Posae muore nel corso della Frattura. Dopo circa quaranta anni dall'inizio della Frattura si ha l'ultimo avvistamento del Reietto Ishamael, che quindi non \u00e8 stato completamente imprigionato a Shayol Ghul assieme agli altri. Vengono costruiti l'Occhio del Mondo e la Pietra di Tear in previsione della prossima rinascita del Drago. Quando possibile gli Aes Sedai maschi, ormai impazziti, vengono catturati e, in mancanza di alternative, \"domati\" (cio\u00e8 tagliati fuori dall'accesso alla Vera Fonte, il che li porta rapidamente alla morte per disperazione).\nTerza Et\u00e0.\nLa Terza Et\u00e0 dura circa 3450 anni e viene suddivisa in tre sezioni principali:\nAnni dopo la Frattura del Mondo.\nGli eventi principali di questa prima sezione della Terza Et\u00e0 (che dura circa 1350 anni), sono: la riorganizzazione delle Aes Sedai femmine, con la fondazione della Torre Bianca; la nascita delle \"Dieci Nazioni\" ed il loro patto di reciproca difesa, che comport\u00f2 un lungo periodo di pace e prosperit\u00e0; la fine delle \"Dieci Nazioni\" in seguito alle invasioni Trolloc.\nGli anni liberi.\nGli eventi principali di questa seconda sezione della Terza Et\u00e0 (che dura circa 1100 anni), sono: la nascita di nuove nazioni; la formazione del Grande Impero di Artur Hawkwing, esteso praticamente su tutto il continente; la disgregazione del Grande Impero nel corso della \"Guerra dei Cento Anni\".\nLa Nuova Era.\nGli eventi principali di questa terza parte della Terza Et\u00e0 (che dura circa 1000 anni), sono la formazione delle odierne nazioni, nate dalla dissoluzione del grande impero di Artur Hawkwing; l'avvento finale del Drago Rinato.\nGli eventi descritti nei libri della saga.\nAnno 998 (Libri I, II).\nAlla fine dell'inverno i Trolloc attaccano i Fiumi Gemelli alla ricerca del Drago Rinato. Mazrim Taim si proclama Drago Rinato in Saldea. Aginor, Balthamel e l'Uomo Verde muoiono mentre l'Occhio del Mondo resta distrutto. In una grande battaglia al passo Tarwin le forze dell'ombra vengono respinte e lo Shienar si salva. Nella primavera l'assassinio di re Galldrian di Cairhien fa scoppiare una nuova Guerra di Successione. In autunno Rand al'Thor si proclama Drago Rinato mentre infuria la Battaglia di Falme, durante la quale viene respinta una prima invasione Seanchan e Matrim Cauthon suona il Corno di Valere.\nAnno 999 (Libri III, IV, V).\nIshamael e Be'lal vengono uccisi nella Pietra di Tear. Rand al'Thor impugna Callandor e viene riconosciuto Drago Rinato. Siuan Sanche viene deposta e quietata durante un colpo di Stato a Tar Valon. Viene sostituita da Elaida a'Roihan, proveniente dall'Ajah Rossa, ma solo un terzo delle Aes Sedai la riconosce come propria Amyrlin Seat. Tanchico e Tarabon vengono sconvolti dalla guerra civile. Gli Shaido Aiel non riconoscono Rand'alThor come \"Car'a'carn\", lasciano la Terra delle Tre Piegature ed invadono Cairhien; gli Shaido cercano di conquistare la capitale (durante la cosiddetta \"Seconda guerra Aiel\" o \"Guerra Shaido\"), ma vengono cacciati dal Drago Rinato e da altri clan Aiel al suo seguito. Circa un terzo delle Aes Sedai si oppone ad Elaida, esse si riuniscono a Salidar in Altara e formano una Torre Bianca in esilio. Alla notizia della morte della regina Morgase di Andor in circostanze poco chiare, il Drago Rinato conquista la capitale Caemlyn, eliminando il Reietto Ravhin. Il Ghealdan viene sconvolto dai seguaci del Profeta Masema. I Fiumi Gemelli vengono invasi dai Trolloc, che per\u00f2 vengono respinti.\nAnno 1000.\nInverno (Libri VI, VII, VIII, IX).\nLe Aes Sedai ribelli a Salidar eleggono Egwene al'Vere come Amyrlin Seat della Torre Bianca in esilio. Il Drago Rinato viene rapito dalle emissarie della Torre Bianca, ma viene liberato poco dopo, nel corso della battaglia dei Pozzi di Dumai: gli Asha'man rivelano al mondo la loro potenza ed alcune Aes Sedai giurano fedelt\u00e0 al Drago Rinato. Il Drago poco dopo ottiene la Corona d'Alloro di Illian, eliminando Sammael. Un gruppo di Aes Sedai, di Cercavento del Popolo del Mare e di Donne della Famiglia, adoperano un potente \"ter'angreal\", per ristabilire il clima, toccato negativamente dal Tenebroso. Armate Seanchan invadono l'Amadicia e l'Altara, dopo essersi assicurate Tarabon. Impiegando gli Asha'man in sanguinose battaglie, il Drago Rinato ferma l'avanzata dei Seanchan, ma non riesce a cacciarli definitivamente. La Figlia delle Nove Lune, Tuon Athaem Kore Paendrag, erede al trono Seanchan, sbarca nel frattempo ad Ebou Dar ed assiste al Corenne (\"il Ritorno\"); poco dopo viene rapita da Matrim Cauthon e trascinata in una rocambolesca fuga attraverso l'Altara. Nel corso di questi mesi, falliscono diversi attentati contro il Drago Rinato, che con la sua presenza manda in crisi il Consiglio di Far Madding. Successivamente il Drago riesce a ripulire \"Saidin\" dalla contaminazione, distruggendo nel processo la citt\u00e0 malefica di Shadar Logoth. Le Aes Sedai fedeli ad Egwene al'Vere pongono con successo Tar Valon sotto assedio. Elayne Trakand ritorna in Andor e rivendica il trono, ma deve affrontare una difficile situazione, mentre i suoi rivali pongono sotto assedio la capitale Caemlyn.\nPrimavera (Libri X, XI).\nLa giovane Amyrlin Egwene viene catturata, mentre sta bloccando i porti di accesso alla citt\u00e0 di Tar Valon; in seguito per\u00f2, pur ridotta nuovamente al rango di novizia, Egwene mina profondamente l'autorit\u00e0 di Elaida dall'interno della stessa Torre Bianca. Il Drago Rinato ed il suo seguito, respingono una enorme invasione di Trolloc nell'est di Tear. Poi il Drago rimane gravemente ferito da Semirhage che ha escogitato una trappola per catturarlo, la quale per\u00f2 viene sventata da Nynaeve e Cadsuane Sedai. Matrim Cauthon incontra la sua Banda della Mano Rossa e compie una spettacolare campagna contro soverchianti forze Seanchan per uscire dall'Altara; inoltre, grazie al suo aiuto, l'erede al trono Seanchan, Tuon, si salva da chi la vuole eliminare; prima di separarsi i due completano la loro cerimonia di nozze. Elayne Trakand dell'Ajah Verde respinge l'assedio di Caemlyn da parte dei rivali e guadagna infine l'appoggio di due terzi delle grandi casate per il trono di Andor. In una grande battaglia nel sud, a Malden, Perrin Aybara sbaraglia ci\u00f2 che resta degli Shaido Aiel ed elimina la minaccia costituita dei seguaci del profeta Masema. Nel frattempo al'Lan Mandragoran, re titolare del Malkier, con l'aiuto della moglie Nynaeve Sedai, inizia a raccogliere truppe lungo le Marche di Confine, per affrontare l'Ultima Battaglia e la riconquista della patria perduta.\nPrimavera-Estate (Libri XII, XIII).\nSuccessivamente il Drago Rinato ed il suo seguito si spostano in Arad Doman, tentando inutilmente di riportare la pace nel paese. Fallisce anche un tentativo del Drago di stipulare una tregua con i Seanchan, durante un incontro a Falme con la Figlia delle Nove Lune; quest'ultima dopo l'incontro, si proclama Imperatrice Fortuona, perch\u00e9 sua madre \u00e8 stata uccisa dai Reietti e decide di attaccare con un raid la Torre Bianca. Durante questo raid, Elaida viene catturata mentre Egwene mostra tutto il suo valore, respingendo i nemici. Il giorno successivo Egwene purga le Aes Sedai dall'Ajah Nera, grazie alle rivelazioni di Verin Sedai. Inoltre le Adunanti rimaste dentro la Torre, la rieleggono anche come loro Amyrlin Seat, segnando quindi la riunificazione di tutte le Aes Sedai. Per colpa di una serie di eventi (il nuovo tentativo di catturarlo; la quasi uccisione di Min da parte sua; i numerosi fallimenti in Arad Doman, con i Seanchan ed i sovrani del nord; l'influenza di Moridin attraverso il loro legame) il Drago subisce uno spaventoso incupimento del proprio carattere, usando il potere da \"ta'veren\" in maniera solo malvagia ed arrivando quasi al punto di distruggere il mondo con il Choedan Kal, dalla cima di Montedrago; all'ultimo istante per\u00f2 riesce a comprendere il senso della propria vita e della propria missione ed a fermarsi. Il Drago Rinato, completamente trasformato, si reca quindi alla Torre Bianca a visitare l'Amyrlin Egwene ed a chiedere di incontrarsi entro un mese con tutti i suoi alleati alla Piana di Merrilor; successivamente si reca a Tear, dove si riconcilia con i suoi e quindi interviene nella citt\u00e0 di Maradon e la salva da una incursione di Trolloc. Infine si reca a Far Madding per incontrarsi con i sovrani delle Marche di Confine, che porta dalla sua parte. L'Amyrlin Egwene, dopo essersi incontrata con il Drago, raccoglie l'appoggio degli eserciti di tutti i regni che la supportano, per recarsi da lui alla Piana di Merrilor; nel frattempo convoca Nynaeve e le fa superare la prova dello scialle; Egwene inoltre stana ed elimina la Reietta Mesaana, che si celava nella Torre Bianca. Successivamente la regina Elayne di Andor si incontra con Mat Cauthon e appoggia e finanzia i progetti suoi e di Aludra per la costruzione di molte armi da fuoco; inoltre si accorda con la Famiglia perch\u00e9 risieda a Caemlyn ed aiuta Mat ad eliminare il Gholam, infine, dopo abili trattative con la nobilt\u00e0 di quel paese, Elayne si reca a Cairhien per assumere anche quel trono, quindi porta i suoi eserciti alla Piana di Merrilor. Perrin Aybara, dopo la vittoria di Malden, viene rallentato da Graendal, ma riesce a sfuggire alle sue trappole, salva i Figli della Luce da un'orda di Trolloc e dopo essersi accordato con Elayne sui Fiumi Gemelli, porta anche lui i suoi eserciti alla Piana di Merrilor. Mat Cauthon, dopo aver lasciato la Banda della Mano Rossa in Andor, riesce a salvare Moiraine dentro alla Torre di Ghenjei.\nEstate (Libro XIV).\nPoco dopo l'inizio dell'estate l'Amyrlin Seat Egwene raduna nella Piana di Merrilor i rappresentanti di quasi tutte le nazioni votate alla Luce, che si incontrano con il Drago Rinato e dopo un acceso dibattito stabiliscono i termini della loro alleanza e soprattutto la Pace del Drago, che dovr\u00e0 regolare la vita tra gli stati contraenti dopo l'Ultima Battaglia. Anche gli Aiel chiedono di aderire al trattato e grazie alla mediazione di Perrin Aybara ottengono un ruolo a loro congeniale. Poco tempo dopo anche i Seanchan aderiscono all'alleanza, dopo una visita del Drago ad Ebou Dar, presso l'imperatrice Fortuona. Nel frattempo Caemlyn, la capitale dell'Andor, viene rovinosamente conquistata dalle Forze dell'Ombra. Le armate della Luce, al comando della regina Elayne di Andor si suddividono in quattro, per affrontare le principali minacce: un quarto degli eserciti si occuper\u00e0 di mettere fuori gioco le armate nemiche annidatesi a Caemlyn, altri due quarti si occuperanno di affrontare i nemici che avanzano rispettivamente nello Shienar e a Kandor. Il restante quarto si occuper\u00f2 di appoggiare e poi difendere il Drago Rinato durante la sua sortita a Shayol Ghul.\nDopo estenuanti settimane di combattimenti ed alcuni successi iniziali, le Forze della Luce subiscono gravi disfatte su tutti i fronti, grazie soprattutto alle macchinazione della Reietta Graendal/Hessalam ed all'inaspettato intervento della nazione di Shara, comandata dal Reietto Demandred. Mat Cauthon assume il comando degli eserciti della Luce e li fa ripiegare di nuovo su Merrilor, che sceglie come teatro della battaglia finale; solo gli eserciti a Shayol Ghul mantengono disperatamente la loro posizione in difesa del lavoro del Drago Rinato dentro al Pozzo del Destino contro Shay'tan. A Merrilor, nonostante eroici combattimenti, che portano alla morte molti personaggi, le forze della luce arrivano molto vicine alla disfatta e all'annientamento. Tra gli altri l'Amyrlin Egwene sacrifica se' stessa, eliminando prima per\u00f2 il Reietto M'Hael con il suo potentissimo sa'angreal e portando con se' nella morte quasi tutti gli incanalatori Sharani. La svolta viene quando il piccolo Olver, in un gesto disperato, suona il Corno di Valere risvegliando gli eroi della leggenda e Lan Mandragoran riesce ad eliminare in duello Demandred. Subito dopo gli esiti della battaglia si rovesciano e l'Ombra a Merrilor viene annientata.\nAnche a Shayol Ghul le Forze della Luce sembrano sul punto di venire travolte, soprattutto dopo l'intervento travolgente di enormi branchi di segugi neri. Solo l'arrivo di Olver e del suo corno rovesciano anche qui le sorti della battaglia; nel frattempo all'interno del Pozzo del Destino il Drago alla fine ha la meglio su Moridin e ottiene il potere necessario per sigillare nuovamente Shay'tan al di fuori del Disegno.\nFonti.\nJordan, R. \"L'occhio del mondo\". ISBN 0-312-85009-3\nJordan, R. \"La grande caccia\". ISBN 0-312-85140-5\nJordan, R. \"Il Drago Rinato\". ISBN 0-312-85248-7\nJordan, R. \"L'ascesa dell'Ombra\". ISBN 0-312-85431-5\nJordan, R. \"I fuochi del cielo\". ISBN 0-312-85427-7\nJordan, R. \"Il signore del caos\". ISBN 0-312-85428-5\nJordan, R. \"La corona di spade\". ISBN 0-312-85767-5\nJordan, R. \"Il sentiero dei pugnali\". ISBN 0-312-85769-1 \nJordan, R. \"Il cuore dell'inverno\". ISBN 0-312-86425-6 \nJordan, R. \"Crocevia del crepuscolo\". ISBN 0-312-86459-0 \nJordan, R. \"Nuova Primavera\". ISBN 0-7653-0629-8 \nJordan, R. \"La lama dei sogni\". ISBN 0-312-87307-7 \nJordan, R. Sanderson, B. \"Presagi di tempesta\". ISBN 978-1-84149-165-3 \nJordan, R. Sanderson, B. \"Le Torri di Mezzanotte\". ISBN 978-88-347-1834-6 "}
{"id": "1650656", "revid": "31886", "url": "https://it.wikipedia.org/wiki?curid=1650656", "title": "J-Urban", "text": "J-Urban o J-urban, abbreviazione per \"Japanese Urban\", \u00e8 un termine che identifica un genere musicale proprio del Giappone e della sua cultura metropolitana. \u00c8 suddivisibile in quattro sottocategorie in funzione delle sonorit\u00e0: J-HipHop, J-Rap, J-Soul e J-R&amp;B.\nGruppi.\nIl gruppo pi\u00f9 comunemente citato come fondatori della musica J-urban \u00e8 quello degli m-flo. Il loro album di debutto, \"Planet Shining\" \u00e8 stato pubblicato nel 2000 ed \u00e8 l'emblema della musica J-urban. \nAltri gruppi famosi sono i RIP SLYME, le BENNIE K, Namie Amuro e Sowelu."}
{"id": "1650658", "revid": "484362", "url": "https://it.wikipedia.org/wiki?curid=1650658", "title": "Mount Hagen", "text": "Mount Hagen \u00e8 una citt\u00e0 di Papua Nuova Guinea, capoluogo della provincia degli Altopiani Occidentali, nella regione delle Terre Alte. Visitata dai primi europei solo nel 1933, conta circa 46 000 abitanti.\nGeografia fisica.\nLa citt\u00e0 si trova ai piedi del Monte Hagen (3.778 m) e non lontano dalla pi\u00f9 alta vetta del Paese e del continente, il monte Giluwe (4.368 m). Mount Hagen sorge presso il fiume Wahgi, affluente del Purari.\nStoria.\nNel 1994, papa Giovanni Paolo II, durante il suo pellegrinaggio in Papua Nuova Guinea si ferm\u00f2 a Mount Hagen (sede di un'arcidiocesi cattolica) dove incontr\u00f2, oltre che le autorit\u00e0 ecclesiastiche del luogo, gli indigeni.\nFestivit\u00e0.\nDai 17 al 19 agosto di ogni anno si tiene in citt\u00e0 una famosa festa denominata \u201cSing Sing\u201d, dove migliaia di guerrieri, di tutte le trib\u00f9 della regione, unti di grasso, con il volto colorato in modo variopinto e con cappelli elaboratissimi (alcuni alti quasi un metro) danzano per due giorni al suono dei tamburi."}
{"id": "1650660", "revid": "1543377", "url": "https://it.wikipedia.org/wiki?curid=1650660", "title": "Serie C 1970-1971 (pallacanestro maschile)", "text": "Il campionato di Serie C di pallacanestro maschile 1970-1971 \u00e8 stato il sesto organizzato in Italia dall'ultima riforma dei campionati. Rappresenta il terzo livello della pallacanestro italiana.\nVerdetti.\n Promosse in serie B \n Retrocesse in serie D "}
{"id": "1650662", "revid": "33277", "url": "https://it.wikipedia.org/wiki?curid=1650662", "title": "Congregazione degli Agostiniani dell'Assunzione", "text": ""}
{"id": "1650664", "revid": "287204", "url": "https://it.wikipedia.org/wiki?curid=1650664", "title": "German Burgos", "text": ""}
{"id": "1650666", "revid": "767487", "url": "https://it.wikipedia.org/wiki?curid=1650666", "title": "Watershed (Opeth)", "text": "Watershed \u00e8 il nono album registrato in studio della progressive metal band Opeth, uscito nel 2008. L'album ha venduto 49000 copie nella prima settimana dall'uscita.\nCuriosit\u00e0.\nLa sesta traccia, Hessian Peel, contiene dei versi che, ascoltati al rovescio, rivelano le seguenti parole:\nChe, come dichiarato dallo stesso \u00c5kerfeldt, non vanno prese seriamente poich\u00e9 non sono altro che una citazione della celeberrima Stairway to Heaven dei Led Zeppelin, la quale contiene la frase \"Here's to my sweet Satan\"."}
{"id": "1650673", "revid": "123888277", "url": "https://it.wikipedia.org/wiki?curid=1650673", "title": "Lorenzo Magalotti (cardinale)", "text": "Biografia.\nAppartenente a una famiglia dell'aristocrazia fiorentina, il cui pi\u00f9 famoso membro sar\u00e0 l'omonimo nipote (1637-1712) futuro segretario dell'Accademia del Cimento, studi\u00f2 giurisprudenza alle Universit\u00e0 di Perugia e Pisa, ottenendo la laurea in quest'ultima universit\u00e0.\nSi trasfer\u00ec a Roma nel 1608 dopo la morte del padre, e venne inviato a Bologna come vice del legato cardinale Maffeo Barberini, il futuro papa Urbano VIII, con cui peraltro si imparent\u00f2: un fratello di Maffeo Barberini spos\u00f2 infatti una sorella di Lorenzo Magalotti. In seguito Lorenzo Magalotti fu nominato da papa Paolo V governatore di Ascoli Piceno e vicelegato di Viterbo. Nel 1621, sotto papa Gregorio XV (nipote di Gregorio XV) fu nominato commissario generale di tutto lo stato pontificio, e l'anno successivo segretario della Sacra Consulta.\nUrbano VIII lo innalz\u00f2 al rango di cardinale diacono di Santa Maria in Aquiro nel concistoro 7 ottobre 1624 e poi (1628) di cardinale presbitero dei Santi Giovanni e Paolo. Dal 1624 al 1628 fu segretario di Stato di Urbano VIII. Fu il primo cardinale a usare i fiocchi rossi ai cavalli, mentre prima i cardinali li portavano neri.\nNel 1628 fu nominato vescovo di Ferrara, citt\u00e0 dove si rec\u00f2 subito per prestare aiuto a causa della peste e della carestia (il 1628 \u00e8 l'anno dell'epidemia di peste descritta nei Promessi Sposi). Non ritorn\u00f2 pi\u00f9 a Roma: a Ferrara, dove convoc\u00f2 un importante sinodo, fu molto assiduo nel visitare frequentemente la diocesi. Mor\u00ec nel 1637.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "1650675", "revid": "161374", "url": "https://it.wikipedia.org/wiki?curid=1650675", "title": "IL-2 Sturmovik 1946", "text": ""}
{"id": "1650680", "revid": "33277", "url": "https://it.wikipedia.org/wiki?curid=1650680", "title": "Congregazione di San Basilio", "text": ""}
{"id": "1650682", "revid": "36426", "url": "https://it.wikipedia.org/wiki?curid=1650682", "title": "Vite dei pi\u00f9 eccellenti pittori, scultori e architettori", "text": ""}
{"id": "1650683", "revid": "1305772", "url": "https://it.wikipedia.org/wiki?curid=1650683", "title": "Lorenzo Magalotti", "text": "Per Lorenzo Magalotti si pu\u00f2 intendere:"}
{"id": "1650695", "revid": "167080", "url": "https://it.wikipedia.org/wiki?curid=1650695", "title": "Saint M\u00e9en", "text": ""}
{"id": "1650696", "revid": "536103", "url": "https://it.wikipedia.org/wiki?curid=1650696", "title": "Electrostep", "text": "L'Electrostep, conosciuto anche come Trancestep \u00e8 un sottogenere della musica Drum'n'Bass. Combina le percussioni e le linee di basso tipiche della Drum n Bass con effetti ed ambientazioni sonore provenienti dalla Trance e dalla Techno.\nSimile alla Techstep ma portata a bpm pi\u00f9 alti, \u00e8 ballabile e utilizza pi\u00f9 spesso parti cantate, spesso estratte da altre canzoni."}
{"id": "1650697", "revid": "1260426", "url": "https://it.wikipedia.org/wiki?curid=1650697", "title": "Christian Garve", "text": "Fu dopo Immanuel Kant e Moses Mendelssohn uno dei filosofi pi\u00f9 noti durante il tardo Illuminismo tedesco.\nBiografia.\nChristian Garve nacque da una famiglia di lavoratori artigiani e mor\u00ec cinquantaseienne nella sua casa natale a Breslavia. Studi\u00f2 filosofia dapprima a Francoforte sull'Oder, in seguito a Halle, ottenendovi il titolo di Magister (corrispondente al grado ed alla qualifica accademica attuale di dottore magistrale) nel 1766. Tra il 1770 ed il 1772 fu professore straordinario di logica e matematica a Lipsia, ritornando infine nel 1772 a Breslavia, dove trascorse gran parte della sua vita presso la madre, lavorando come libraio. In quest'ultima citt\u00e0 divenne inoltre membro della Loggia massonica \u201cFriedrich zum goldenen zepter\u201d (\u201cFederico allo scettro d'oro\u201d).\nGarve divenne noto soprattutto grazie alle sue numerose traduzioni in tedesco (tradusse, tra l'altro, il \"De officiis\" di Cicerone (1783) e \"An Inquiry into the Nature and Causes of the Wealth of Nations\" di Adam Smith). Compose scritti di filosofia, morale, psicologia ed economia, nonch\u00e9 recensioni per la rivista \"Neue Bibliothek der sch\u00f6nen Wissenschaften und der freyen K\u00fcnste\" (\u201eNuova Biblioteca delle Scienze Estetiche e delle Arti Liberali\u201c). Nella sua opera si pu\u00f2 ravvisare l'influsso dell'Illuminismo inglese e scozzese, oltre alla presenza di un'etica d'impronta stoica.\nGarve non sistematizz\u00f2 mai la sua filosofia, che nei suoi lineamenti era essenzialmente empirista, ma la rese pubblica tramite brevi saggi e annotazioni. Questo fatto contribu\u00ec alla sua fama di filosofo 'popolare' e, tutto sommato, superficiale; fama che dura a tutt'oggi.\n\u00c8 noto il confronto di Garve con Immanuel Kant, iniziatosi con la pubblicazione della sua recensione alla Critica della Ragion Pura, abbreviata da Johann Georg Heinrich Feder, allora professore a Gottinga, nelle \"G\u00f6ttinger Gelehrte Anzeigen\" (\u201eAnnunci Eruditi di Gottinga\u201c) del 1782. Kant si sent\u00ec incompreso. Anche la pubblicazione della recensione completa, sulla \"Allgemeine Deutsche Bibliothek\" (\"Biblioteca Generale Tedesca\") nel 1783 incorse nell'opposizione di Kant, che per l'occasione scrisse un \"Anti-Garve\" che di l\u00ec a poco venne a trasformarsi nei Prolegomeni a ogni futura metafisica che vorr\u00e0 presentarsi come scienza; il confronto tra i due filosofi si protrasse quindi per alcuni anni, fino alla morte di Garve nel 1798."}
{"id": "1650699", "revid": "50026", "url": "https://it.wikipedia.org/wiki?curid=1650699", "title": "Testudo ibera", "text": ""}
{"id": "1650701", "revid": "125450122", "url": "https://it.wikipedia.org/wiki?curid=1650701", "title": "Parco naturale regionale Sirente-Velino", "text": "Il parco naturale regionale Sirente-Velino \u00e8 un'area naturale protetta, istituita nel 1989, situata in Abruzzo, in provincia dell'Aquila, con sede amministrativa a Rocca di Mezzo.\nStoria.\nL'area protetta \u00e8 stata istituita dalla Regione Abruzzo con la legge regionale n.54 del 13 luglio 1989. Due provvedimenti di riperimetrazione dell'area parco sono stati emanati con leggi regionali n. 23 del 2000 e n. 42 del 2011. L'area protetta copre un territorio pari a circa 54.361 ettari.\nNel 2016 \u00e8 stata avanzata la proposta di trasformazione dell'area protetta in un parco nazionale.\nToponimo.\nIl nome \"Velino\" deriva dall'antica lingua marsa: \"vel\" sta per \"distesa d'acqua\", di cui si ha una ricca presenza nella zona, anche grazie alle formazioni di derivazione glaciale presenti.\nTerritorio.\nSuperficie.\nSi estende per una superficie di circa 564 km\u00b2 comprendendo i territori del massiccio del Monte Velino e del Monte Sirente, riuniti sotto la denominazione comune di catena del Sirente-Velino, e dei territori ad essi limitrofi come l'altopiano delle Rocche, i Piani di Pezza e parte della piana di Campo Felice, collegandosi direttamente a nord-ovest con l'adiacente Riserva regionale Montagne della Duchessa in territorio laziale e comprendendo al suo interno l'omonima Riserva naturale del Monte Velino.\nComuni.\nAcciano, Aielli, Castel di Ieri, Castelvecchio Subequo, Celano, Cerchio, Collarmele, Fagnano Alto, Fontecchio, Gagliano Aterno, Goriano Sicoli, Magliano de' Marsi, Massa d'Albe, Molina Aterno, Ocre, Ovindoli, Pescina, Rocca di Cambio, Rocca di Mezzo, Secinaro, Tione degli Abruzzi.\nAccessi.\nLe vie d'accesso pi\u00f9 comode sono dai comuni di Rocca di Cambio, Celano, Massa d'Albe e Secinaro. Il parco \u00e8 attraversato dalla Strada statale 696 del Parco Regionale Sirente-Velino.\nAltre attrazioni.\nAll'interno dell'area protetta sono presenti anche due stazioni sciistiche, quella di Campo Felice e quella di Ovindoli, mete di molti appassionati di sport invernali. Zone di interesse naturalistico e paesaggistico, oltre ai due gruppi montuosi del Velino e del Sirente con le loro cime, sono l'Altopiano delle Rocche, i Piani di Pezza, i Prati del Sirente, la Val d'Arano, la Serra e le Gole di Celano. Rientrano nel territorio del parco anche le grotte di Stiffe, presso l'omonima frazione del comune di San Demetrio ne' Vestini.\nAmbiente.\nFlora.\nNel parco risultano censite 1.926 entit\u00e0 floristiche. Di rilevanza scientifica la flora che annovera specie mai segnalate prima sul massiccio del Velino come la \"Nigritella rubra widderi\", l'\"Orchis spitzelii\" e la \"Paeonia officinalis\". Va ricordata anche la presenza di relitti della vegetazione di epoca glaciale come: la \"Saxifraga marginata\".\nNei boschi prevalgono i faggi e le betulle.\nFauna.\n\u00c8 stata accertata la presenza di 216 specie di vertebrati, di 149 uccelli, di 43 mammiferi, di 13 rettili e di 11 anfibi, come da sito ufficiale del parco.\nAlla presenza costante del lupo si affianca quella della volpe, del capriolo, della lepre, della faina e della donnola. Nel 1990 \u00e8 stato rilasciato un numeroso nucleo di cervi, provenienti dalla foresta di Tarvisio e dal Parco Nazionale dello Stelvio.\nNei boschi il mammifero pi\u00f9 interessante presente \u00e8 sicuramente il gatto selvatico, che si riteneva scomparso dalla zona.\nUn incontro interessante, quanto fortunato \u00e8 quello con l'orso marsicano, che ha dato anche qualche problema agli abitanti della zona, viste le frequenti visite a pollai e arnie degli agricoltori locali.\nNel 2013 \u00e8 iniziato un programma di \"reintroduzione\" del camoscio appenninico: alcuni esemplari, prelevati dai monti della Majella e da altre aree faunistiche, sono stati rilasciati sul versante nord del monte Sirente. Nel 2021, ne sono stati censiti circa 60.\nGli ornitologi possono osservare diverse specie di rapaci, l'aquila reale, il gufo reale, lo sparviero e la poiana, oltre a specie pi\u00f9 piccole.\n\u00c8 presente anche il grifone in numerosi esemplari, reintrodotto, in anni recenti, dal Corpo Forestale dello Stato.\nGestione.\nProvvedimenti istitutivi.\nLL.RR. 54, 13.07.89 / 43, 11.06.92 / 106, 30.12.92\nEnte gestore.\nLa sede amministrativa dell'ente parco regionale naturale del Sirente-Velino si trova a Rocca di Mezzo in provincia dell'Aquila presso la Villa Cidonio."}
{"id": "1650704", "revid": "320578", "url": "https://it.wikipedia.org/wiki?curid=1650704", "title": "Artur Hawkwing", "text": ""}
{"id": "1650722", "revid": "1898155", "url": "https://it.wikipedia.org/wiki?curid=1650722", "title": "Serie C 1971-1972 (pallacanestro maschile)", "text": "Il campionato di Serie C di pallacanestro maschile 1971-1972 \u00e8 stato il settimo organizzato in Italia dall'ultima riforma dei campionati. Rappresenta il terzo livello della pallacanestro italiana. Nel prossimo anno \u00e8 previsto l'allargamento della Serie B a 28 squadre suddivise in 2 gironi e della Serie C a 72 squadre suddivise in 6 gironi, quindi per quest'anno sono previste 2 promozioni per girone e nessuna retrocessione\nVerdetti.\n Promosse in serie B "}
{"id": "1650726", "revid": "2014155", "url": "https://it.wikipedia.org/wiki?curid=1650726", "title": "Perdifumo", "text": "Perdifumo (\"Pi\u00e8rdifum\u00eb\" in campano) \u00e8 un comune italiano di abitanti della provincia di Salerno in Campania.\nFa parte del parco nazionale del Cilento, Vallo di Diano e Alburni.\nStoria.\nIl primo nucleo del centro abitato di Perdifumo nacque nel corso dell'XI secolo con l'assorbimento degli abitanti del vicino villaggio di Sant'Arcangelo.\nPrime notizie su Perdifumo si hanno nel 1083, quando la popolazione, dapprima aggruppatasi sotto l'ala protettrice del monastero di Sant'Arcangelo, per le migliorate condizioni economiche e sociali aveva ritenuto di potersi trasferire nell'abitato sorto via via in una localit\u00e0 pi\u00f9 adatta all'agricoltura. La sua ubicazione nei pressi di un torrente, ha favorito in epoca medievale il nome di \"pes-de-flumine\u201d, donde il dialettale \"per(e)-de-fiume\". Che il villaggio pi\u00f9 antico di Sant'Arcangelo fosse sorto intorno al cenobio italo-greco ne \u00e8 notizia, oltre che nella tradizione, dai nomi degli abitanti longobardi e bizantini e dai toponimi, come si evince dall'evoluzione semantica.\nNel 1073 Sant'Arcangelo con i suoi possedimenti pass\u00f2 alle dipendenze della Badia di Cava e nel 1077, l'anno in cui i Normanni conquistarono il Principato di Salerno, il centro di Perdifumo doveva gi\u00e0 essere costituito, giacch\u00e9 da una verifica effettuata sei anni dopo, nel 1083, per accertare il numero dei vassalli dipendenti dai singoli monasteri cilentani, risultarono di pertinenza di Sant'Arcangelo una cinquantina di nuclei familiari che senz'altro dovevano risiedere in quel tempo a Perdifumo. \nNello stesso periodo Perdifumo, come tutti i possedimenti di Sant'Arcangelo, fu compreso nel territorio concesso alla famiglia Sanseverino.\nIn seguito agli avvenimenti della guerra del Vespro (1282-1302) Perdifumo fu completamente distrutto. Ricostruito, rimase ancora in possesso della stessa Badia fino al 1412, quando tutti i suoi feudi cilentani per volont\u00e0 del papa Gregorio XII passarono in mano al re Ladislao di Durazzo.\nNel 1436 Perdifumo fu concesso da Alfonso d'Aragona ai Sanseverino in assoluto dominio, conservandovi la Badia la sola giurisdizione spirituale.\nNel 1500, trovandosi i Sanseverino privati di tutti i loro feudi a seguito della Congiura dei Baroni (1485-87), il re Federico d'Aragona concesse Perdifumo in feudo al cavaliere Giacomo Guindacio, nobile napoletano, che ne conserv\u00f2 poi il dominio come suffeudatario dei Sanseverino quando questi recuperarono nuovamente i loro feudi nel 1507. Di ci\u00f2 sono testimonianza, sulla monumentale fontana del paese (costruita nel 1500), le due epigrafi che ricordano i due tempi dell'acquisto del dominio di Perdifumo da parte del Guindacio.\nUna figlia del Guindacio, Porzia, port\u00f2 in dote il feudo ai Caracciolo (1520), dai quali pass\u00f2 a Violante Brancaccio (1561) e poi a Paolo del Baglivo (1568). Ritorn\u00f2 subito dopo alla stessa Brancaccio, che lo rivend\u00e9 a Federico Capece Tomacelli (1593), dal quale pass\u00f2 a Lucrezia Sersale (1609), che per matrimonio riport\u00f2 il feudo ai Caracciolo (1609). Costoro, ottenuto su Perdifumo il titolo di Duchi, lo rivendettero ai Filomarino (1624), che prima del 1636 lo trasmisero nella loro famiglia al ramo dei Principi di Roccadaspide, che lo mantennero fino all'abolizione della feudalit\u00e0 nel 1806 da parte dei francesi.\nDal 1811 al 1860 ha fatto parte del circondario di Castellabate, appartenente al Distretto di Vallo del Regno delle Due Sicilie.\nDal 1860 al 1927, durante il Regno d'Italia ha fatto parte del mandamento di Castellabate, appartenente al Circondario di Vallo della Lucania.\nMonumenti e luoghi d'interesse.\nArchitetture civili.\nNell'abitato si possono ammirare edifici gentilizi di un certo rilievo, con eleganti portali di pietra scalpellata, torrini e colombaie. Di rilievo sono:\nLapide commemorativa della Fontana:\nIACOBI GUINDATII NOBILIS NEA POLITANI MILITIS STRENUI SUB FEDERICO SICILIAE REGE BENEFICIO ET IMPENSA 1500 DOMINUS PERDIFUMI.\nPer benevolenza e spesa di Giacomo Guindacio, nobile napoletano, valoroso cavaliere sotto Federico Re di Sicilia, Signore di Perdifumo - 1500.\nVIATOR TAMETSI PROPERAS HIC FONS TE BLANDUS INVITAT UT SALU TATO LOCI GENIO SITIM LEVES AUT LABRAS SALTEM PROLUAS AUT SUDOREM LAVES - LAETIOR ENIM ITER CONFICIES DUMMODO NESCIUS NON SIS A IACOBO GUINDACIO NOBILI NEAPOLITANO QUI IN MILITIA STRENUE OR[DI]NES DUXIT QUIQ. ILLUSTRISS. ROBERTI IUNIORIS SANSEVERINII PRINCIPI SALERNITANI VIRTUTIS AVITAE PATERNAEQ. AEMULA TORIS MUNIFICENTIA PERDIFUMI DOMINIO INSIGNITUS FUIT HOC TIBI COMMODUM PRAESTARI VALE MDVII.\nViandante, pur se vai di fretta, questa fonte dolce t'invita a che, salutato il Genio del luogo, tu tolga la sete o almeno bagni le labbra o lavi il sudore; sar\u00e0 cos\u00ec pi\u00f9 lieto il cammino, purch\u00e9 tu sappia che Giacomo Guindacio nobile napoletano, che in guerra guid\u00f2 valorosamente cinque squadroni de l'illustrissimo Roberto Junior Sanseverino, principe di Salerno, emulo della virt\u00f9 degli avi e della paterna munificenza, elevato alla signoria di Perdifumo, ti forn\u00ec questa comodit\u00e0.\nSalve -1507\nGeografia antropica.\nFrazioni di Perdifumo.\nContrade ed altre localit\u00e0 di Perdifumo.\nFanno parte del territorio comunale le Contrade: Noce Alta, Noce Bassa, Difesa, Coste, Palma, Spiafreddo e le localit\u00e0 Maisi, San Pietro, Paradiso, Petrosa.\nAmministrazione.\nAltre informazioni amministrative.\nIl territorio fa parte della Comunit\u00e0 montana Alento-Monte Stella.\nLe competenze in materia di difesa del suolo sono delegate dalla Campania all'Autorit\u00e0 di bacino regionale Sinistra Sele."}
{"id": "1650731", "revid": "3732", "url": "https://it.wikipedia.org/wiki?curid=1650731", "title": "Coppa internazionale", "text": ""}
{"id": "1650732", "revid": "33277", "url": "https://it.wikipedia.org/wiki?curid=1650732", "title": "Congregazione dei Fratelli Carmelitani di Maria Immacolata", "text": ""}
{"id": "1650733", "revid": "767487", "url": "https://it.wikipedia.org/wiki?curid=1650733", "title": "Ana Johnsson", "text": "Il suo primo album \"Cuz I Can\" \u00e8 stato pubblicato nell'aprile del 2004. La versione internazionale, \"The Way I Am\" \u00e8 stata pubblicata qualche mese dopo. Nel 2006 \u00e8 pubblicato il suo secondo album, \"Little Angel\".\nBiografia.\nAna Johnsson nasce a G\u00f6teborg, in Svezia, da Rolph e Carina Johnsson, ma poco dopo si trasferisce a Sunne, una cittadina nella provincia del V\u00e4rmland. I genitori, entrambi architetti, cercano di canalizzare il suo interesse per il design, ma alla fine la musica diventa il suo unico obiettivo.\nDa giovane si trasferisce a Karlstad e in seguito, come studentessa, negli USA. Si appassiona di sci e per un breve periodo diventa una snowboarder semiprofessionale. Tornata in Svezia, comincia a lavorare in un negozio di dischi durante gli studi.\nParla fluentemente svedese, inglese, tedesco e norvegese\nCarriera musicale.\nLe doti musicali di Ana Johnsson vengono scoperte sin da quando era una teenager e cantava nella coverband \"@groove\".\nLa sua scalata verso il successo inizia quando decide di partecipare al \"talent show\" \"Popstars\": arriva fino alla finale e vince. In seguito Ana, Jenny Bergfoth, Malin Olsson, Johanna Landt e Susanna Patoleta formano la band Excellence. Hanno un grande successo, raggiungendo la top 10 delle classifiche, vendendo molti album e completando un tour tutto esaurito.\nAd ogni modo, quello degli Excellence non era lo stile di Ana e perci\u00f2 lascia la band intraprendendo la carriera da solista. Nell'autunno del 2003 pubblica il singolo \"The Way I Am\", che diventa una hit radiofonica in Svezia e Germania e riceve una nomination per gli NRJ Awards del 2004 a Stoccolma. Pubblica il suo album di esordio \"Cuz I Can\" poco dopo, solo in Svezia. Verr\u00e0 poi pubblicato internazionalmente come \"The Way I Am\".\nDurante una crociera, conosce il capo della Columbia TriStar ed \u00e8 invitata a contribuire con una sua canzone alla colonna sonora di Spider-Man 2. La canzone si chiama \"We Are\" e diventa il primo singolo della colonna sonora ad essere pubblicato in tutto il mondo. Successivamente, Ana pubblica il suo secondo album, \"The Way I Am\" che comprende le canzoni di \"Cuz I Can\" e una mezza dozzina di nuove canzoni. La cantante afferma che i 14 brani dell'album hanno tutti un significato particolare per lei. \"We Are\" raggiunge le top 10 in molte nazioni, come Regno Unito, Germania, Giappone, e porta l'album ad alte posizioni nelle classifiche, vendendo 500.000 copie. Il successivo singolo pubblicato include \"Don't Cry for Pain\", una ballata rock, e \"Coz I Can\", sempre di genere rock. Entrambe le canzoni hanno tuttavia meno successo di \"We Are\". In Giappone, l'album vende 100,000 copie, facendole guadagnare il disco d'oro. Nel 2005, Ana riceve la nomination agli NRJ Music Awards come Miglior Nuova Artista, ma non vince il premio.\nIl suo secondo album \"Little Angel\" viene pubblicato in Svezia il 18 ottobre 2006. L'album non raggiunge alte posizioni nelle classifiche svedesi, bench\u00e9 sia il primo che il secondo singolo raggiungano la top 10 della classifica nazionale. Come \"Days of Summer\", che raggiunge la posizione numero 7. Il secondo singolo estratto, \"Exception\" \u00e8 il tema del thriller svedese \"Exit\". \"Fate\" \u00e8 il titolo della canzone per il film \"Jadesoturi\" (\"Guerrierdo di Giada\"). La canzone \u00e8 cantata insieme la rock band finlandese Bleak.\nNel dicembre del 2006 annuncia che una traccia dell'album, \"Catch Me if You Can\", \u00e8 stata scelta come canzone tema dei campionati mondiali di sci alpino 2007, tenutisi ad \u00c5re, nella sua nazione natale, in febbraio."}
{"id": "1650734", "revid": "521302", "url": "https://it.wikipedia.org/wiki?curid=1650734", "title": "AirSoft Gun", "text": ""}
{"id": "1650738", "revid": "14806", "url": "https://it.wikipedia.org/wiki?curid=1650738", "title": "Co Sang", "text": ""}
{"id": "1650739", "revid": "287204", "url": "https://it.wikipedia.org/wiki?curid=1650739", "title": "Gabriele Reinsch", "text": "Il 9 luglio 1988 alla sfida Germania Est-Italia a Neubrandenburg stabil\u00ec un record mondiale tuttora imbattuto di 76,80 m. Super\u00f2 cos\u00ec di 2,24 m il precedente di Zde\u0148ka \u0160ilhav\u00e1.\nBiografia.\nDa adolescente la Reinsch gareggiava nel salto in alto e nel getto del peso, in cui si piazz\u00f2 seconda agli europei junior 1981. L'anno dopo pass\u00f2 al disco."}
{"id": "1650740", "revid": "121361477", "url": "https://it.wikipedia.org/wiki?curid=1650740", "title": "Ridolfino Venuti", "text": "Biografia.\nRicercatore e scrittore di grande modernit\u00e0, grazie alla dettagliata citazione delle fonti, fu tra i fondatori (insieme ai due fratelli Marcello e Filippo e al prozio) della prestigiosa Accademia Etrusca di Cortona (1726) di cui divenne segretario.\nFu eletto \"associato libero\" dell'Acad\u00e9mie royale des Inscriptions et Belles Lettres nel 1750, membro onorario della Society of Antiquaries of London nel 1752 su mozione di Richard Rawlinson, e membro della Royal Society nel 1757.\nAbile disegnatore, ricostru\u00ec la topografia dell'antica Roma (1763). Da Benedetto XIV ebbe l'incarico di preside delle Antichit\u00e0 Romane e fu scelto come deputato alle Escavazioni.\nConoscitore di pi\u00f9 lingue antiche, \u00e8 stato prefetto del museo della famiglia Albani a Roma, per incarico del cardinale Alessandro Albani.\n\u00c8 sepolto nella cattedrale della cittadina toscana che gli diede i natali."}
{"id": "1650741", "revid": "580", "url": "https://it.wikipedia.org/wiki?curid=1650741", "title": "Bosco di Acquatetta", "text": ""}
{"id": "1650742", "revid": "1318658", "url": "https://it.wikipedia.org/wiki?curid=1650742", "title": "Trocad\u00e9ro", "text": "Il Trocad\u00e9ro \u00e8 un'area monumentale di Parigi situata sulla riva destra (\"Rive Droite\") della Senna, nel XVI \"arrondissement\". Si estende dal \"Palais de Chaillot\" fino al Pont d'I\u00e9na, di fronte alla Torre Eiffel. Il nome deriva dalla battaglia del Trocadero, combattuta nel 1823 tra gli eserciti francese e spagnolo nel corso della spedizione francese in Spagna.\nPalais de Chaillot.\nIn occasione dell'Esposizione Internazionale di Parigi 1937 fu demolito il precedente \"Palais du Trocad\u00e9ro\", costruito per l'Esposizione Universale di Parigi del 1878, e al suo posto fu costruito l'attuale palazzo.\n\u00c8 costituito da due grandi ali a forma di arco allargato, separate da un ampio piazzale chiamato \"esplanade du Trocad\u00e9ro\", che offre una spettacolare vista verso la Torre Eiffel, situata sull'altro lato della Senna dopo il \"pont d'I\u00e9na\".\nLe due ali sono decorate da frasi del poeta francese Paul Val\u00e9ry e ospitano una serie di musei e teatri:\nL'ingresso principale del palazzo si trova nella \"Place du Trocad\u00e9ro-et-du-11-Novembre\" (VIII \"arrondissement\"), al centro della quale \u00e8 posto un monumento al maresciallo Ferdinand Foch."}
{"id": "1650750", "revid": "232551", "url": "https://it.wikipedia.org/wiki?curid=1650750", "title": "Eleuteti", "text": "Gli Eleuteti erano una piccola trib\u00f9 celtica della Gallia, clienti dell'influente popolo degli Arverni, ai quali si unirono nella coalizione contro i Romani guidata da Vercingetorige, nel 52 a.C. Il loro territorio non \u00e8 ben localizzato, ma secondo una tesi avanzata da Jean-Luc Boudartchouk (si veda tra le fonti), questo popolo potrebbe essersi insediato in quello che oggi \u00e8 il dipartimento del Cantal e in una parte dell'Aveyron.\nEssi sono conosciuti per una menzione di Giulio Cesare, nei suoi \"Commentarii\", dove essi appaiono a fianco dei Cadurci, dei Gabali e dei Vellavi, come \u00ab vassalli \u00bb dei loro vicini Arverni.\nIl popolo degli Eleuteti fornir\u00e0 un contingente che far\u00e0 parte dell'esercito di soccorso a Vercingetorige assediato ad Alesia"}
{"id": "1650752", "revid": "256896", "url": "https://it.wikipedia.org/wiki?curid=1650752", "title": "Prove strutturate di valutazione", "text": "Le prove strutturate costituiscono un mezzo per la verifica e per la misurazione delle conoscenze. Vengono usate principalmente in ambito didattico per misurare e valutare l'acquisizione delle conoscenze da parte degli alunni. Normalmente sono costituite da test a risposta chiusa in cui l'alunno deve scegliere, tra varie risposte, quella esatta. Le istituzioni dell'educazione formale devono prevedere i diversi tipi di \"prove strutturate di valutazione\" nella stesura del progetto educativo.&lt;br&gt;\nTra i principali tipi di domande (item) i pi\u00f9 frequenti sono:&lt;br&gt;\nNell'attuazione pratica della valutazione, le prove strutturate vengono eseguite distribuendo agli alunni dei fogli con le domande che possono essere composte da un solo tipo o da pi\u00f9 tipi di domanda (domande a scelta multipla, domande a Vero/Falso, ecc). Gli alunni indicheranno la risposta che reputano esatta con una crocetta.&lt;br&gt;\nLe prove strutturate sono particolarmente indicate per la misurazione delle conoscenze, principalmente, nell'ambito delle discipline tecnico-professionali.&lt;br&gt;\nUna domanda di questo tipo \u00e8 articolata generalmente in un quesito con due o pi\u00f9 risposte predeterminate tra cui l'alunno deve scegliere quella che ritiene esatta. Le indagini didattiche basate su domande di tipo strutturato permettono la oggettivit\u00e0 delle rilevazioni delle conoscenze degli alunni. Tale oggettivit\u00e0 discende dalle seguenti considerazioni:&lt;br&gt;\nTali prove naturalmente sono valide solo se non siamo in presenza di attivit\u00e0 di cheating. Si parla di misurazione delle conoscenze perch\u00e9 ad ogni domanda, in caso di risposta esatta, pu\u00f2 essere associato un punteggio differente in base alla difficolt\u00e0 della domanda stessa. Sommando i punteggi delle varie domande che compongono la prova si ottiene un indice numerico che esprime il grado di conoscenza dell'alunno."}
{"id": "1650753", "revid": "729019", "url": "https://it.wikipedia.org/wiki?curid=1650753", "title": "Logical Unit Number", "text": "Una \"Logical Unit Number\", pi\u00f9 comunemente LUN, \u00e8 un numero che identifica diverse periferiche che condividono lo stesso \"bus SCSI\". Oggi il termine \u00e8 maggiormente usato nelle \"storage area networks (SAN)\" per identificare partizioni differenti di un medesimo \"RAID set\"."}
{"id": "1650756", "revid": "100934801", "url": "https://it.wikipedia.org/wiki?curid=1650756", "title": "Alpi Nord-orientali", "text": "Le Alpi Nord-orientali (dette anche \"Alpi calcaree settentrionali\" - in tedesco \"N\u00f6rdliche Kalkalpen\", in inglese \"Northern Limestone Alps\") sono una sezione delle Alpi, in particolare delle Alpi orientali.\nSi collocano soprattutto in Austria e, marginalmente, in Germania, distinguendosi dalle Alpi Centro-orientali per la loro natura geologica: sono infatti composte da rocce sedimentarie e non da rocce cristalline.\nStoricamente le suddivisioni delle Alpi non dividevano le Alpi orientali da nord a sud in considerazione della loro diversa natura geologica. Ad esempio la Partizione delle Alpi parla semplicemente di Alpi occidentali, Alpi centrali ed Alpi orientali.\nAncor oggi non vi \u00e8 un accordo condiviso sulla delimitazione geografica delle Alpi Nord-orientali e sulla loro suddivisione.\nClassificazione del 1926.\nLa Partizione delle Alpi del 1926 individuava in questo settore delle Alpi tre sezioni definite senza tenere conto dell'orogenesi: le Alpi Bavaresi, le Alpi Salisburghesi e le Alpi austriache.\nClassificazione della SOIUSA.\nLa Suddivisione Orografica Internazionale Unificata del Sistema Alpino (SOIUSA) introdotta nel 2005, le divide in 7 sezioni (SZ), 27 sottosezioni (STS) e 69 supergruppi (SPG):\nClassificazione dell'AVE.\nSecondo la classificazione seguita dai club alpini tedesco ed austriaco l'AVE le Alpi Nord-orientali sono cos\u00ec individuate :"}
{"id": "1650759", "revid": "256896", "url": "https://it.wikipedia.org/wiki?curid=1650759", "title": "Missionari della Consolata", "text": ""}
{"id": "1650762", "revid": "256896", "url": "https://it.wikipedia.org/wiki?curid=1650762", "title": "Istituto Missioni della Consolata", "text": ""}
{"id": "1650769", "revid": "62004", "url": "https://it.wikipedia.org/wiki?curid=1650769", "title": "Elio Bertocchi", "text": "Professionista tra il 1942 ed il 1954, vinse quattro tappe al Giro d'Italia.\nCarriera.\nCorse per la Legnano, la Viscontea, la Ricci, la Rubys e la Guerra, distinguendosi come passista veloce.\nNel 1937 stabil\u00ec il record dell'ora italiano categoria allievi con 40,758\u00a0km al Velodromo Appio di Roma. Le principali vittorie da professionista furono quattro tappe al Giro d'Italia tra il 1946 ed il 1948, una tappa alla Ronde de France nel 1946, alla Volta a Catalunya nel 1948 ed alla Roma-Napoli-Roma nel 1951.\nDopo il ritiro apr\u00ec una scuola di ciclismo a Roma."}
{"id": "1650774", "revid": "232551", "url": "https://it.wikipedia.org/wiki?curid=1650774", "title": "Ambibari", "text": "Gli Ambibari (\"Ambibarii\") erano popolo celtico della Gallia, appartenente al gruppo dei popoli armoricani. Il loro nome (latinizzato) indica che il loro territorio si estendeva sulle due rive di un corso d'acqua, senza che sia possibile localizzarlo con precisione. All'epoca della coalizione dei popoli gallici guidata da Vercingetorige contro i Romani, nel 52 a.C., fornitanno un esercito di guerrieri.\nSono conosciuti solo per una menzione fatta da Giulio Cesare, nei suoi \"Commentarii\", dove essi appaiono a fianco dei Coriosoliti, Redoni, Caleti, Osismi, Lemovici e degli Unelli.\n\u00c8 anche possibile che si tratti dello stesso popolo degli Ambilatri, ugualmente citati da Cesare (Libro iii, 9)."}
{"id": "1650777", "revid": "594360", "url": "https://it.wikipedia.org/wiki?curid=1650777", "title": "Rotolone", "text": ""}
{"id": "1650778", "revid": "838137", "url": "https://it.wikipedia.org/wiki?curid=1650778", "title": "Bertocchi", "text": ""}
{"id": "1650782", "revid": "167080", "url": "https://it.wikipedia.org/wiki?curid=1650782", "title": "Ambibarii", "text": ""}
{"id": "1650783", "revid": "647919", "url": "https://it.wikipedia.org/wiki?curid=1650783", "title": "Historia francorum", "text": ""}
{"id": "1650784", "revid": "838137", "url": "https://it.wikipedia.org/wiki?curid=1650784", "title": "Casartelli", "text": ""}
{"id": "1650787", "revid": "594360", "url": "https://it.wikipedia.org/wiki?curid=1650787", "title": "Vite Elastica", "text": ""}
{"id": "1650788", "revid": "2028040", "url": "https://it.wikipedia.org/wiki?curid=1650788", "title": "Seriola quinqueradiata", "text": "La Ricciola del Pacifico (Seriola quinqueradiata) \u00e8 un pesce marino appartenente alla famiglia Carangidae.\nDistribuzione e habitat.\nQuesta specie \u00e8 diffusa nel Pacifico Orientale: dalle coste coreane e giapponesi alle Hawaii.\nDescrizione.\nLa forma \u00e8 tipica delle Seriole. \nRaggiunge una lunghezza massima di 150 cm.\nAlimentazione.\nSi nutre di pesci e invertebrati.\nCucina.\nViene usata nella cucina giapponese con il nome di \"\"Buri\" o altre denominazioni a seconda della regione e del suo stadio di crescita, come ad esempio \"Hamachi\" e \"Warasa\"\". Viene anche surgelata e venduta sul mercato USA (Yellowtail) con la dicitura \"sashimi quality\".\nNei ristoranti Giapponesi si pu\u00f2 notare la differenza tra quella fresca e quella surgelata perch\u00e9 la parte centrale del filetto, solitamente rossa/rosa, una volta surgelata diventa beige/grigia."}
{"id": "1650789", "revid": "117090533", "url": "https://it.wikipedia.org/wiki?curid=1650789", "title": "La vita rubata", "text": "La vita rubata \u00e8 un film per la televisione andato in onda su RaiUno per la prima volta il 10 marzo 2008, ispirato all'omicidio di mafia di Graziella Campagna, ragazza di 17 anni impiegata presso una lavanderia, uccisa nel 1985 perch\u00e9 aveva scoperto che la lavanderia era in realt\u00e0 solo una copertura per attivit\u00e0 criminali.\nLe indagini portate avanti nonostante i numerosi ostacoli dal fratello Pietro hanno portato nel 2004 alla condanna degli assassini della sorella ed allo smantellamento dell'organizzazione mafiosa.\nQuesto film doveva andare in onda il marted\u00ec 27 novembre 2007, ma l'allora Ministro della giustizia, Clemente Mastella, ha bloccato la messa in onda in vista della sentenza di appello dei sicari per il giorno 13 dicembre 2007.\nIl film \u00e8 stato rimandato in onda il 16 dicembre 2009 e il 18 luglio 2011 su Rai Uno alle 21:10 in prima serata.\nAscolti.\n7.604.000 \"Telespettatori\": - 28,49% Share: "}
{"id": "1650790", "revid": "287204", "url": "https://it.wikipedia.org/wiki?curid=1650790", "title": "Childeberto", "text": "Il nome pu\u00f2 riferirsi ai seguenti sovrani merovingi:"}
{"id": "1650796", "revid": "101768", "url": "https://it.wikipedia.org/wiki?curid=1650796", "title": "Banfi", "text": ""}
{"id": "1650798", "revid": "594360", "url": "https://it.wikipedia.org/wiki?curid=1650798", "title": "Benwolf", "text": ""}
{"id": "1650803", "revid": "486946", "url": "https://it.wikipedia.org/wiki?curid=1650803", "title": "ElleDiCi", "text": ""}
{"id": "1650804", "revid": "1833487", "url": "https://it.wikipedia.org/wiki?curid=1650804", "title": "Illicium verum", "text": "Lanice stellato (\"Illicium verum\" ) \u00e8 una specie di pianta angiosperma della famiglia Schisandraceae originaria dell'Asia orientale.\nDescrizione.\n\u00c8 un albero tropicale sempreverde, alto tra i 5-10 metri.\nLe foglie sono intere, lanceolate e all'ascella si formano fiori con perianzio bianco-giallastro formato da 15-20 petali disposti a spirale. Inoltre il fiore presenta numerosi stami e 8-12 carpelli che danno altrettanti follicoli uniseminati, disposti come i raggi di una stella.\nIl frutto \u00e8 un follicolo legnoso formato da 8-12 lobi disposti a stella (da cui il nome), su un peduncolo detto columella. Ogni lobo porta un seme lucido. La droga \u00e8 costituita dai follicoli, si tratta di un olio essenziale il cui principio attivo contiene principalmente anetolo."}
{"id": "1650806", "revid": "228587", "url": "https://it.wikipedia.org/wiki?curid=1650806", "title": "Newman", "text": ""}
{"id": "1650807", "revid": "1305887", "url": "https://it.wikipedia.org/wiki?curid=1650807", "title": "La Mummia (Ben 10)", "text": ""}
{"id": "1650810", "revid": "767487", "url": "https://it.wikipedia.org/wiki?curid=1650810", "title": "Abrincati", "text": "Gli Abrincati (\u00abgente degli estuari\u00bb da '/': \"estuario invasi dal mare\"), chiamati \"Abrincatui\" da Plinio il Vecchio) furono un popolo gallico, che ha dato il proprio nome ad Avranches, di cui si suppone siano i fondatori.\nNel nono secolo a.C., gli Abrincati occuparono l'Avranchin, con Avranches, citt\u00e0 prospera all'epoca, che, dopo la conquista romana della Gallia, cambi\u00f2 di statuto ed ebbe un nuovo sviluppo."}
{"id": "1650811", "revid": "167080", "url": "https://it.wikipedia.org/wiki?curid=1650811", "title": "Abrincatui", "text": ""}
{"id": "1650816", "revid": "125048174", "url": "https://it.wikipedia.org/wiki?curid=1650816", "title": "Mick Sweda", "text": "Biografia.\nDurante gli studi Mick Sweda fece parte di una band dell'Arizona chiamata Stromtrooper, che venne fondata nel 1983. Nel 1985 il gruppo pubblica il primo EP dal titolo di \"Armies of The Night\" dalle tinte power metal. Sweda decise per\u00f2 di spostarsi a Los Angeles alla ricerca di nuovi sbocchi. \nNel 1986, egli venne contattato nientemeno che da Carmine Appice per raggiungere la sua nuova band, i King Kobra, gruppo che aveva appena firmato un contratto per la Capitol Records. \nSweda registr\u00f2 due dischi con i King Kobra (\"Ready to Strike\" e \"Thrill of a Lifetime\") oltre a partecipare a diversi importanti tour con la band al fianco di Iron Maiden, Kiss e Ted Nugent. \nNel 1986 i King Kobra subiscono un cambio di formazione, dove abbandonano la band il cantante Mark Free ed il bassista Johnny Rod, che verranno sostituiti rispettivamente da Marq Torien e Loni Black. Pochi mesi dopo, proprio i due nuovi membri Torien e Black, decisero assieme a Mick Sweda di fondare un nuovo progetto.\nNel 1986 cos\u00ec Sweda, Torien e Black abbandonano i King Kobra e fondano i BulletBoys, con l'aggiunta del batterista Jimmy D'Anda.\nI BulletBoys firmarono subitp per la Warner Bros. Records nel 1988. Dopo la pubblicazione del debut omonimo \"BulletBoys\", il gruppo suon\u00f2 svariati tour di supporto a gruppi come Cheap Trick, Bon Jovi, Ozzy Osbourne e molti altri, anche nel ruolo di headliner.\nNel 1990 Sweda venne coinvolto nel progetto \"Black Roses\", composto dal chitarrista italiano Alex Masi, l'ex bassista dei Quiet Riot e Giuffria Chuck Wright e Carmine Appice. Fu proprio Appice che incluse Sweda nel progetto, assieme al cantante Mark Free, entrambi ex membri dei King Kobra. Il progetto era stato fondato unicamente per comporre la colonna sonora del film horror omonimo \"Black Roses\" (1988), che sar\u00e0 edita per la Metal Blade Records nel 1988, e conterr\u00e0 appunto quattro brani dei Black Roses: \"\"Dance On Fire\", \"Soldiers Of The Night\", \"Rock Invasion\" e \"Paradise (We're On Our Way)\"\", assieme ad altre tracce di gruppi come Bang Tango, Lizzy Borden e King Kobra.\nNel frattempo i BulletBoys registrarono altri due dischi per la Warner Bros. (\"Freakshow\" e \"ZaZa\") ma dopo il declino della band e della scena hair metal, Sweda abbandona il gruppo nel 1993.\nA seguito dell'abbandono del gruppo, Sweda partecip\u00f2 al disco solista dell'attrice Tia Carrere intitolato \"Dream\" e pubblicato lo stesso '93.\nDopo aver registrato alcune demo per progetti senza risvolti, Sweda form\u00f2 una band chiamata Brain Stem Babies che includeva Jason Hook e Jeremy Spencer. Il gruppo pubblic\u00f2 anche del materiale per la sua etichetta Monsters Making Music. La band si sciolse nel 1996 e Sweda, assieme al bassista dei BSB Jon Winquist, reclut\u00f2 Troy Patrick Farrell (futuro Tramp's White Lion) per fondare la band Lolligag. Suonarono occasionalmente a Los Angeles ma si sciolsero nel 1998.\nSweda si spos\u00f2 nel 1999, ebbe un figlio e riun\u00ec i BulletBoys, ma abbandon\u00f2 prestoil gruppo definitivamente nel 2000. Poco dopo, Carmine Appice riform\u00f2 i King Kobra nel tardo 2000 per registrare un nuovo album. La nuova formazione vedeva Kelly Keeling (M.S.G.) alla voce, basso e chitarra, Mick Sweda alla chitarra, Steve Fister (ex-Lita Ford) alla chitarra e Carmine Appice alla batteria. Il nuovo album si intitoler\u00e0 \"Hollywood Trash\" e verr\u00e0 realizzato nel 2001. Questo album si distingue dal precedente, e vede la partecipazione del chitarrista dei Poison C.C. DeVille e anche dell'ex singer Mark Free che prester\u00e0 la sua voce in un paio di brani. Una volta completato l'album, Appice intraprende il riunione tour dei Vanilla Fudge nell'agosto 2001. Dopo questa data la band si sciolse definitivamente nello stesso anno.\nSweda quindi si spost\u00f2 da L.A. costruendo un proprio studio di registrazione (Redcake Digital) continuando a comporre e registrare materiale. Nel 2007 pubblica \"Songs in the Key of Cool\"."}
{"id": "1650818", "revid": "59975", "url": "https://it.wikipedia.org/wiki?curid=1650818", "title": "ZaZa", "text": ""}
{"id": "1650819", "revid": "745179", "url": "https://it.wikipedia.org/wiki?curid=1650819", "title": "FrankenBen", "text": ""}
{"id": "1650827", "revid": "1346043", "url": "https://it.wikipedia.org/wiki?curid=1650827", "title": "Settimana d'oro", "text": ""}
{"id": "1650829", "revid": "594360", "url": "https://it.wikipedia.org/wiki?curid=1650829", "title": "Vomito (personaggio)", "text": ""}
{"id": "1650832", "revid": "594360", "url": "https://it.wikipedia.org/wiki?curid=1650832", "title": "Idem (personaggio)", "text": ""}
{"id": "1650833", "revid": "33277", "url": "https://it.wikipedia.org/wiki?curid=1650833", "title": "Duke University Pratt School of Engineering", "text": ""}
{"id": "1650834", "revid": "167080", "url": "https://it.wikipedia.org/wiki?curid=1650834", "title": "Sibusati", "text": ""}
{"id": "1650835", "revid": "594360", "url": "https://it.wikipedia.org/wiki?curid=1650835", "title": "Milleocchi", "text": ""}
{"id": "1650836", "revid": "599013", "url": "https://it.wikipedia.org/wiki?curid=1650836", "title": "Piccola opera della Divina Provvidenza", "text": "La Piccola opera della Divina Provvidenza (in latino \"Parvum opus Divinae Providentiae\") \u00e8 un istituto religioso maschile di diritto pontificio: i membri di questa congregazione clericale, detti orionini o figli della Divina Provvidenza, pospongono al loro nome la sigla F.D.P.\nStoria.\nLa congregazione venne fondata dal presbitero piemontese Luigi Orione (1872-1940): allievo di Giovanni Bosco nell'oratorio di Valdocco a Torino, profondamente colpito da una visita alla Piccola casa della Divina Provvidenza di Giuseppe Benedetto Cottolengo, sin dagli anni del seminario inizi\u00f2 a meditare la creazione di un istituto che si dedicasse particolarmente all'educazione e alla cura dei bambini poveri e, appena ventenne, il 16 ottobre 1893 apr\u00ec nel rione San Bernardino a Tortona una casa per oltre trenta bambini abbandonati.\nIl 10 gennaio 1902 don Orione present\u00f2 a papa Leone XIII il suo progetto (un istituto per l'educazione dei giovani, l'evangelizzazione degli umili e l'assistenza ai deboli) e una bozza per le regole della comunit\u00e0, ottenendo la benedizione del pontefice.\nLa Piccola opera venne eretta in istituto di diritto diocesano con decreto di Igino Bandi, vescovo di Tortona, del 21 marzo 1903.\nAlla morte di Orione gli successe quale Superiore generale Carlo Sterpi, suo collaboratore da prima della fondazione. L'istituto ricevette il pontificio decreto di lode il 24 gennaio 1944 e le sue costituzioni vennero approvate definitivamente dalla Santa Sede il 20 novembre 1954.\nPapa Giovanni Paolo II ha beatificato don Orione nel 1980 e lo ha proclamato santo in piazza San Pietro a Roma il 16 maggio 2004.\nAttivit\u00e0 e diffusione.\nGli orionini si dedicano all'apostolato della carit\u00e0 tra i giovani (specialmente presso parrocchie, oratori e centri giovanili), i poveri e i lavoratori al fine di promuovere l'amore per Ges\u00f9, la Chiesa e il papa; sono caratteristici dell'istituto i \"piccoli cottolengo di don Orione\", centri di educazione e riabilitazione per malati e portatori di handicap.\nI figli della Divina Provvidenza sono presenti in Europa (Albania, Bielorussia, Francia, Irlanda, Italia, Polonia, Regno Unito, Romania, Spagna, Svizzera, Ucraina), in Africa (Burkina Faso, Costa d'Avorio, Kenya, Madagascar, Mozambico, Togo), nelle Americhe (Argentina, Brasile, Cile, Messico, Paraguay, Stati Uniti d'America, Uruguay, Venezuela) e in Asia (Filippine, Giordania, India, Corea del Sud); la sede generalizia \u00e8 a Roma.\nAl 31 dicembre 2005, i figli della Divina Provvidenza erano 1.073 (692 dei quali sacerdoti), organizzati in 209 case."}
{"id": "1650838", "revid": "594360", "url": "https://it.wikipedia.org/wiki?curid=1650838", "title": "Gigante (Ben 10)", "text": ""}
{"id": "1650842", "revid": "339392", "url": "https://it.wikipedia.org/wiki?curid=1650842", "title": "CSI Avellino", "text": ""}
{"id": "1650843", "revid": "33277", "url": "https://it.wikipedia.org/wiki?curid=1650843", "title": "Congregazione dei Padri della Dottrina Cristiana", "text": ""}
{"id": "1650848", "revid": "594360", "url": "https://it.wikipedia.org/wiki?curid=1650848", "title": "Eon (Ben 10)", "text": ""}
{"id": "1650852", "revid": "339392", "url": "https://it.wikipedia.org/wiki?curid=1650852", "title": "Polisportiva Irpina", "text": ""}
{"id": "1650855", "revid": "33277", "url": "https://it.wikipedia.org/wiki?curid=1650855", "title": "Societ\u00e0 dei Padri di Sant'Edmondo", "text": ""}
{"id": "1650856", "revid": "92723", "url": "https://it.wikipedia.org/wiki?curid=1650856", "title": "Arcidiocesi di Kingston in Jamaica", "text": ""}
{"id": "1650859", "revid": "59975", "url": "https://it.wikipedia.org/wiki?curid=1650859", "title": "If you Can't Lick 'Em...Lick 'Em", "text": ""}
{"id": "1650868", "revid": "536103", "url": "https://it.wikipedia.org/wiki?curid=1650868", "title": "Normanni Patern\u00f2", "text": ""}
{"id": "1650875", "revid": "110157", "url": "https://it.wikipedia.org/wiki?curid=1650875", "title": "Missione sui iuris di Turks e Caicos", "text": "La missione sui iuris di Turks e Caicos (in latino: \"Missio sui iuris Turcensium et Caicensium\") \u00e8 una sede della Chiesa cattolica nel Regno Unito aggregata alla provincia ecclesiastica di Nassau. Nel 2017 contava 10.000 battezzati su 45.000 abitanti. \u00c8 retta dall'arcivescovo cardinale Joseph William Tobin, C.SS.R.\nTerritorio.\nLa missione sui iuris comprende le isole di Turks e Caicos.\nIl territorio \u00e8 suddiviso in 2 parrocchie: Nostra Signora della Divina Provvidenza a Providenciales, e Santa Croce a Grand Turk.\nStoria.\nLa missione sui iuris \u00e8 stata eretta il 10 giugno 1984, ricavandone il territorio dall'arcidiocesi di Nassau, il cui arcivescovo \u00e8 stato superiore della missione fino al 1998.\nDa questa data la missione \u00e8 stata affidata alla cura pastorale dell'arcidiocesi di Newark, il cui arcivescovo \u00e8 anche superiore della missione.\nCronotassi dei superiori.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa missione sui iuris nel 2017 su una popolazione di 45.000 persone contava 10.000 battezzati, pari al 22,2% della popolazione."}
{"id": "1650893", "revid": "770813", "url": "https://it.wikipedia.org/wiki?curid=1650893", "title": "Hughes OH-6 Cayuse", "text": "Lo Hughes OH-6 Cayuse (soprannominato \"Loach\", un pesce simile alla carpa, dal suono in inglese della sigla LOH \"Light Observation Helicopter\" - elicottero leggero da osservazione) \u00e8 un elicottero militare leggero monomotore con rotore a quattro pale impiegato per il trasporto di personale, scorta, missioni di attacco ed osservazione. La Hughes ne deriv\u00f2 il Model 369 civile denominato Hughes Model 500, attualmente prodotto dalla MD Helicopters.\nStoria del progetto.\nL'OH-6 Cayuse venne realizzato in risposta ad un requisito dell'U.S. Army per un elicottero di osservazione leggero. Nel 1960, l'esercito americano emise la \"Technical Specification 153\" per un elicottero leggero da osservazione (LOH - \"light observation helicopter\") in grado di soddisfare vari ruoli: trasporto di personale, scorta e missioni di attacco, eliambulanza e osservazione. Dodici societ\u00e0 presero parte nella competizione e la \"Hughes Tool Company's Aircraft Division\" sottopose il Model 369. La commissione dell'Esercito e Marina Militare statunitensi selezion\u00f2 come finalisti i due progetti sottoposti da Fairchild-Hiller e Bell, ma l'esercito incluse in seguito anche l'elicottero della Hughes.\nIl primo prototipo del Model 369 vol\u00f2 per la prima volta il 27 febbraio 1963. Originariamente designato come YHO-6A secondo il sistema di designazione dell'esercito, venne rinominato YOH-6A nel 1962 quando il Dipartimento della Difesa stabil\u00ec un nuovo sistema di designazione per i velivoli. Furono costruiti cinque prototipi, equipaggiati con una turbina Allison T63-A-5A da 252 shp e consegnati all'Esercito Americano a Camp Rucker, Alabama per competere contro gli altri dieci prototipi sottoposti dalla Bell e Fairchild-Hiller. Durante il corso della competizione, la proposta della Bell, lo YOH-4, fu eliminato come conseguenza del sottodimensionamento del motore, un T63-A-5 da 250 shp. Rimasero in lizza per il contratto LOH la Fairchild-Hiller e la Hughes. La Hughes vinse la gara e l'Esercito sottoscrisse un contratto per l'avvio della produzione nel maggio 1965, con un ordine iniziale per 714 esemplari, aumentato pi\u00f9 tardi a 1300 con una opzione per altri 114. Il ritmo di produzione mensile giunse a 70 elicotteri nel primo mese. Ma la Bell non rimase ad osservare il successo della rivale e mise mano al suo migliore elicottero leggero, il Bell 206, che aveva perso contro l'Hughes. Convinta che potesse risultare un velivolo di successo, venne perfezionato nel modello 206A e a quel punto si ritenne di avere la carta vincente per riaprire il concorso prima che venissero consegnati tutti gli elicotteri. Se la Bell miglior\u00f2 la propria posizione, la Hughes peggior\u00f2 a sua volta, perch\u00e9 ad un certo punto, alla met\u00e0 degli anni '60, non riusc\u00ec a contenere i prezzi di produzione ai livelli pattuiti, dando almeno parziale ragione ai contestatori della sua vittoria.\nAccadde cos\u00ec che la gara per l'elicottero leggero da osservazione venisse riaperta nel 1967, e il marzo dell'anno dopo port\u00f2 un verdetto clamoroso, con la vittoria della Bell. Questo fece s\u00ec che ai 1400 OH-6 Cayuse seguissero ben 2200 elicotteri OH-58 Kiowa (versione militare del Bell 206), consegnati tutti entro il 1973, tanto che nel decennio successivo sono riusciti a rimpiazzare quasi totalmente i loro concorrenti, a met\u00e0 anni '80 ridotti a circa 400 e tolti dall'organico dei battaglioni elicotteri assegnati alle Divisioni dell'US Army. Da questo concorso, con i suoi colpi di scena e i suoi 2 vincitori, \u00e8 nato in sostanza il mondo degli elicotteri leggeri moderni.\nVersioni.\nPer le altre varianti AH-6 e MH-6, vedere Hughes MH-6 Little Bird."}
{"id": "1650912", "revid": "174925", "url": "https://it.wikipedia.org/wiki?curid=1650912", "title": "Johann Strauss padre", "text": ""}
{"id": "1650913", "revid": "56818", "url": "https://it.wikipedia.org/wiki?curid=1650913", "title": "Strau\u00df", "text": ""}
{"id": "1650915", "revid": "287204", "url": "https://it.wikipedia.org/wiki?curid=1650915", "title": "Piscina di Pinerolo", "text": ""}
{"id": "1650922", "revid": "484362", "url": "https://it.wikipedia.org/wiki?curid=1650922", "title": "Brusilov", "text": ""}
{"id": "1650932", "revid": "123437257", "url": "https://it.wikipedia.org/wiki?curid=1650932", "title": "Mistero (singolo)", "text": "Mistero \u00e8 un brano musicale del 1993 scritto e cantato da Enrico Ruggeri.\nCon questo pezzo il cantautore partecipa al 43\u00ba Festival della canzone italiana di Sanremo, classificandosi al 1\u00ba posto nella sezione \"Campioni\" e cogliendo la sua seconda vittoria nella manifestazione dopo quella del 1987, ottenuta insieme a Umberto Tozzi e Gianni Morandi con \"Si pu\u00f2 dare di pi\u00f9\".\nLa canzone verr\u00e0 inserita nell'album del cantautore intitolato \"La giostra della memoria\"."}
{"id": "1650951", "revid": "287204", "url": "https://it.wikipedia.org/wiki?curid=1650951", "title": "Propriet\u00e0 organolettiche", "text": "Le propriet\u00e0 organolettiche sono l'insieme delle caratteristiche chimico-fisiche di un alimento percepite dagli organi di senso (olfatto, vista, gusto) e che nel complesso suscitano nell'individuo reazioni emotive pi\u00f9 o meno intense. Manifestazioni della percezione delle propriet\u00e0 organolettiche sono, ad esempio, il piacere, la soddisfazione, il gradimento, l'indifferenza, una pi\u00f9 o meno elevata intensit\u00e0 secondo l'impatto che le propriet\u00e0 hanno nei confronti della persona.\nComponenti.\nUna rigorosa classificazione delle singole propriet\u00e0 organolettiche non pu\u00f2 prescindere dalla difficolt\u00e0 di catalogarle schematicamente, in quanto alcune, per la loro complessit\u00e0, sono in realt\u00e0 composte da un insieme di caratteristiche percepite globalmente. Ad esempio, l'aspetto dell'alimento \u00e8 determinato da un insieme di caratteristiche percepite principalmente con la vista, ma secondariamente anche con il tatto e l'udito. La letteratura riporta perci\u00f2 differenti schemi di classificazione in base al grado di genericit\u00e0 di una determinata propriet\u00e0. Fra le propriet\u00e0 normalmente menzionate rientrano le seguenti:\nNel complesso queste caratteristiche si possono riassumere in tre propriet\u00e0 generali che sono valutate, pi\u00f9 o meno consciamente, nel seguente ordine cronologico:\nValutazione.\nNel valore che, pi\u00f9 o meno consciamente, attribuiamo ad un alimento entrano in gioco diversi elementi di valutazione: oltre alle caratteristiche organolettiche si prendono in considerazione anche la salubrit\u00e0, le propriet\u00e0 nutrizionali, la funzionalit\u00e0, il costo, la moda. La valutazione \u00e8 espressa in modo pi\u00f9 o meno esplicito che, al limite, si pu\u00f2 configurare in sensazioni quali il desiderio, il bisogno, l'indifferenza, l'appagamento, la soddisfazione o l'insoddisfazione, ecc. Nel determinare queste sensazioni, gli elementi menzionati assumono pesi differenti secondo i vari contesti. Ad esempio, il costo \u00e8 spesso un elemento determinante, tuttavia pu\u00f2 passare in secondo piano in subordine alle propriet\u00e0 organolettiche, alla moda, alla funzionalit\u00e0.\nFra le propriet\u00e0 intrinseche di un alimento, quelle organolettiche occupano in genere un ruolo predominante nel determinare l'interesse e il gradimento del consumatore: ad esempio, si pu\u00f2 essere propensi a spendere di pi\u00f9, in termini monetari, per acquistare un alimento pi\u00f9 invitante oppure spendere tempo e fatica per cucinare un alimento meno funzionale ma pi\u00f9 saporito, accettare dei rischi di salubrit\u00e0 in cambio di determinate caratteristiche organolettiche. Queste scelte si effettuano quotidianamente: ad esempio, si acquista pi\u00f9 frequentemente la carne dei tagli di 1\u00aa qualit\u00e0 rispetto a quelli di 3\u00aa perch\u00e9 pi\u00f9 gradita anche se pi\u00f9 costosa, si preferisce dedicare ore della giornata a cucinare perch\u00e9 si ottengono piatti pi\u00f9 graditi di quelli gi\u00e0 pronti, si preferiscono le ostriche crude a quelle cucinate anche se meno salubri, ecc."}
{"id": "1650961", "revid": "474175", "url": "https://it.wikipedia.org/wiki?curid=1650961", "title": "Pallerone", "text": "Pallerone \u00e8 una frazione del comune di Aulla, in provincia di Massa-Carrara.\nGeografia fisica.\nPallerone \u00e8 situato nella regione storica della Lunigiana, lungo la sponda sinistra del torrente Aulella, a 3 km ad est da Aulla.\nEconomia.\nPallerone ospitava un polverificio che occupava prima della seconda guerra mondiale circa 1400 persone e risultava essere il secondo per grandezza in Italia. Inoltre il piccolo centro offre notevoli attivit\u00e0 industriali ed artigianali. Noto localmente \u00e8 un presepio tra i pi\u00f9 interessanti della Lunigiana.\nInfrastrutture e trasporti.\nPallerone \u00e8 attraversata dalla Strada statale 63 del Valico del Cerreto, sulla quale sono svolte autocorse di collegamento con Aulla a cura di CTT Nord.\nFino agli anni Novanta era attiva anche la stazione ferroviaria, servita dai treni che percorrono la ferrovia Lucca-Aulla."}
{"id": "1650964", "revid": "122706791", "url": "https://it.wikipedia.org/wiki?curid=1650964", "title": "Rickettsia prowazekii", "text": "La Rickettsia prowazekii \u00e8 un batterio Gram negativo, alfaproteobatterio, di piccola dimensione, intermedia fra i batteri ed i virus. \u00c8 un Bacillus aerobio che pu\u00f2 diventare un parassita intracellulare obbligato. \u00c8 agente eziologico del tifo esantematico e della malattia di Brill.\nDa notare la sua somiglianza con i mitocondri umani. Il tutto rende ancor pi\u00f9 plausibile la teoria secondo la quale i mitocondri siano un organello di origine simbiontica (fra cellule eucariotiche primordiali ed un plausibile batterio). \nTerapia.\nI vaccini contro R.prowazekii furono disponibili a partire dagli anni '40, nel tentativo di ridurre la mortalit\u00e0 registrata nei soldati statunitensi malati di tifo esantematico durante la seconda guerra mondiale. Il vaccino dura per tutta la vita, sebbene possano manifestarsi casi di infezione latente che sfociano nella sindrome di Brill-Zinsser. Il trattamento con tetracicline solitamente d\u00e0 una risposta positiva."}
{"id": "1650968", "revid": "56620", "url": "https://it.wikipedia.org/wiki?curid=1650968", "title": "Aleksej Brusilov", "text": ""}
{"id": "1650975", "revid": "118496740", "url": "https://it.wikipedia.org/wiki?curid=1650975", "title": "Jubilejnyj", "text": "Jubilejnyj (anche come \"Yubileyny\") \u00e8 una cittadina della Russia europea centrale (oblast' di Mosca), situata sul fiume Kljaz'ma, 6 km a nordest dell'anello autostradale della capitale; dal punto di vista amministrativo \u00e8 direttamente dipendente dall'oblast' di Mosca.\nFino al 1989 fu una citt\u00e0 chiusa, conosciuta con il nome informale di \"Bol\u0161evo-I\"; ottenne lo \"status\" di citt\u00e0 nel 1992.\nSociet\u00e0.\nEvoluzione demografica.\n\"Fonte: mojgorod.ru\""}
{"id": "1650976", "revid": "80339", "url": "https://it.wikipedia.org/wiki?curid=1650976", "title": "Yubileyny", "text": ""}
{"id": "1650977", "revid": "80339", "url": "https://it.wikipedia.org/wiki?curid=1650977", "title": "Sergej Julievi\u010d Vitte", "text": ""}
{"id": "1650978", "revid": "944090", "url": "https://it.wikipedia.org/wiki?curid=1650978", "title": "Chitarra battente", "text": "La chitarra battente \u00e8 uno strumento a 5 ordini di corde (10 corde metalliche disposte in 5 ordini doppi oppure 14 corde disposte in 4 ordini tripli e il primo doppio).\nLo strumento conobbe infatti una vasta diffusione a partire dai primi decenni del XVIII secolo nel Lazio e in Campania e successivamente in Calabria e Puglia. I principali centri di costruzione furono localizzati in Calabria a Bisignano, con la famiglia De Bonis (dal XVII secolo in poi). Tipica della tradizione della Calabria, Puglia, Basilicata, Abruzzo, Molise e Campania (in particolare del Cilento).\nTalvolta denominata anche \"chitarra italiana\" in contrapposizione alla chitarra \"francese\". L'accordatura cosiddetta \"rientrante\" produce un'enorme quantit\u00e0 di armonici che si fondono bene con la voce umana e una caratteristica che si accompagna bene al canto.\nCaratteristiche organologiche.\nPresenta la tipica forma allungata delle chitarre antiche, con curve poco pronunciate. Ha sempre fondo bombato con fascia alta, costruita con doghe in essenze diverse in modo che, alternando legni chiari a legni scuri, si venga a costruire un disegno decorativo a fasce verticali. Un altro tipo, pi\u00f9 moderno, ha il fondo piatto.\nIl piano armonico, piegato inferiormente ha il foro di risonanza coperto, con funzione decorativa, da una rosetta di pergamena colorata o traforata in legno.\nLo strumento \u00e8 armato con corde metalliche di acciaio armonico tutte di eguale e sottile calibro, l'incordatura si realizza in cinque cori doppi o tripli. Nella tradizione popolare montava quattro pi\u00f9 e una quinta di bordone, detto \"scuordo\" o \"scordino\".\nIl ponticello \u00e8 molto basso e mobile come quello del mandolino napoletano e viene mantenuto in posizione dalla pressione delle corde ed \u00e8 posto sulla parte non inclinata del piano, appena oltre la piegatura.\nIl manico termina con una lunga paletta.\nAccordatura.\nL'accordatura del modello a 5 ordini (singole o doppie) \u00e8 la seguente: La (5), Re (4), Sol (3), Si (2), Mi (1). La 5 e Re 4 sono accordate un'ottava sopra rispetto alla chitarra francese ed \u00e8 un'accordatura rientrante. Le corde utilizzate possono avere tutte lo stesso spessore di 0,09 pollici (0,23\u00a0mm) o 0,08 pollici (0,20\u00a0mm). Questo conferisce allo strumento un suono caratteristico che si differenzia dalle comuni chitarre e crea un cluster armonico idoneo all'accompagnamento al canto.\nModalit\u00e0 esecutive.\nNon essendo uno strumento da plettro, va suonata con uno specifico movimento ritmico della mano, delle dita che genera una sonorit\u00e0 \"battente\" caratterizzante generi musicali quali la tarantella, la pizzica, gli stornelli e la serenata. L'alternarsi delle dita (due o tre) crea il ritmo terzinato tipico della tarantella. Questo strumento \u00e8 stato concepito per svolgere una funzione ritmica e di accompagnamento al canto. Tuttavia, fra la fine del XX e l'inizio del XXI secolo, conosce una nuova vita da strumento solista grazie all'impegno di numerosi artisti e all'interesse di alcuni compositori, tra questi Francesco Loccisano il quale entra a far parte come chitarrista battente nei Taranta Power di Eugenio Bennato. Successivamente compone tre album, Battente Italiana 2010 (all'interno tre composizioni dove la chitarra battente dialoga con la FORM Orchestra Filarmonica Marchigiana), Mastr\u00eca nel 2012 e per ultimo Solstizio nel 2017. Nel 2016 pubblica il primo metodo sempre per chitarra battente edito da fingerpicking.net sviluppando cos\u00ec uno stile solistico nuovo nel rispetto della tradizione. Il maestro Angelo Gilardino che ha composto due composizioni per chitarra battente: Albero solitario - Ricordo della grande pittrice lucana Maria Padula\" composto per il duo Cordaminazioni (Marcello De Carolis - chitarra battente, Luca Fabrizio - chitarra classica) nel 2017. Il duo, nel 2018, ne ha effettuato la prima registrazione. Nel 2018 il maestro compone per Marcello De Carolis il \"Concerto di Matera\" per chitarra battente e 10 strumenti (flauto, oboe, corno inglese, clarinetto in si bemolle, fagotto, violino I, violino II, viola, violoncello, contrabbasso). Nel 2021 De Carolis pubblica \"The Eclectic Beating - Contemporary Music for Chitarra Battente\" edito da Da Vinci Classics dove esplora le potenzialit\u00e0 dello strumento passando dalla musica colta al jazz.\nDalla collaborazione tra Francesco Loccisano e Marcello De Carolis nasce nel 2019 \"La chitarra battente - metodo base\" edito da fingerpicking.net e nel 2020 l'album \"Venti\" edito da Italysona che esplora il dialogo coinvolgente di due chitarre battenti soliste."}
{"id": "1650980", "revid": "322321", "url": "https://it.wikipedia.org/wiki?curid=1650980", "title": "Critico d'arte", "text": ""}
{"id": "1650990", "revid": "125420292", "url": "https://it.wikipedia.org/wiki?curid=1650990", "title": "Lisa Galantini", "text": "Biografia.\nStudia danza, ma si dedica poi alla recitazione, diplomandosi alla scuola del Teatro Stabile di Genova. Prende anche parte a corsi e seminari di S.Berk, M. Grande, E. Sanguineti e M. Fabbri.\nHa recitato in diversi film, tra cui \"Come se fosse amore\", regia di Roberto Burchielli, \"Giorni e nuvole\", regia di Silvio Soldini, \"Ti inseguo e non mi prendi\" di Simona Gardini, \"Naufraghi\" di Federica Pontremoli, \"Il supplente\", diretto da Andrea Jublin, candidato all'Oscar al miglior cortometraggio nel 2008, \"Radiopanico\" di Gigi Piola, tratto da un racconto di Carlo Lucarelli.\n\u00c8 tra gli interpreti de \"Il Gioiellino\" e \"Slam - Tutto per una ragazza\" di Andrea Molaioli e \"Un Bacio\" di Ivan Cotroneo.\nPer la televisione ha recitato nel telefilm \"La nuova squadra\" dove ha interpretato la parte del vicequestore Paola Ricci, nella sit-com \"Zio Gianni\", nella serie \"Non Uccidere\" e in \"Un passo dal cielo\" al fianco di Terence Hill.\nHa recitato da attrice teatrale in Operetta di Witold Gombrowicz, in L\u2019omosessuale o la difficolt\u00e0 di esprimersi di Copi, e con Tonino Conte in \"Le Baccanti\" di Euripide (Dioniso), nell'Inferno di Dante (Ulisse).\nNel 2003 debutta con Io sono il Maestro di Hrfnihildur Hagalin per la regia di Sergio Maifredi, con cui lavorer\u00e0 anche nel 2005 in Io mi chiamo Isbjorg, io sono un leone di Havar Sigurjonsson dal romanzo di Vigdis Grimsdottir e nel 2007 per Notte Araba di Roland Schimmelpfenning.\nSempre nel 2003 ha presentato a New York un suo spettacolo, \"In viaggio con un Lez\", nel corso della mostra \"Viaggio nel mondo ebraico\" di Emanuele Luzzati.\nNel 2006 \u00e8 interprete de La Chiusa di Conor McPherson con la regia di Valerio Binasco, nel 2007 di Svet. La luce splende nelle tenebre di Lev Tolstoj diretto da Marco Sciaccaluga e nel 2008 de Il sipario di Maissa di Aldo Ottobrino, tratto dal romanzo di Roberto Baghino.\nNel 2009 con la Compagnia Gank ha interpretato La Bottega del Caff\u00e8 di Carlo Goldoni diretto da Antonio Zavatteri e Il Misantropo di Moliere con la regia di Alberto Giusta. L'anno successivo ha recitato in Esuli di James Joyce; nel 2011 al fianco di Orietta Notari debutta con grande successo a Borgio Verezzi con Questa immensa notte di Chlo\u00eb Moss.\n\u00c8 stata anche regista e interprete con Alessia Giuliani di MariaElisabetta nate regine di Emanuela Guaiana.\nHa lavorato con Franco Branciaroli in Servo di Scena di Ronald Harwood e con Emilio Solfrizzi in Sarto per Signora di Georges Feydeau, Il Borghese Gentiluomo e Il Malato Immaginario di Moliere.\nNella stagione 2017/18 ha recitato in un'opera teatrale vincitrice del Premio Pulitzer per la drammaturgia nel 2013, Disgraced di Ayad Akhtar, per la regia di Jacopo Gassmann.\n\u00c8 stata poi magnifica interprete del monologo \"MOI\" di Chiara Pasetti per la regia di Alberto Giusta dedicato alla vita della scultrice francese Camille Claudel, memorabile spettacolo in cui d\u00e0 prova della sua straordinaria versatilit\u00e0 confermandosi attrice a 360 gradi.\nSi dedica anche a letture teatrali come \"Madame Bovary c'est moi?\", dove divide la scena col collega Alberto Giusta, e Luce Bianca dedicata alla poetessa Antonia Pozzi, entrambe scritte da Chiara Pasetti.\nCol Teatro della Tosse \u00e8 stata spesso interprete degli spettacoli estivi ad Apricale; splendida la sua Alice de I Mostri di Alice di Emanuele Conte e Amedeo Romeo.\nPrende parte a progetti curiosi, realizzati per la rete, come \"Greenman\" di Alessandro Zunino e \"Savona nel 300\", divertente e surreale corto di Gigi Piola (entrambi i film sono visibili su YouTube). Nel primo sfodera il suo lato sexy, nel secondo notevoli doti comiche, dimostrandosi ancora una volta attrice poliedrica.\nPer il cortometraggio Grazie al cielo (2001) di Andrea Jublin riceve vari premi come miglior interprete.\n\u00c8 anche l'intensa protagonista di due originali corti contro la violenza sulle donne, Valeria (2010) di Alessio Rupalti e A che ora, vigliacco?(2019) di Gianni Ansaldi, quest'ultimo contro la violenza sulle donne medico.\nNel 2014 \u00e8 interprete del videoclip della canzone Le creature degli abissi di Cristina Nico che con questo brano ha vinto il Premio Bindi.\nLavora anche in radio, come presentatrice per la rete satellitare Mediolanum Channel dove nel 2003 conduce il programma Radio My di Duccio Forzano, per vari eventi, come il Lilith Festival, il festival della musica d'autrice e doppia spot pubblicitari.\nL'8 aprile 2019 debutta al Teatro Gobetti di Torino con \"The Whip Hand\" di Douglas Maxwell per la regia di Mauro Parrinello e nella stagione 2019/2020 \u00e8 in tourn\u00e9e con la commedia \"Le regole per vivere\" di Sam Holcroft per la regia di Antonio Zavatteri.\nSempre nel 2020 \u00e8 interprete e regista di \"Boccaccesco\", divertente lettura con brani musicali ispirata al \"Decamerone\" del Boccaccio; in scena con lei Denis Fontanari e Candir\u00f9.\nNel 2021 \u00e8 tra gli interpreti di \"Basta!\" per la regia di Kiara Pipino, spettacolo di Wendy MacLeod dedicato al G8 di Genova di cui \u00e8 anche aiuto regista.\nHa insegnato recitazione e dal 2009 dirige il CFA di Genova, il centro di formazione artistica di Luca Bizzarri."}
{"id": "1650996", "revid": "866591", "url": "https://it.wikipedia.org/wiki?curid=1650996", "title": "Distacco epifisario", "text": ""}
{"id": "1651003", "revid": "1718925", "url": "https://it.wikipedia.org/wiki?curid=1651003", "title": "Jacques Attali", "text": "Biografia.\nFiglio di un agiato commerciante di religione ebraica, ha vissuto ad Algeri fino al trasferimento della sua famiglia a Parigi nel 1956. Studia presso: liceo Janson-de-Sailly (ha tra i compagni di corso Laurent Fabius e Jean-Louis Bianco, futuro direttore di gabinetto di Fran\u00e7ois Mitterrand), \u00c9cole polytechnique, dottorato in scienze economiche, laurea in ingegneria all'\u00c9cole des mines, all'Institut d'\u00e9tudes politiques (\"Sciences-Po\") e specializzazione all'\u00c9cole nationale d'administration (Ena) di cui \u00e8 terzo classificato nel 1970 insieme a Philippe S\u00e9guin e Louis Schweitzer.\nNel 1968, svolge il suo \"stage\" dell'\u00c9cole nationale d'administration nel dipartimento della Ni\u00e8vre, all'epoca presieduto da Fran\u00e7ois Mitterrand. Ma la collaborazione con il futuro presidente della Repubblica incomincer\u00e0 nel 1973, in prossimit\u00e0 delle elezioni presidenziali del 1974, e si far\u00e0 pi\u00f9 intensa nel 1981. Il compito principale di Attali \u00e8 di formare Mitterrand sulle materie economiche, che rappresentano il suo punto debole di fronte all'avversario Val\u00e9ry Giscard d'Estaing.\nNel 1970 entra al Consiglio di Stato come uditore. Incomincia l'intensa attivit\u00e0 pubblicistica (con uno dei suoi primi libri otterr\u00e0 un premio dell'Accademia delle Scienze), che al 2008 annovera una cinquantina di opere di argomento diverso, compresi dei libri per l'infanzia. \u00c8 professore di economia all'universit\u00e0 di Parigi-Dauphine, all'\u00c9cole polytechnique e all'\u00c9cole des Ponts et Chauss\u00e9es. Nel 1979 partecipa alla fondazione dell'organizzazione \"Action internationale contre la faim\", attuale \"Action contre la faim\" (ACF).\n\"Eminenza grigia\" di Mitterrand.\nUna volta eletto presidente della Repubblica, il 10 maggio 1981 Mitterrand nomina Attali suo \"consigliere speciale\". Oltre a seguire in prima persona l'attivit\u00e0 del presidente della Repubblica, prendendo meticolosamente nota degli eventi, il suo compito principale consiste nella preparazione dei vertici internazionali. Il resoconto di dieci anni di collaborazione \u00e8 contenuto nei \"Verbatim\" pubblicati a partire dal 1994, vero e proprio diario giorno per giorno dell'Eliseo.\nBanchiere internazionale.\nResta all'Eliseo fino al 1991, quando \u00e8 nominato presidente della londinese Banca europea per la ricostruzione e lo sviluppo, l'istituzione finanziaria istituita su iniziativa dello stesso Attali dai governi occidentali per accompagnare i paesi dell'Europa centrale e dell'ex Unione Sovietica nella transizione verso un sistema economico di libero mercato. Resta in carica fino al 1994.\nNel 1994 ha creato lo studio Attali &amp; Associ\u00e9s (A&amp;A), destinato a fornire consulenze in materia di strategia, ingegneria finanziaria e fusione-acquisizione di grossi gruppi economici. Nel 1998 Attali ha fondato l'associazione no profit PlaNet Finance presente in 60 paesi che finanzia, consiglia e forma 10\u00a0000 societ\u00e0 di microfinanza.\nLa commissione Attali.\n\u00c8 presidente della \"Commissione per la liberazione della crescita\" nominata dal presidente della Repubblica Nicolas Sarkozy il 30 giugno 2007. Nello stesso anno, ottiene la nomina a relatore della commissione per il futuro presidente Emmanuel Macron, del quale Attali \u00e8 ritenuto essere il primo \"scopritore\" politico. \u00c8 probabile che il nome di Attali sia stato suggerito a Sarkozy dal suo ex compagno di corso all'Ena Philippe S\u00e9guin, destinato in un primo momento a tale incarico. La commissione \u00e8 composta da 42 membri fra loro eterogenei per formazione, esperienza professionale e convinzioni politiche. Fra di essi vi sono economisti, analisti, storici, demografi, politici, imprenditori, dirigenti pubblici, giornalisti, ma anche scrittori e medici. Fra i componenti anche membri stranieri, tra cui gli italiani Franco Bassanini e Mario Monti. La commissione ha concluso i suoi lavori il 23 gennaio 2008 con la presentazione di un Rapporto finale comprendente 316 proposte formulate consensualmente dai componenti il collegio."}
{"id": "1651005", "revid": "1632387", "url": "https://it.wikipedia.org/wiki?curid=1651005", "title": "Marina Abramovi\u0107", "text": "Attiva fin dagli anni sessanta del XX secolo, si \u00e8 autodefinita la \u00abnonna della \"performance art\"\u00bb: il suo lavoro esplora le relazioni tra l'artista e il pubblico, e il contrasto tra i limiti del corpo e le possibilit\u00e0 della mente.\nBiografia.\nNasce a Belgrado, nipote di un patriarca della chiesa ortodossa serba, successivamente proclamato santo. Entrambi i genitori erano partigiani nella seconda guerra mondiale: suo padre Vojin Abramovi\u0107 (conosciuto come Vojo) fu un comandante riconosciuto, dopo la guerra, eroe nazionale; sua madre, Danica Rosi\u0107, maggiore dell'esercito, alla met\u00e0 degli anni sessanta fu nominata direttrice del Museo della Rivoluzione e Arte in Belgrado. La sua prima lezione di arte Marina la ricevette dal padre all'et\u00e0 di 14 anni: era il 30 novembre 1960; avendo chiesto al genitore di comprarle dei colori, lui si present\u00f2 con un amico il quale cominci\u00f2 con il tagliare a caso un pezzo di tela, poi una volta steso a terra vi gett\u00f2 sopra colla, sabbia, pietrisco, bitume, colori vari dal giallo al rosso, poi dopo aver cosparso il tutto con trementina colloc\u00f2 un fiammifero al centro della composizione che fu avvolta dalle fiamme e disse: \"Questo \u00e8 il tramonto\".\nDal 1965 al 1972 studia presso l'Accademia di Belle Arti di Belgrado. Dal 1973 al 1975 ha insegnato presso l'Accademia di Belle Arti di Novi Sad, mentre creava le sue prime \"performance\". Nel 1974 viene conosciuta anche in Italia, dove presenta la sua \"performance\", \"Rhythm 4,\" esposta a Milano, nella Galleria Diagramma di Luciano Inga Pin. Nel 1976 lascia la Jugoslavia per trasferirsi ad Amsterdam. Nello stesso anno inizia la collaborazione e la relazione (che durer\u00e0 fino al 1988) con Ulay, artista tedesco. Nel 1997 vince il Leone d'oro alla Biennale di Venezia con l'esecuzione Balkan Baroque.\n\"Performance\".\n\"Rhythm 10\", 1973.\nNella sua prima \"performance\", esplora elementi di ritualit\u00e0 gestuale. Usando venti coltelli e due registratori, l'artista esegue un gioco russo nel quale ritmici colpi di coltello sono diretti tra le dita aperte della mano (il gioco del coltello). Ogni volta che si taglia, deve prendere un nuovo coltello dalla fila dei venti che ha predisposto e l'operazione viene registrata. Dopo essersi tagliato venti volte, l'esecutore fa scorrere la registrazione, ascolta i suoni e tenta di ripetere gli stessi movimenti, cercando di replicare gli errori, mescolando passato e presente. Tenta di esplorare le limitazioni fisiche e mentali del corpo: \"Una volta che sei entrato nello stato dell'esecuzione, puoi spingere il tuo corpo a fare cose che non potresti assolutamente mai fare normalmente\" (Kaplan).\n\"Rhythm 0\", 1974.\n\"Performance\" avvenuta nello Studio Morra a Napoli. Abramovi\u0107 si presenta al pubblico posando sul tavolo diversi strumenti di \"piacere\" e \"dolore\"; fu detto agli spettatori che per un periodo di sei ore l'artista sarebbe rimasta passivamente priva di volont\u00e0 e avrebbero potuto usare liberamente quegli strumenti con qualsiasi volont\u00e0. Si era imposta tale prova in un tempo prefissato secondo una strategia di John Cage, adottata da molti altri artisti performativi allo scopo di dare un inizio e una fine a un evento non lineare.\nCi\u00f2 che era iniziato piuttosto in sordina per le prime tre ore, con i partecipanti che le giravano intorno con qualche approccio intimo, esplose poi in uno spettacolo pericoloso e incontrollato; tutti i suoi vestiti vennero tagliuzzati con le lamette; nella quarta ora le stesse lamette furono usate per tagliare la sua pelle e succhiare il suo sangue. Il pubblico si rese conto che quella donna non avrebbe fatto niente per proteggersi ed era probabile che potesse venir violentata; si svilupp\u00f2 allora, tra il pubblico, un gruppo di protezione e, quando le fu messa in mano una pistola carica e il suo dito posto sul grilletto, scoppi\u00f2 un tafferuglio tra il gruppo degli istigatori e quello dei protettori. Mettendo il proprio corpo in condizione di essere leso, anche fino alla morte, la Abramovi\u0107 aveva creato un'opera artistica molto seria: \"Affrontare le sue paure in relazione al proprio corpo\".\n\"Rhythm 5\", 1974.\nIl numero \"5\" del titolo fa riferimento a una stella a cinque punte. Furono realizzate due stelle con assi di legno posizionate una dentro l'altra. Con quest'opera l'artista ha cercato di rievocare l'energia prodotta dal dolore, in questo caso utilizzando una grande stella intrisa di petrolio, che accende all'inizio della \"performance\". Rimanendo fuori dalla stella, la Abramovi\u0107 inizia a tagliarsi i capelli e le unghie di mani e piedi. Terminata ognuna delle operazioni, inizia a gettare i ritagli nelle fiamme, creando ogni volta un'esplosione di luce. Bruciando la stella a cinque punte l'artista ha voluto rappresentare il concetto di purificazione fisica e mentale, riferendosi contemporaneamente all'appartenenza politica del suo passato.\nNell'atto finale della purificazione, Marina Abramovi\u0107 salta attraverso le fiamme, spingendosi nel centro della grande stella. A causa della luce e del fumo che emana dal fuoco, l'osservatore non si rende conto che, una volta all'interno della stella, l'artista ha perso conoscenza a causa della mancanza di ossigeno. Alcuni membri del pubblico comprendono cosa \u00e8 accaduto, solo quando le fiamme le giungono molto vicino al corpo. Un medico e vari spettatori intervengono per estrarla dalla stella.\nAbramovi\u0107 pi\u00f9 tardi comment\u00f2 su questa esperienza: \"Ero molto arrabbiata perch\u00e9 avevo capito che c'\u00e8 un limite fisico: quando perdi conoscenza non puoi essere presente; non puoi esibirti.\" (Daneri, 29).\n\"Art Must Be Beautiful\", 1975.\nNel corso di questa \"performance\", l'artista si spazzola i capelli per un'ora con una spazzola di metallo nella mano destra e contemporaneamente si pettina con un pettine di metallo nella sinistra mentre ripete continuamente \"L'arte deve essere bella, l'artista deve essere bello\" fino a quando si sfregia il volto e si fa sanguinare la cute.\n\"Thomas Lips\", 1975.\nIn questa esecuzione esplora all'estremo i limiti fisici del proprio corpo arrivando, tramite una serie di azioni, anche a superarli. Esordisce mangiando un chilogrammo di miele con un cucchiaio d'argento, prosegue bevendo un litro di vino bianco e rompendo con la sua stessa mano il bicchiere. Poco a poco l'azione diventa pi\u00f9 violenta, e culmina in atti di autolesionismo, come l'incisione di una stella a cinque punte che l'artista pratica con un rasoio sul proprio ventre: \u00e8 un'immagine violentissima e cruda che diventa una vera e propria icona della \"performance art\". Facendo riferimento a diversi temi propri della fede cristiana e a riti di purificazione e di autopunizione, si fustiga e si distende su una croce composta di blocchi di ghiaccio e, mentre un getto d'aria calda diretta sul suo ventre fa sanguinare la stella incisa, il resto del corpo comincia a gelare. Gli spettatori, che non riescono a rimanere passivi dinanzi a una simile visione, intervengono togliendola di forza dallo stato di congelamento. L'esecuzione diventa un dialogo, un rapporto diretto di azione e reazione, tra l'esecutrice e lo spettatore che non pu\u00f2 restare inattivo mentre assiste in prima persona all'azione ed \u00e8 quindi psicologicamente costretto a reagire. La reazione dello spettatore diventa l'oggetto dell'esecuzione.\n\"Freeing The Body\", 1976.\nSi avvolge la testa in una sciarpa nera e inizia a muoversi a ritmo di un tamburo africano, balla finch\u00e9 non \u00e8 completamente esausta e cade per terra; l'esecuzione dura otto ore.\n\"Freeing The Memory\", 1976.\nL'artista rimane seduta con la testa reclinata all'indietro mentre pronuncia tutte le parole che \u00e8 in grado di ricordare: parla prevalentemente serbo-croato, ma anche inglese e olandese. Recitando tutte le parole immagazzinate nella propria mente tenta di liberarsi della lingua acquisita intesa come convenzione comunicativa.\n\"Freeing The Voice\", 1976.\nSempre nel corso di tale \"performance\", la Abramovi\u0107 giace supina con la testa reclinata all'indietro, in modo che il suo volto sia perfettamente visibile al pubblico, spalanca la bocca ed inizia ad emettere un unico suono atono. Inizialmente sembra un grido di richiesta di aiuto poi diviene pi\u00f9 introverso e successivamente, incontrollato. Il senso dell'esecuzione \u00e8 da ricercarsi nell'istintivo rispondere al grido da parte del pubblico: la reazione dello spettatore diventa l'esecuzione stessa. Poi la sua voce vacilla, si trasforma in pesante respirazione ed infine muore. Il fisico \u00e8 stato svuotato e l'annullamento del corpo segue quello della mente. La stessa Marina Abramovi\u0107, in un'intervista relativa a questo lavoro dice: \"Quando gridi in questo modo, senza interruzione, in un primo momento riconosci il suono della tua stessa voce, ma successivamente quando ti spingi ai tuoi stessi limiti la tua voce diventa un puro oggetto sonoro\".\n\"Freeing The Body\", \"Freeing The Memory\" e \"Freeing The Voice\" sono una serie di esecuzioni in cui Marina Abramovi\u0107 si prefigge il fine di purificare il proprio corpo e la propria mente e di scivolare in uno stato di incoscienza; quindi nella prima muove incessantemente il proprio corpo fino a crollare a terra; nella seconda riprende parole dalla propria memoria fino a non ricordare pi\u00f9 nulla e nella terza urla fino a perdere la voce.\n\"Imponderabilia\", 1977.\nIn collaborazione con l'artista tedesco e suo compagno Ulay, Marina Abramovi\u0107 mostra a Bologna presso la Galleria d'arte moderna la \"performance\". Entrambi sono in piedi, nudi, ai lati di una stretta porta che consente l'ingresso nella galleria. Chi vuole entrare \u00e8 costretto a passare in mezzo ai loro corpi, decidendo con imbarazzo se rivolgersi verso il lato del nudo maschile o verso quello del nudo femminile.\nNello stesso anno, realizza la performance \"Spirit cooking\" che avrebbe poi ispirato l'omonimo libro di presunte ricette afrodisiache e di evocazione spirituale, che prevedeva l'impiego di parti di inusuali bestie morte, come il liquido seminale e il sangue di maiale.\n\"Rest Energy\", 1980.\nIn collaborazione con l'artista tedesco e suo compagno Ulay, presso il MoMA, l'artista ha presentato una delle \"performance\" che lei stessa descrive \"dove io non ho il controllo\". La \"performance\" si basa su Marina che brandisce un arco rivolto verso di s\u00e9, mentre Ulay ne tende la corda tirando verso il suo lato una freccia puntata sul cuore della donna.\n\"City of Angels\", 1983.\nVideo sperimentale di Marina Abramovi\u0107 e Ulay, prodotto da Michael Laub per la televisione belga. Ambientato in Thailandia nella citt\u00e0 di Ayutthaya, vede la presenza di soli interpreti thailandesi, \u00e8 privo di narrazione fuori campo e il sonoro \u00e8 esclusivamente in lingua thailandese. Intende rappresentare la bellezza del luogo e delle sue rovine risalenti al XVIII secolo.\n\"Dragon Heads\", 1990.\nSeduta immobile su una sedia circondata da un cerchio formato da blocchi di ghiaccio, l'artista ha cinque pitoni che si muovono sul suo corpo, lunghi 2, 3 e 4 metri e privati di cibo nelle due settimane precedenti l'esecuzione.\n\"Balkan Baroque\", 1997.\n\"Performance\" tenuta alla Biennale di Venezia in cui l'artista, seduta su tonnellate di femori di bovino, li pulisce in modo ossessivo per 4 giorni e 6 ore, come atto di denuncia per la guerra in Jugoslavia.\n\"The Hero\", 2001.\n\"Performance\" e video in bianco e nero, durata 14'21\".\nL'opera \u00e8 dedicata al padre dell'artista, soldato che si batteva contro i nazisti nella seconda guerra mondiale, morto nello stesso anno della \"performance\".\nAbramovic siede inespressiva su un cavallo bianco, tenendo una bandiera bianca che si muove con il vento. Una voce femminile canta in sottofondo l'inno nazionale jugoslavo. Il video \u00e8 in bianco e nero, per enfatizzare la memoria del passato.\nLa bandiera bianca in un contesto bellico \u00e8 simbolo di resa e fine delle ostilit\u00e0, il cavallo bianco rimanda anch'esso al concetto di pace, inoltre in questo caso rievoca un episodio accaduto in guerra ai genitori dell'artista.\n\"Mambo a Marienbad\", 2001.\n\"Performance\" presso il padiglione \"Charcot\" dell'ex ospedale psichiatrico di Volterra\n\"The artist is present\", 2010.\nAl MoMA di New York in uno spazio aperto in cui \u00e8 collocato un tavolo e due sedie una a fronte dell'altra, l'artista seduta guarda i visitatori invitati a sedersi. La \"performance\" dura 736 ore ed \u00e8 considerata una delle pi\u00f9 lunghe performance della storia del MoMA.\n\"The Abramovic Method\", 2012.\nLa \"performance\" ha avuto luogo a Milano presso il PAC di via Palestro. Il \"Metodo Abramovi\u0107\" nasce da una riflessione che l'artista ha sviluppato partendo dalle sue ultime tre \"performance\": \"The House With the Ocean View\" (2002), \"Seven Easy Pieces\" (2005) e \"The Artist is Present\" (2010), esperienze che hanno segnato profondamente il suo modo di percepire il proprio lavoro in rapporto al pubblico. Il pubblico, guidato e motivato dall'artista, \u00e8 invitato a vivere e sperimentare le sue \"installazioni interattive\". Le opere con cui il pubblico potr\u00e0 interagire rimanendo in piedi, seduto o sdraiato, sono realizzate con minerali e legno. L'esperienza \u00e8 fatta di buio e luce, assenza e presenza, percezioni spazio-temporali alterate. La \"performance\" consiste nell'entrare nel mondo del silenzio, lontani dai rumori, rimanere soli con se stessi e allontanarsi per poche ore dalla realt\u00e0. Lady Gaga ha partecipato a questa iniziativa, postando un video della \"performance\".\nLa \"performance\" della Abramovi\u0107 al MoMA di New York \"The Artist is Present\" del 2010, la preparazione della quale \u00e8 l'oggetto del film documentario omonimo di Matthew Akers uscito nel 2012, \u00e8 il tema della pubblicazione \"Portraits in the Presence of Marina Abramovi\u0107\", dove il fotografo italiano Marco Anelli cattura 1.545 ritratti di forte impatto emotivo del pubblico con l'artista."}
{"id": "1651010", "revid": "1543377", "url": "https://it.wikipedia.org/wiki?curid=1651010", "title": "Sorghum vulgare", "text": "Il sorgo (Sorghum vulgare Pers, \"sin.\" \"Sorghum bicolor\" L. Moench), o anche saggina, \u00e8 una pianta erbacea annuale appartenente alla famiglia delle graminacee (Poaceae). Le caratteristiche delle principali tipologie di sorgo sono strettamente correlate con la loro destinazione finale. Si distinguono vari gruppi di \"cultivar\" e ibridi:\nColtura alimentare importante in Africa, America centrale e Asia meridionale, \u00e8 il quinto cereale in ordine di importanza dopo il granoturco (o mais), il riso, il frumento (o grano) e l'orzo. India, Messico, Nigeria e Stati Uniti, questi ultimi primi nel settore, forniscono i due terzi circa della produzione mondiale che assomma a 59 milioni di tonnellate prodotte su 42 milioni di ettari.\nTra le colture alimentari, \u00e8 una delle pi\u00f9 resistenti alla siccit\u00e0 ed al calore, caratteristica questa che la rende particolarmente interessante nelle regioni aride, nelle quali costituisce uno degli alimenti di base della popolazione.\nIl sorgo rappresenta una valida alternativa al mais, nella produzione di granella e di foraggi, in quelle aree non irrigue e con scarse o erratiche precipitazioni estive in cui non \u00e8 lecito attendersi buoni risultati da una coltura di mais. In ambienti particolarmente aridi, nel Sahel in Africa e in Asia (Cina, India) con precipitazioni annue inferiori ai 200\u2013250\u00a0mm, \u00e8 spesso sostituito dal miglio e dal pan\u00ecco che riescono a maturare in 2-3 mesi, fornendo rese di 3-5 quintali per ettaro, con investimenti limitati e in terreni leggeri, spesso poco fertili o degradati.\nSi distinguono due tipi di coltivazione:\nOrigine, storia ed etimologia.\nIl sorgo \u00e8 stata una delle prime piante ad essere coltivata. Probabilmente originario dell'Etiopia, si \u00e8 diffuso prima in Asia e Europa e pi\u00f9 recentemente in America ed Australia. Era gi\u00e0 conosciuto in epoca greco-romana.\nIl nome italiano di questo cereale deriva dal latino parlato \"S\u016dr\u012dcum (granum)\" o grano di Siria, esso viene anche chiamato d\u00f9rra e m\u00e9lica. Nelle varie lingue e paesi ha i seguenti nomi: \"sorgho\" o \"gros mil\" in francese, \"sorghum\" in inglese, \"sorghumhirse\" in tedesco, \"sorgo\" in spagnolo e portoghese, melca in catalano, melga in lombardo, milhoca in occitano, \"dawa\" in \"hausa\", \"sormijo grande\" e \"ma\u00edz de Guinea\" in Africa Occidentale, \"kafir\" in Africa australe, \"durra\" in Etiopia e Sudan, \"mtama\" in Swahili, \"iowar\" in India e \"gaoliang\" in Cina.\nDistribuzione, caratteri botanici ed esigenze ambientali.\nIl sorgo \u00e8 coltivato in tutto il mondo. Spiccatamente macroterma, tra le pi\u00f9 esigenti riguardo alla temperatura, \u00e8 specie a ciclo foto-sintetico di tipo C4 ad elevata resa fotosintetica, richiede elevate intensit\u00e0 luminose durante tutte le fasi del ciclo vegetativo ed \u00e8 tipicamente brevidiurna. Grazie al miglioramento genetico, come per il mais, sono state create \"cultivar\" adatte ai diversi climi, compresi quelli temperati. In Europa, la sua coltivazione rimane comunque limitata soprattutto ai paesi mediterranei.\nIl sorgo \u00e8 una pianta erbacea annuale. Il suo aspetto \u00e8 simile a quello del mais. La pianta pu\u00f2 raggiungere un'altezza compresa tra uno e tre metri ed oltre; ha un fusto cilindrico, con foglie piatte e lunghe, che porta infiorescenze costituite da panicoli terminali di dimensioni e forma molto differenziate. Esistono tipi con panicolo compatto, spargolo o reclinato. L'infiorescenza raggruppa spighette con uno o due fiori bisessuali.\nLa granella \u00e8 una cariosside di circa 3\u20134\u00a0mm, sferica o oblunga, che pu\u00f2 essere \u201cvestita\u201d, con glume strettamente aderenti al frutto o nuda, come in genere nel caso dei sorghi da granella. La granella \u00e8 composta da tre parti principali: il pericarpo, l'albume (essenzialmente amido, che pu\u00f2 essere di consistenza farinosa o vitrea) e l'embrione. Essa pu\u00f2 apparire bianca, gialla, bruna, rossiccia, bruno-violacea. Il colore scuro, che si deve alla presenza di pigmenti nelle cellule del pericarpo o dello spermoderma sottostante, \u00e8 associato alla presenza di tannini che inibiscono la digestione delle proteine del granello.\nIl sorgo non \u00e8 particolarmente esigente in fatto di terreni, preferisce suoli sani, profondi, non troppo pesanti, ma si sviluppa bene anche in terreni alcalini e sopporta discretamente la salinit\u00e0. Per germinare, il seme ha bisogno di una temperatura non inferiore a 12-13\u00a0\u00b0C e trova le temperature pi\u00f9 adatte al suo sviluppo intorno ai 30-35\u00a0\u00b0C. Il sorgo \u00e8 molto resistente alle alte temperature ed alla siccit\u00e0, essendo capace di rimanere in stasi vegetativa per periodi relativamente lunghi e di riprendere la crescita al cessare delle condizioni di stress idrico. Deve questa sua resistenza al basso tasso di traspirazione (risultante da marcata cutinizzazione e pruinit\u00e0 delle foglie, stomi molto piccoli e poco numerosi) ed al suo fitto apparato radicale, che si sviluppa bene anche in profondit\u00e0. Inoltre, il sorgo ha bisogno di una quantit\u00e0 di acqua pi\u00f9 ridotta del mais per produrre la sostanza secca.\nTecnica colturale.\nIl ciclo vegetativo del sorgo varia da 75 giorni (ultra-precoce) a 180 giorni ed oltre (ultra-tardivo). La scelta dell'ibrido va fatta soprattutto tenendo conto del regime pluviometrico e delle caratteristiche del terreno. Nelle regioni temperate, le \"cultivar\" o gli ibridi pi\u00f9 comunemente coltivati hanno un ciclo da 100 a 120 giorni.\nIl sorgo entra nell'avvicendamento come pianta da rinnovo (prima o dopo una sfruttante, ad esempio orzo o grano). La coltura intercalare non \u00e8 molto diffusa in quanto il sorgo, pianta molto vorace, non lascia fertilit\u00e0 sufficiente alla coltura che segue. Non \u00e8 infrequente, viceversa, la coltura ripetuta, anche per pi\u00f9 anni.\nNormalmente, si coltiva in seccagno contando su precipitazioni dell'ordine di 300\u2013350\u00a0mm durante il ciclo vegetativo. I migliori rendimenti si ottengono da ibridi tardivi con 500\u2013600\u00a0mm di pioggia ben distribuiti. Esistono poi ibridi e \"cultivar\" con spiccata capacit\u00e0 di ricaccio che consentono di duplicare o quasi le rese.\nIn coltura intensiva, la tecnica \u00e8 simile a quella del mais; tutte le operazioni sono meccanizzate e si fa uso di sementi selezionate di ibridi e di agrochimici (fertilizzanti, erbicidi e antiparassitari), come per una qualunque coltura destinata al mercato. Nei climi temperati, il sorgo \u00e8 seminato a partire dalla prima quindicina di maggio, essendo suscettibile ai ritorni di freddo. Il sorgo ha bisogno di un letto di semina ben preparato che assicuri un'emergenza omogenea. Si distribuiscono 12\u201325\u00a0kg/ha di seme, con investimenti che vanno da 20-30 piante/m\u00b2 in ambienti asciutti a 30-40 piante/m\u00b2 in zone in cui si pu\u00f2 intervenire con l'irrigazione. La distanza di semina ottimale \u00e8 intorno ai 40\u201350\u00a0cm tra le file (ed oltre, per facilitare l'esecuzione dei lavori colturali) e ai 4\u20135\u00a0cm sulla fila. Il sorgo \u00e8 capace di valorizzare egregiamente le concimazioni letamiche ed organiche in genere e i residui delle leguminose. La fertilizzazione minerale va calibrata con attenzione, in particolare in coltura asciutta; per un raccolto di 65-85 q.li/ha si devono anticipare circa 100\u2013150\u00a0kg di azoto (2-3 q.li di urea) in copertura, 80\u2013100\u00a0kg di anidride fosforica (P2O5) e 70\u2013100\u00a0kg di ossido di potassio (K2O).\nLa raccolta si esegue con mietitrebbiatrice da frumento in settembre-ottobre nei climi temperati, ottenendo produzioni variabili da 40-60 q.li/ha di granella, nei terreni collinari e asciutti, fino a 80-100 q.li/ha e oltre nelle migliori condizioni. Steli e foglie rimangono verdi anche a maturazione della granella e possono dunque essere utilizzati come foraggio, opportunamente trinciati, per consumo fresco o insilamento. In alternativa, sono falciati, trinciati ed interrati. La granella si raccoglie al 16-20% di umidit\u00e0, che va ridotta al 13% in essiccatoio, per la conservazione o la commercializzazione.\nNei paesi nei quali la produzione \u00e8 destinata al consumo umano, la coltivazione si attua a diversi gradi di intensit\u00e0: da parte dei piccoli coltivatori (che sono la maggioranza) principalmente per autoconsumo; e da agricoltori medi e grandi che producono per il mercato interno o regionale. Per i produttori del primo gruppo, l'impiego di fattori produttivi non riguarda che le sementi, conservate dal raccolto precedente, e la manodopera famigliare. I secondi sono invece imprenditori che impiegano pacchetti tecnologici analoghi a quelli descritti in precedenza per la produzione intensiva, basati sull'impiego di fattori produttivi acquisiti sul mercato. All'interno di queste due categorie esiste una casistica molto varia di coltivatori che adottano tecnologie e strategie differenti da paese a paese.\nIn coltura tradizionale, il sorgo pu\u00f2 seguire un maggese con sovescio, l'arachide, altra leguminosa o il cotone, in coltura pura o pi\u00f9 spesso in associazione col ni\u00e9b\u00e9 (\"Vigna unguiculata\") o con l'arachide. Non \u00e8 quasi mai coltivato in irriguo, ma piuttosto in coltura asciutta, di bassofondo o di deflusso. Il terreno \u00e8 preparato con la zappa, con la trazione animale o, pi\u00f9 di rado, meccanica. In genere, non si supera una profondit\u00e0 di lavorazione di 10\u201315\u00a0cm. Si semina a buchette in linea di 2\u00a0cm di profondit\u00e0 con 5-6 semi per buchetta, per ovviare a scarsa germinabilit\u00e0 e presenza di insetti terricoli e di solito non si pratica il diradamento; la semina, sempre scalare, viene talvolta ripetuta per ovviare al ritardo delle piogge. Le distanze tra le linee sono dell'ordine degli 80\u00a0cm e le distanze tra le buchette sulla linea variano da 40 a 70\u00a0cm. I coltivatori usano anche seminare miscugli di \"cultivar\" diverse per palliare gli inconvenienti legati alle fluttuazioni climatiche ed ai predatori. Le operazioni colturali non vanno oltre due o tre sarchiature per contenere l'invadenza delle infestanti. Le rese si agirano sui 6-8 q.li per ettaro in coltura tradizionale e possono superare i 10-15 q.li per ettaro in coltura commerciale migliorata, con apporti di fertilizzante azotato e controllo adeguato delle infestanti. I fusti e le foglie rappresentano un prezioso foraggio per gli animali della famiglia coltivatrice. Il grosso della raccolta ha luogo in stagione secca, i panicoli vengono tagliati e messi ad asciugare prima della eventuale sgranatura e conservazione. Le perdite post-raccolto (quantitative e qualitative), dovute principalmente a punteruoli, funghi e germinazione della granella, possono ridurre significativamente la produzione ottenuta, ad esempio fino a 25% del raccolto in Africa Orientale e Centrale, secondo ASARECA.\nIl sorgo \u00e8 pianta relativamente rustica e resistente alle avversit\u00e0. Possono pregiudicare la sua coltivazione specialmente le basse temperature e le malerbe che entrano in competizione per luce, acqua e nutrienti, segnatamente per l'azoto. Se le pratiche colturali ed agronomiche adottate (rotazioni, preparazione del letto di semina, corretta densit\u00e0 ed epoca di semina, fertilizzazione razionale) non sono sufficienti a prevenire e contenere lo sviluppo delle infestanti, gli erbicidi (i pi\u00f9 usati sono a base di Atrazina) possono dare risultati soddisfacenti, purch\u00e9 applicati tempestivamente in pre-emergenza o in post-emergenza.\nTra i parassiti vegetali ed animali che possono causare danni significativi alla coltura, specialmente in zone ad alta specializzazione sorghicola, si possono citare i marciumi delle piante e dello stelo, il carbone, la peronospora del sorgo, gli insetti terricoli, gli afidi, le piralidi, la cecidomia ed altri anch'essi comuni al mais. In talune regioni gli uccelli, per lo pi\u00f9 passeracei (ad esempio il \"Quelea quelea\" in Africa), possono rappresentare un serio problema.\nIl sorgo da foraggio \u2013 i sorghi gentili e zuccherini sono i pi\u00f9 comunemente impiegati, ma si utilizzano anche le \"cultivar\" da granella \u2013 nei climi temperati si semina nella tarda primavera e si raccoglie anche in 2-3 tagli (ricaccia dopo ogni taglio con produttivit\u00e0 decrescente) fino a fine estate. La fittezza di semina varia in funzione della capacit\u00e0 di accestimento, spesso elevata. Pu\u00f2 beneficiare di una concimazione azotata in copertura (non esagerata per prevenire l'allettamento) e si raccoglie con la falcia-trincia-caricatrice. La raccolta va fatta a maturazione latteo-cerosa della cariosside, quando il valore foraggero della pianta \u00e8 massimo. Alcune variet\u00e0 contengono un glucoside, la durrina, tossico perch\u00e9 d\u00e0 luogo alla formazione di acido cianidrico, pericoloso in particolare per i ruminanti. Il contenuto in durrina diminuisce con la crescita e soprattutto dopo la fioritura, l'affienagione e l'insilaggio escludono ogni pericolo di intossicazione. Le rese, molto variabili, vanno dai 400 ai 600 q.li per ettaro di foraggio verde (la sostanza secca si aggira intorno al 30%). Si coltiva anche in consociazione con leguminose foraggere tipo vigna (\"Dolichos lab lab\") o altre specie rampicanti per migliorare la composizione proteica della foraggiata fresca.\nGenetica e servizi di appoggio alla produzione.\nI problemi da risolvere e le soluzioni da apportare per il miglioramento e l'aumento delle produzioni di sorgo sono descritti nel documento \"Sorghum and Millet\", che ne offre una dettagliata trattazione ai vari livelli della filiera in Africa: oltre a quelli citati pi\u00f9 oltre, ne sono menzionati altri relativi a tecnologia di produzione e trasformazione, mercato, ricerca e sperimentazione.\nCon il miglioramento genetico si vuole conseguire una maggiore produzione attraverso l'aumento della produttivit\u00e0 e della superficie coltivata. Nel primo caso si persegue la capacit\u00e0 di valorizzare la fertilizzazione (taglia bassa), una migliore resa industriale (granella grossa), la maturazione contemporanea (diminuzione delle perdite al raccolto), la resistenza alla predazione da parte degli uccelli, alle piante parassite del genere \"Striga\", alle crittogame ed agli insetti nocivi. Importante \u00e8 anche la qualit\u00e0 (contenuto proteico e basso tenore di tannino) della granella. Nel secondo caso si mira ad un aumento delle aree di coltivazione: in condizioni di estrema aridit\u00e0 si ricerca la riduzione del ciclo, mentre in presenza di eccessiva umidit\u00e0 o addirittura di inondazioni pu\u00f2 essere funzionale l'allungamento del ciclo. I migliori risultati si ottengono attraverso l'incrocio degli ibridi americani, dalle elevate capacit\u00e0 produttive, con \"cultivar\" locali, meno produttive ma pi\u00f9 rustiche.\nNel 2009 14 milioni di agricoltori in 25 paesi (tra i primi Stati Uniti, Brasile e Argentina) hanno coltivato oltre 134 milioni di ettari con organismi geneticamente modificati (OGM). La produzione riguarda soia, mais, cotone, colza, barbabietola da zucchero, zucca da olio, papaya, pomodoro, peperone, erba medica e pioppo. Colture alimentari come sorgo, miglio, fagiolo dell'occhio e manioca, largamente praticate nei paesi in via di sviluppo, se geneticamente modificate per essere pi\u00f9 resistenti, ad esempio, alla siccit\u00e0 ed all'attacco di parassiti, potrebbero forse contribuire ad elevare i livelli di sicurezza alimentare nelle regioni pi\u00f9 sfavorite del globo .\nProduzione del sorgo da granella e da foraggio nel mondo.\nSorgo da granella.\nNel triennio 2008-2012, di una produzione cerealicola annua media mondiale di 2.500 milioni di tonnellate, il sorgo non ha rappresentato che 59 milioni di tonnellate (2,4%), molto indietro rispetto a mais, riso, grano e orzo, ma davanti al miglio, alla segale e all'avena. Mentre dal 1980 al 2010 la produzione cerealicola mondiale \u00e8 aumentata del 59%, la quota del sorgo all'interno del comparto \u00e8 diminuita del 39%.\nNella Tabella 1 sono presentate le medie di superfici coltivate, rendimenti unitari e volume della produzione di sorgo da granella per il triennio 2008-2010 nelle diverse regioni del mondo e quelle dei dieci maggiori produttori. Questi dati mostrano come la produzione sfiori i 23 milioni di tonnellate sia in America che in Africa e superi i dieci milioni in Asia, con l'Oceania in terza posizione con meno di tre milioni e ultima l'Europa, che non eccede il milione di tonnellate.\nLa produzione complessiva dei primi dieci paesi produttori, 45,7 milioni di tonnellate, rappresenta i tre quarti della produzione mondiale (60 milioni di tonnellate ottenuti da 42 milioni di ettari). Le rese unitarie variano vistosamente da meno di una tonnellata in India ed in Burkina Faso ad oltre 4 tonnellate per ettaro in Argentina e Stati Uniti d'America.\nPer alcuni di questi paesi si nota, nel decennio trascorso, per una diminuzione della produzione dovuta alla contrazione delle superfici coltivate coniugata con rendimenti in calo (Stati Uniti, India, Nigeria e Argentina). Un secondo gruppo di paesi (Brasile, Etiopia, Australia e Burkina Faso) aumenta notevolmente la produzione grazie all'espansione delle superfici ed all'incremento delle rese. In Africa, si registra un aumento della produzione dovuto soprattutto all'espansione delle superfici, in Europa si verifica un analogo fenomeno, seppur su scala ridotta. In Australia, l'incremento dei volumi risulta da una equilibrata combinazione della intensificazione e della espansione della coltivazione. La contrazione delle superfici, non compensata da sufficienti aumenti di produttivit\u00e0, \u00e8 alla base della riduzione dei volumi della produzione nelle Americhe ed in Asia.\nTabella 1 - Situazione attuale della produzione di sorgo da granella (Superfici, rendimenti unitari e volume della produzione), medie per il triennio 2008-2010\nFonte: Dati di FAOSTAT Data base della FAO, accesso del 20 dicembre 2012 (http://faostat.fao.org/DesktopDefault.aspx?PageID=567&amp;lang=fr#ancor)\nDi una superficie totale di 42 milioni di ettari coltivata a sorgo, il 70% si trova nei paesi in via di sviluppo. In Africa, il sorgo \u00e8 coltivato soprattutto nella fascia saheliano-sudanese compresa tra il deserto del Sahara e la foresta equatoriale, dall'Atlantico all'Oceano Indiano. Nell'Africa sub-sahariana, esso \u00e8 il secondo cereale pi\u00f9 importante dopo il mais. In America centrale e meridionale, il sorgo \u00e8 prodotto nelle zone pi\u00f9 asciutte del Messico, di el Salvador, del Guatemala e del Nicaragua, nelle pianure pi\u00f9 secche dell'interno dell'Argentina, del nord della Colombia, del Venezuela, del Nord \u2013 Est del Brasile e dell'Uruguay. Nell'America del Nord, il sorgo si coltiva in alcune zone delle pianure del centro e del sud degli Stati Uniti, nella \"Sorghum Belt\" compresa tra i 30\u00b0 e i 40\u00b0 di latitudine nord. In Asia, \u00e8 coltivato in India, in Cina, nello Yemen, in Pakistan e in Thailandia. In Europa, la sua produzione \u00e8 limitata ad alcune regioni della Francia, dell'Italia, della Spagna, dell'Ucraina e della Russia. In Australia, il solo produttore importante dell'Oceania, la quasi totalit\u00e0 della produzione si concentra nel Queensland e nel nord del New South Wales.\nSorgo da foraggio.\nLa coltivazione del sorgo foraggero \u00e8 praticata in un numero ristretto di paesi. Come risulta dai dati relativi al 2010 presentati nella Tabella 2, su una superficie totale di poco pi\u00f9 di un milione di ettari si sono prodotti 23 milioni di tonnellate, con rendimenti unitari generalmente superiori alle 20 tonnellate per ettaro. Oltre due terzi della produzione sono stati ottenuti in Argentina, Messico e Stati Uniti d'America, che detengono anche primati nella produzione di sorgo da granella.\nTabella 2 - Produzione mondiale di sorgo foraggero (superfici, rendimenti unitari e produzione), 2010\nFonte: Dati di FAOSTAT Data base della FAO, accesso del 20 dicembre 2012 (http://faostat.fao.org/DesktopDefault.aspx?PageID=567&amp;lang=fr#ancor)\nIl sorgo in Italia.\nLa superficie investita a sorgo da granella in Italia nel 2011 ha superato i 42.000 ettari, localizzati quasi totalmente nel Centro-nord. Il 78% della superficie coltivata a sorgo \u00e8 in Emilia-Romagna, il 16% in Italia centrale, principalmente nelle Marche. I rendimenti variano dai 13 quintali per ettaro del Molise agli 83 quintali in Emilia-Romagna. La produzione nazionale \u00e8 di 3 milioni di quintali. La superficie coltivata \u00e8 aumentata del 25% negli ultimi dieci anni. Nel 2010, il sorgo foraggero occupa 7.600 ettari con una produzione di 300.000 tonnellate (dati FAO).\nPer far fronte al crescente fabbisogno di bioetanolo, soddisfatto principalmente con le importazioni, si stanno da tempo conducendo su tutto il territorio nazionale sperimentazioni relative a differenti modelli produttivi, industriali ed organizzativi. Per quanto riguarda il sorgo, il potenziale maggiore esisterebbe nel Nord Italia, dove le precipitazioni nel periodo di sviluppo vegetativo sarebbero sufficienti a garantire buone rese produttive, mentre nelle regioni a clima mediterraneo sarebbe necessario il sostegno dell'irrigazione. Le stesse considerazioni sono valide per la coltivazione di sorgo da biomassa per la produzione di biogas.\nCommercio internazionale.\nLa Tabella 3 riporta i dati relativi agli scambi commerciali di sorgo registrati dal \"Foreign Agricultural Service\" dell\u2019\"United States Department of Agriculture\". Si pu\u00f2 osservare come il volume complessivo delle transazioni non sia particolarmente importante, intorno al 10-12% della produzione mondiale. Tra i paesi esportatori, Argentina, Stati Uniti ed Australia detengono il 94% circa del mercato. I principali paesi importatori sono Giappone (28,5% del sorgo commercializzato), Messico (25,0%), Colombia (13,5%) e Cile (11,5%). L'Africa praticamente non partecipa agli scambi internazionali.\nTabella 3 - Commercio internazionale del sorgo 2008/09 \u2013 2011/12 (Migliaia di tonnellate e %)\nFonte: \"United States Department of Agriculture/Foreign Agricultural Service - Grain: World Markets and Trade, November 2012\". https://web.archive.org/web/20121228152159/http://www.fas.usda.gov/data.asp\nDestinazione e consumo.\nIn molti paesi dell'Africa e dell'Asia il sorgo \u00e8 una coltura alimentare. In America del Nord Centrale e del Sud, in Australia ed Europa il sorgo da granella \u00e8 destinato soprattutto all'industria mangimistica, ma pu\u00f2 essere usato anche per la produzione di etanolo.\nIn tutto il mondo sono in atto progetti per lo sviluppo delle tecnologie e la diffusione della coltivazione del sorgo per fini energetici. La produzione di sorgo zuccherino alimenta anche un crescente numero di impianti per la produzione di etanolo in Brasile, nelle Filippine, in India e negli Stati Uniti.\nConsumo umano.\nCirca la met\u00e0 della produzione mondiale \u00e8 destinata al consumo umano. Il consumo di sorgo per abitante \u00e8 pi\u00f9 stabile e pi\u00f9 elevato in ambiente rurale che nei centri urbani. Inoltre, esso tende ad essere maggiore nelle regioni caratterizzate da povert\u00e0 e insicurezza alimentare pi\u00f9 marcate. Il consumo pro-capite \u00e8 maggiore in Africa (per esempio intorno ai 90\u2013100\u00a0kg all'anno in Burkina Faso ed in Sudan). In Asia, il sorgo \u00e8 ancora una coltura importante per la sicurezza alimentare in alcune regioni, dove si registrano consumi annui anche superiori ai 70\u00a0kg.\nCome negli altri cereali, la granella del sorgo \u00e8 costituita essenzialmente di amido (intorno al 70%). Il tenore in proteine (10,4% di parte commestibile) \u00e8 comparabile a quello del mais (9,2%) e del frumento (10,6%). Il contenuto in grassi grezzi del sorgo \u00e8 del 3%, superiore a quello del grano, ma inferiore a quello del mais; 100 grammi di sorgo forniscono 329 kilocalorie contro le 358 del mais e le 348 del grano.\nIl sorgo \u00e8 ricco di vitamine del complesso B. Certe \"cultivar\" a endosperma giallo contengono beta-carotene suscettibile ad essere trasformato in vitamina A dall'organismo umano. Esso \u00e8 inoltre ricco in antiossidanti, che si reputa contribuiscono a ridurre i rischi di cancro, diabete, disturbi cardiaci. Il sorgo, inoltre, non contiene elementi biotecnologici che ne facciano un organismo transgenico o geneticamente modificato.\nCerti sorghi hanno le cariossidi di colore scuro. Questa colorazione \u00e8 associata alla forte presenza di tannini negli strati pi\u00f9 superficiali del grano che inibiscono la digestione delle proteine del granello. Questi strati si eliminano con la decorticazione, operazione che pu\u00f2 ridurre la resa fino al 65 - 75%.\nI granelli di sorgo immaturi possono essere consumati arrostiti interi, quelli maturi si possono preparare come \"pop-corn\". In generale, il sorgo \u00e8 consumato sotto forma di granella intera decorticata o di farina. La farina si ottiene da granella decorticata e si usa pura o mescolata alla farina di altri cereali. Si possono distinguere i seguenti gruppi di alimenti tradizionali a base di sorgo:\nInfine, esistono alcune \"cultivar\" di sorgo zuccherino, i cui culmi hanno un tenore zuccherino che arriva fino al 18%, destinate al consumo come prodotto da masticare in Africa, similmente alla canna da zucchero.\nAlimentazione animale.\nCirca il 48% della produzione mondiale di sorgo da granella \u00e8 destinato all'alimentazione animale. I fattori suscettibili di influire sul suo sviluppo e consumo sono l'aumento dei redditi, che stimola la domanda di prodotti zootecnici e la competitivit\u00e0 del prezzo del sorgo rispetto a quello degli altri cereali, del mais in particolare.\nNelle regioni soggette ai danni della siccit\u00e0, il sorgo \u00e8 coltivato sia per la granella, utilizzata per alimentazione umana, che per la paglia da utilizzare come foraggio. Nei paesi meno sviluppati, la paglia pu\u00f2 rappresentare fino al 50% del valore complessivo della coltura, soprattutto negli anni di siccit\u00e0.\nCon un valore energetico paragonabile a quello di un mais di qualit\u00e0 media (da 0,83 a 0,85 UFL/ kg di sostanza secca), il sorgo pu\u00f2 validamente sostituire il mais nella fabbricazione di mangimi. Il suo sviluppo dunque dipende soprattutto: a) dall'evoluzione del consumo pro-capite di proteine animali (in particolare carne di pollo e bovina e latte), a patto che i suoi costi di produzione contribuiscano a mantenerne la competitivit\u00e0. Quest'ultimo aspetto va messo in relazione in particolare con lo sviluppo di nuovi ibridi performanti, adatti a coprire aree di coltivazione pi\u00f9 estese e con la diffusione di pratiche colturali migliorate.\nIl sorgo foraggero \u00e8 prodotto soprattutto in Argentina, Messico, Stati Uniti d'America ed Europa ed \u00e8 destinato al consumo aziendale. Si usa come fieno, foraggio verde o insilato.\nProduzione di energia.\nLa produzione di energia dalle biomasse si pu\u00f2 ottenere sotto forma di:\nIl sorgo, che \u00e8 compreso nelle prime tre categorie, presenta i seguenti punti deboli: bassa qualit\u00e0 della biomassa, alto contenuto in ceneri (5-6%) e in silice (&gt;30% nella sostanza secca) e alta umidit\u00e0 alla raccolta, limitato numero di \"cultivar\" di sorgo fibra disponibili per condizioni ambientali differenziate. Per contro, i punti di forza sono: ciclo annuale, di facile inserimento negli avvicendamenti, completa meccanizzazione e semplicit\u00e0 delle operazioni colturali e buona produttivit\u00e0 (25-28% di sostanza secca). Si consideri, a proposito della produttivit\u00e0 del sorgo zuccherino, che essa \u00e8 molto simile a quella della canna da zucchero data la sua capacit\u00e0 di fornire fino a 5,5 tonnellate di zucchero per ettaro in 100-150 giorni.\nNella produzione di bioetanolo, gli USA detengono la prima posizione con 53 miliardi di litri nel 2011, seguiti dal Brasile con 21,1 miliardi di litri e dall'Unione europea con 4,4 miliardi di litri. Nei paesi dell'America Meridionale (Brasile, Colombia, Per\u00f9) il bioetanolo si produce a partire dalla canna da zucchero. Negli Stati Uniti e in Europa esso viene prodotto prevalentemente dalla granella dei cereali (soprattutto mais e grano, ma anche da barbabietola da zucchero e sottoprodotti agro-industriali), circa un terzo del sorgo prodotto negli USA sarebbe gi\u00e0 oggi usato per la produzione di biocarburante.\nL'etanolo prodotto dal sorgo zuccherino avrebbe notevoli potenzialit\u00e0 in questo campo per la elevata sostenibilit\u00e0 ambientale, economica ed energetica, la semplicit\u00e0 tecnica del processo produttivo ed un bilancio energetico particolarmente favorevole. D'altro canto, va considerato che la sostituzione della benzina con l'etanolo pu\u00f2 provocare incrementi drammatici del prezzo dei cereali, sorgo incluso, con effetti pi\u00f9 marcati sulle fasce pi\u00f9 povere della popolazione.\nAltri usi.\nLa granella fornisce amido, che serve anche a preparare colle, adesivi e destrosio, olio e materia prima per la preparazione dei mangimi. Dal midollo dei sorghi zuccherini si ricava zucchero e melassa. Le fibre dello stocco servono anche per confezionare pannelli utilizzati nelle costruzioni. Le glume, la guaina fogliare e altre parti della pianta di certe \"cultivar\" contengono pigmenti usati come coloranti nelle industrie alimentare e tessile.\nLe infiorescenze ad ombrella, private della granella, sono utilizzate per la produzione artigianale delle tradizionale scope di saggina e ramazze (vedi Scopa), le pi\u00f9 diffuse prima dell'utilizzo di materie plastiche.\nOccupazione e divisione dei ruoli all'interno della famiglia coltivatrice.\nIn coltura meccanizzata asciutta, comprendendo la conservazione e l'essiccazione di una produzione di 60-70 q.li di granella o 4-500 q.li di trinciato per ettaro, sono necessarie 10-15 giornate di lavoro manuale, che possono raddoppiare o anche triplicare in irriguo. In coltura manuale, occorrono 100-110 giornate per coltivare e conservare il prodotto di un ettaro di sorgo. Questo non include il gravoso lavoro al mortaio, che spetta tradizionalmente alla donna, necessario per la trasformazione della granella in farina.\nLa donna partecipa alle attivit\u00e0 produttive con differenze determinate dalle tradizioni culturali e religiose e dai processi economici che modificano tali tradizioni. Nell'Africa sub-sahariana, i ruoli delle donne e degli uomini nella produzione agricola e nelle attivit\u00e0 post-raccolto sono ben definite. L'uomo si incarica della preparazione del terreno per la semina, mentre la donna ha maggiori responsabilit\u00e0 per la semina (o il trapianto), la sarchiatura, la raccolta, la lavorazione e la conservazione del raccolto.\nIn genere, le colture commerciali sono di pertinenza dell'uomo, mentre la donna si occupa delle colture alimentari, seppur con qualche eccezione. Pi\u00f9 spesso, la donna si dedica alla trasformazione dei prodotti alimentari: \u00e8 il caso frequente della distillazione e della vendita della birra da cereali locali (ad esempio sorgo e miglio), attivit\u00e0 molto redditizia alla quale la donna, in Africa, dedica molto tempo e molti sforzi.\nAccaparramento delle terre (\"Land grabbing\").\nNegli ultimi dieci anni, 83,2 milioni di ettari sono stati ceduti ad investitori internazionali nei paesi in via di sviluppo, soprattutto in Africa, regione nella quale \u00e8 particolarmente attiva la Cina\nQuesti terreni, destinati in gran parte alla produzione di cibo per l'esportazione o per la produzione di biocarburanti (per questi: manioca, canna da zucchero, olio di palma, jatropha), sono spesso sottratti alla produzione di alimenti per il consumo locale. La sicurezza alimentare di milioni di persone \u00e8 dunque a rischio.\nPer ora, meno di 300.000 ettari risultano acquisiti per la coltivazione di sorgo. Per la sua attitudine alla produzione di etanolo, il sorgo \u00e8 per\u00f2 suscettibile di svolgere in futuro un ruolo di primo piano in questo processo.\nPolitiche e programmi.\nLa produzione mondiale di carburante etanolo \u00e8 quintuplicata dal 2000 al 2011 passando da 17 a 86 miliardi di litri, in linea con le stime dell\u2019\"OECD-FAO Agricultural Outlook 2008-2017\" che prevedeva che la produzione di etanolo raddoppiasse nel decennio il 2007-2017, raggiungendo 125 miliardi di litri.\nNegli Stati Uniti d'America, il \"Biomass Crop Assistance Program\" (BCAP) contenuto nel \"Food, Conservation, and Energy Act\" del 2008, incoraggia i produttori agricoli nella sperimentazione di colture non alimentari, a contenuta emissione di anidride carbonica, quale il sorgo da biomassa. In questo quadro, i Dipartimenti per l'Energia e l'Agricoltura degli Stati Uniti, cos\u00ec come molti governi statali, sostengono finanziariamente attivit\u00e0 commerciali e dimostrative di colture energetiche. Il sorgo da biomassa avr\u00e0 un ruolo importante, considerato l'interesse che gli Stati Uniti mostrano per le fonti alternative di energia da biomassa per soddisfare i fabbisogni nazionali di energia elettrica e per il trasporto.\nL'Unione Europea, che ha stabilito una quota target di energia rinnovabile del 20% al 2020, ha lanciato il Programma IEE - \"Intelligent Energy Europe\" nell'ambito del quale sono realizzati progetti per la produzione di bioetanolo a partire dal sorgo. A titolo di esempio: il progetto \"Sweethanol\", che si propone la diffusione di un modello europeo sostenibile per la produzione di bioetanolo di prima generazione dal sorgo zuccherino in impianti decentralizzati.\nBibliografia.\nhttps://web.archive.org/web/20150311001553/http://www.icrisat.org/Publications/EBooksOnlinePublications/Publications-2004/King_Boudwin_Award_2004.pdf"}
{"id": "1651012", "revid": "287204", "url": "https://it.wikipedia.org/wiki?curid=1651012", "title": "Alloglossia", "text": "Lalloglossia (dal greco \"allos\", altro, e \"glossa\", lingua) \u00e8 la situazione di una comunit\u00e0 (detta \"alloglotta\") che utilizza una lingua diversa rispetto all'elemento demografico maggioritario di un'entit\u00e0 statale o amministrativa.\nL'alloglossia \u00e8 un concetto relativo che dipende dal punto di riferimento: ad esempio, i tedeschi dell'Alto Adige sono in una posizione di alloglossia se rapportati alla popolazione italiana nel suo insieme, ma se ci si limita ad osservare la provincia autonoma di Bolzano, dove i germanofoni costituiscono la maggioranza assoluta, allora \u00e8 la comunit\u00e0 italofona, a rigore, ad essere alloglotta.\nStoria.\nIl termine \"alloglotto\" ha conosciuto una particolare strumentalizzazione durante il ventennio fascista, quando fu largamente utilizzato per riferirsi agli abitanti dei territori acquisiti in seguito alla prima guerra mondiale (e in particolare dell'Alto Adige della Valcanale Friulana e della Venezia Giulia). La generica etichetta di \"alloglotti\", appellativo usato per evitare di nominare esplicitamente le popolazioni tedesche, ladine, slovene e croate di recente annessione al Regno d'Italia e idealmente destinate a italianizzarsi, serv\u00ec a negare sul piano concettuale le sussistenti differenze etniche e a dare l'impressione di una maggiore uniformit\u00e0 nazionale. Sul piano normativo, nel medesimo periodo storico l'alloglossia fu spesso oggetto di provvedimenti legislativi repressivi."}
{"id": "1651023", "revid": "1573940", "url": "https://it.wikipedia.org/wiki?curid=1651023", "title": "Ascidia", "text": "Ascidia \u00e8 un genere di organismi tunicati della famiglia Ascidiidae.\nTassonomia.\nComprende le seguenti specie:"}
{"id": "1651025", "revid": "486946", "url": "https://it.wikipedia.org/wiki?curid=1651025", "title": "Il sistema Protezione Civile", "text": ""}
