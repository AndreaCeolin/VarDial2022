{"id": "1766295", "revid": "1941276", "url": "https://it.wikipedia.org/wiki?curid=1766295", "title": "Episodi di Farscape (terza stagione)", "text": "La terza stagione della serie televisiva \"Farscape\" ha esordito negli Stati Uniti d'America su SciFi Channel il 16 marzo 2001 e in Italia sul canale Jimmy il 17 aprile 2006.\nStagione di morte.\nTrama.\nD'Argo, Zhaan e Stark non hanno notizie dal pianeta, e Pilota \u00e8 sotto pressione per le continue domande, non si \u00e8 ancora ripreso dalla morte di Aeryn. Nel frattempo, Grunslik \u00e8 con Braca, e pretende di essere pagato per il lavoro svolto, quando arriva Scorpius che, dopo aver parlato con lui, si mangia il chip di John che, ancora legato sul lettino, grida nella speranza che qualcuno lo trovi. Ma gli succede qualcosa di inspiegabile, Harvey \u00e8 ancora nella sua testa e gli dice che l'unico modo che ha per sbarazzarsi di lui \u00e8 morire. Dalla portaerei dei pacificatori arriva un messaggio per Scorpius, non potranno essere l\u00ec prima di cinque arn. Scorpius \u00e8 preoccupato che Talin li possa individuare, Grunslik gli propone di nascondersi in una stanza appartata. Intanto, Harvey continua ad insistere con John che deve morire, che si domanda perch\u00e9, nonostante il chip gli sia stato rimosso, il clone di Scorpius sia ancora l\u00ec. Rygel, ancora sul pianeta, sta cercando Grunslik ma trova il dottor Tolkot e John che non \u00e8 in grado di parlare. D'Argo, Zhaan e Stark decidono di scendere sul pianeta, costringendo Chiana e Jothee a rimanere su Moya. Scorpius e Braca rilevano la navetta di Moya che sta arrivando, e Scorpius colpisce Grunslik alle spalle per prenderne il controllo tramite un collegamento bioneurale. Rygel sta cercando di rianimare Tolkot quando arrivano D'Argo, Zhaan e Stark. Il dottore si riprende e fa il nome di Scorpius. Avvisano subito Creis che, con Talin, fanno un'analisi del pianeta. Scorpius, intanto, costringe Grunslik a fare tutto ci\u00f2 che vuole. Grunslik si fa trovare a terra da D'Argo dicendogli che lo hanno aggredito e poi se ne sono andati. Zhaan sta medicando Grunslik, mentre Stark e D'Argo discutono sul da farsi. Il primo vuole rispettare il volere di John, mentre D'Argo lo vuole salvare e chiede a Tolkot di aiutarlo. Poi si rivolge a Zhaan chiedendole di fare una fusione con John. Nonostante la donna sia ancora scossa per la volta precedente, alla fine acconsente, ma Stark, ad un certo punto, la scollega da Crichton e Zhaan gli comunica che il clone \u00e8 ancora nella testa di John. Zhaan tenta di uccidere John, ma viene fermata. Tolkot dice che il clone si \u00e8 fuso con la coscienza di John. D'Argo sbatte fuori dalla stanza Grunslik e Zhaan, mentre Stark inveisce contro il dottore per tutte le anime che tiene intrappolate nelle capsule. D'Argo chiede a Tolkot di procedere con l'intervento. Zhaan viene contattata da Creis che \u00e8 ancora in orbita intorno al pianeta. Grunslik vorrebbe caricare la bara di Aeryn su una navetta, ma Zhaan prende tempo. Su Moya, Chiana e Jothee si stuzzicano, fino a trascorrere dei momenti di intimit\u00e0. Sul pianeta, il dottore ha \u201criparato\u201d John, dopodich\u00e9 lascia la stanza. John parla con D'Argo, dicendogli che la sua vita senza Aeryn non ha senso, poi entra nel suo subconscio dove incontra Harvey e gli dice che ora ha lui il controllo e lo colpisce fino a rinchiuderlo in un cassonetto. Il dottore nota che una capsula criogenica si sta per aprire e contatta Grunslik che cerca di convincerlo che non \u00e8 niente, ma lui insiste quando la capsula si apre e ne fuoriesce uno scarram che lo uccide. Scorpius vuol sapere da Grunslik perch\u00e9 c'\u00e8 uno scarram vivo sul pianeta, che costa all'uomo un dito, cos\u00ec gli dice di essere stato pagato poich\u00e9 gli scarram gli stanno dando la caccia. Nel frattempo, su Moya, Chiana e Jothee sperano che D'Argo non capisca cos'\u00e8 successo tra loro, quando arriva Rygel che intuisce qualcosa. Sul pianeta, intanto, Braca riesce a localizzare le posizioni di tutti, dopodich\u00e9 Scorpius ristabilisce il controllo bioneurale con Grunslik mandandolo a cercare lo scarram. Stark va a chiamare Zhaan. Grunslik trova lo scarram e gli propone di consegnargli John, ma capisce che lo sta ingannando e, con i suoi poteri, gli scava nella testa e lo rinchiude nella capsula uccidendolo, poi si dirige verso John. Scorpius si rivolge all'ufficiale Cobrin per comunicare un messaggio alla portaerei, e questi si propone di consegnarlo di persona, facendo affidamento sulle sue doti di eccellente pilota. Zhaan e Stark sono davanti alla capsula di Aeryn, e la donna pensa che ci sia ancora della vita in lei, dopodich\u00e9 colpisce Stark, mentre lo scarram raggiunge John e D'Argo, che riescono a fuggire. Il diversivo di Scorpius sta funzionando, ma rimane il problema \u201cTalin\u201d. D'Argo vuol far uscire lo scarram all'esterno, mentre Zhaan, con l'aiuto involontario di Stark, vuol riportare in via Aeryn mediante una fusione, ma questo avr\u00e0 delle conseguenze irreversibili su di lei. Subito dopo la fusione, Zhaan e Stark vengono catturati da Scorpius, ma Aeryn si riprende e li libera, poi si dirige verso la sala operatoria, dove c'\u00e8 John. Nel frattempo, lo scarram ha raggiunto D'Argo e John. Mentre Talin ha agganciato una navetta appena partita dal pianeta e partono all'inseguimento. John e D'Argo stanno avendo la peggio, quando arriva Aeryn che colpisce lo scarram usando la spada Qualta di D'Argo, poi John lo finisce. Entrambi sono increduli nel vedere Aeryn in vita, tanto che John crede sia frutto della sua testa, ma la donna gli dice che \u00e8 stata Zhaan a riportarla indietro mediante la fusione. Talin \u00e8 sempre all'inseguimento della navetta quando si imbatte nella portaerei. Talin aggancia entrambe e fa fuoco distruggendole. Creis comunica a Pilota di aver ucciso Scorpius, e Moya lo conferma. Sul pianeta, Stark dichiara la morte di Grunslik e Tolkot. John fa trasportare a bordo di Moya le capsule che contengono i corpi dei due Interiors, nella speranza, un giorno, di poterli salvare. Intanto, Scorpius e Braca stanno per essere recuperati per essere poi condotti su una nuova base Gammak. Chiana \u00e8 con D'Argo, Rygel e Jothee. John viene raggiunto da Aeryn, si trovano davanti alle capsule, ma la donna dice a John di non voler alcun coinvolgimento emotivo, nonostante entrambi si siano dichiarati l'amore reciproco. Stark \u00e8 con Zhaan quando entra John, che ha appreso da Aeryn che le ha donato la sua energia spirituale. John vorrebbe fare qualcosa per lei, ma Zhaan sta morendo.\nMagnetismo.\nTrama.\nRygel sta spiando un momento di intimit\u00e0 di Chiana, mentre John, D'Argo, Aeryn, Zhaan e Stark sono scesi su una stazione commerciale per fare acquisti. Il pianeta \u00e8 soggetto a scosse causate da perturbazioni \u201cgamma\u201d. D'Argo mostra a John dei tatuaggi che ha procurato per s\u00e9 e Chiana dal momento che ha intenzione di chiederla in sposa, ma John gli dice che forse ci\u00f2 che vuole lui non \u00e8 lo stesso che vuole lei. Su Moya, intanto, Chiana ha appena fatto sesso con Jothee. Sulla stazione, Stark \u00e8 con Zhaan e le dice che trover\u00e0 una soluzione per salvarla. Aeryn mostra a John un'arma che ha appena comprato, quando la sicurezza della stazione si avvicina a loro cercando Crichton, ma Aeryn le risponde che sta sbagliando persona, ma quando la donna, Borlik, ne parla male, John le fa capire che \u00e8 lui, e la donna si congratula per i colpi che ha inferto ai pacificatori offrendo da bere a tutti. La stazione viene investita da una forse tempesta, Aeryn rimane ferita in modo lieve, mentre il gestore del locale, Mordi, ha una barra conficcata in un punto vitale, Zhaan cerca di stargli vicino. Mentre Moya \u00e8 stata sbalzata contro la stazione ed \u00e8 imbrogliata negli anelli di attracco, e tre portelli sono saltati. Nel frattempo, Jothee nota che una delle capsule, dopo l'urto, si \u00e8 aperta e l'uomo all'interno si sta svegliando. Pilota manda Chiana a stabilizzare uno sportello e si scontra con Rygel che le dice di sapere tutto di lei e Jothee. La ragazza lo minaccia, ma Rygel le fa notare che non ci sar\u00e0 bisogno di dirlo con D'Argo, poich\u00e9 l'olfatto di un laxan \u00e8 molto sviluppato. L'uomo, intanto, sta facendo un giro all'esterno di Moya per valutare la situazione e conferma che la nave \u00e8 bloccata nei cavi e che ha trovato una nave; chiede a Pilota di agganciarla e di portarla a bordo di Moya usando la rete di attracco. Sul pianeta, Borlik spiega che la stazione \u00e8 stata \u201cmaledetta\u201d poich\u00e9 hanno costruito nel luogo che loro chiamano \u201cLa Sacra Quiete\u201d, in cui si dice siano nati i grandi dei. Borlik dice che questa \u00e8 la vendetta di \u201cGhesmah\u201d. Su Moya, Jothee sta parlando con l'uomo della capsula, quando si sente improvvisamente male e muore. Chiana, intanto, sigilla la falla e scopre che nella stazione c'\u00e8 una bambina intrappolata e lo comunica a Pilota. China accusa Jothee di aver ucciso l'uomo, quando D'Argo gli dice di recarsi all'hangar navette, ma la ragazza manda Jothee a lavarsi, in modo che il padre non senta il loro odore. Nel frattempo, Aeryn e John stanno andando a prendere la bambina intrappolata nel modulo inferiore della stazione. Durante il tragitto, Aeryn parla con John, e gli propone di fare \u201csesso\u201d, ma senza alcun coinvolgimento sentimentale, quando subiscono un altro urto. Aeryn cade di sotto e dice a John che proseguir\u00e0 la ricerca da sola. La tempesta li ha colpiti di proposito e Pilota comunica che tra non molto arriver\u00e0 una nuova tempesta ancora pi\u00f9 violenta, che la stazione non regger\u00e0. Le tempeste sono attirate da qualcosa a bordo della stazione e John scopre che a bordo ci sono dei fanatici \u201cKemper\u201d e Rygel propone di trovarli ed eliminarli. Intanto, D'Argo sta ispezionando la navetta che ha fatto portare su Moya, e nota che suo figlio si \u00e8 fatto il bagno, ma il ragazzo la prende male e se ne va. D'Argo si avvicina a Chiana dicendole di trovarla attraente e vorrebbe parlarle, ma lei gli dice di non essere pronta ad affrontare l'argomento poi lo lascia per andare a controllare altri portelli della nave. I DRD vengono utilizzati per trovare la fonte che attira le tempeste. Stark nota che qualcosa in Zhaan non va e la obbliga a togliersi il velo e nota che le piaghe stanno infettandosi pi\u00f9 velocemente del previsto. La donna cerca di rassicurarlo. Aeryn contatta Mordi che le d\u00e0 altre indicazioni, poi sente la voce della bambina e si dirige verso di essa. Jothee sta dicendo a Chiana che sospetta che suo padre sappia di loro quando arriva e intuisce che c'\u00e8 qualcosa di strano tra i due e dice di sentire uno strano odore e gli chiede perch\u00e9 si trovano l\u00ec. Chiana gli risponde che stavano controllando la capsula e poi gli chiede se per caso ha parlato con Rygel. D'Argo capisce che Chiana l'ha tradito con Jothee, a cui mostra il tatuaggio che aveva preso per Chiana e glielo imprime addosso con la forza e poi se ne va, ma non prima di avergli detto che l'odore che aveva sentito proveniva dalla capsula bruciata. Sulla stazione, i DRD hanno individuato il segnale, che proviene da Borlik, che cerca di scappare ma viene fermata da John. La donna comincia a recitare una frase: \u201cLak Mar\u00f9 Kab\u00e8\u201d, continuamente, e poi lievita sul soffitto e ci rimane attaccata come fosse una calamita, continuando ad inviare il segnale. Rygel la vuole uccidere, ma Mordi lo ferma dicendogli che se colpiranno il tubo a cui \u00e8 attaccata, nessuno si salver\u00e0, poich\u00e9 \u00e8 fatto di acciaio idro-onium, e la donna gli dice che presto verranno colpiti dall'Apocalisse Purificante. Pilota ha un'idea per staccarla da l\u00ec, mentre Aeryn \u00e8 quasi arrivata dalla bambina. Pilota vuole utilizzare una delle capsule composte da idro-acciaio, in modo da deviare la tempesta attirandola su di loro. John va da D'Argo, dicendogli che sa tutto, e per chiedere il suo aiuto per liberare Moya dai cavi, ma l'uomo ha il cuore a pezzi. Aeryn non riesce a trovare la bambina e il tempo stringe. John sta facendo la predica a Chiana e a Jothee, mentre D'Argo si d\u00e0 dello stupido, poi contatta Pilota per dirgli che sta per uscire da Moya, gli dice addio e va a liberare la nave dai cavi. John e Stark portano la capsula sulla stazione, l'aprono e ci fanno cadere Borlik all'interno e la chiudono dentro. D'Argo ha ancora due cavi da staccare. Tanto Pilota quanto Chiana gli dicono di aspettare l'arrivo di John, ma l'uomo non li ascolta e viene colpito da una scarica elettrica che gli fa perdere i sensi. John cerca di raggiungere D'Argo e Pilota gli dice che Moya \u00e8 disposta a staccarsi dai cavi con la forza, se necessario. Nel frattempo, Aeryn \u00e8 davanti alla porta dove c'\u00e8 la bambina e chiede a Mordi il codice di apertura, ma muore prima di dirglielo. Rygel cerca di convincerla a tornare indietro, ma Aeryn decide di far saltare la porta con l'esplosivo appena comprato. Quando la porta si apre scopre che intrappolati c'era pi\u00f9 di un bambino. All'esterno di Moya, John trova D'Argo e insieme liberano la nave. Ora possono muoversi per attirare su di loro la tempesta, ma D'Argo non vuole rientrare. Aeryn sta portando fuori i bambini, mentre Zhaan le dice di fare pi\u00f9 in fretta. John convince D'Argo a rientrare e lo affida a Chiana, ma l'uomo le dice che sia lei che Jothee devono stargli lontano. Intanto, Borlik si \u00e8 liberata e si \u00e8 attaccata ad una paratia di Moya, ma John ordina a Pilota di staccarla e farla volare nello spazio, dove viene colpita in pieno dalla tempesta. I bambini sono in salvo e Stark li vuole condurre su un pianeta sicuro. John sta parlando con Aeryn ma vengono interrotti da Rygel. Jothee sta dicendo a Chiana che vuole lasciare Moya senza dirlo a nessuno, ma D'Argo li sta ascoltando e scopre cos\u00ec che Chiana l'ha fatto apposta perch\u00e9 non si sentiva pronta alla vita che l'uomo aveva deciso anche per lei.\nUna scelta difficile - Ferite auto inflitte Parte1.\nTrama.\nD'Argo vorrebbe gettare le capsule degli Interion nello spazio, ma Aeryn gli ricorda che per John sono importanti. L'uomo manifesta ad Aeryn la sua rabbia nei confronti di Chiana e Jothee per quello che hanno fatto, ma non si sente ancora pronto per parlargliene. Zhaan sta peggiorando e Stark la osserva con tristezza. Anche Pilota dice a John di essere preoccupato per le condizioni della donna, poi mostra a John che si trovano di fronte ad un tunnel spaziale. Crichton si esalta e ordina a Pilota di iniziare una serie di analisi mentre lui intende uscire col suo modulo, quando Pilota registra l'avvicinarsi di un'altra nave ad altissima velocit\u00e0. John la vede uscire dal tunnel e gli ordina di effettuare uno starburst, ma \u00e8 troppo tardi e la nave aliena si scontra con Moya, che subisce innumerevoli danni. Pilota subisce gli effetti dello scontro, quando dalla nave escono due individui, che non capiscono e non riescono a comunicare, cos\u00ec, John, ordina ai DRD di impiantargli i microbi traduttori, ma ci riesce solo sulla donna, Niala, che risulta alla loro gente contaminata, che gli dice di essere il comandante del vascello di ricerca Radoss Lanar. Nel frattempo, Pilota sta male e vomita su D'Argo e Stark, e poi gli chiede di scollegarlo. Niala deve riparare il generatore Fastilium e poi riattivarlo, e rimane con John, mentre Aeryn mostra Moya all'altro alieno, Kritago. Zhaan \u00e8 nella sua stanza e viene raggiunta da Stark al quale dice che la sua morte \u00e8 vicina, poich\u00e9 ha avuto la visione di un serpente. John e gli altri discutono su cosa fare per preparare Moya ad effettuare lo starburst una volta che gli alieni saranno fuori dalla nave. Chiana cerca di recuperare il suo rapporto con D'Argo, ma lui non ne vuol sapere. Rygel ha aperto una delle capsule, che contiene il corpo di una ragazza. John la sveglia, ma non sembra essere molto socievole. Crichton le dice che forse le loro razze hanno qualcosa in comune e poi le chiede come si chiama, la ragazza gli risponde: \u201cJoolushko Tunai Fenta Hovalis\u201d, che John ribattezza semplicemente \u201cJool\u201d, e le dice che \u00e8 rimasta all'interno della capsula per ventidue cicli, al che, la donna inizia a gridare e, contemporaneamente, Aeryn comunica di tenersi pronti allo starburst, ma qualcosa va storto e John ordina a Pilota di fermare tutto. Zhaan cerca di medicare uno degli alieni, ma senza microbi traduttori \u00e8 impossibile, cos\u00ec si rivolge a Niala che per\u00f2 le fa sapere che non lascer\u00e0 contaminare nessun altro. Pilota perde conoscenza, ma serve il suo aiuto. Aeryn si offre di prendere il suo posto, poi dice a John di non avere fiducia in Niala e di non fidarsi troppo, ma John \u00e8 eccitato dall'idea dei tunnel spaziali. Crichton mostra a Niala il suo modulo, col quale andr\u00e0 nel tunnel con il suo congegno spaziale. Zhaan comunica a Niala che Kresto \u00e8 morto. Aeryn ha sostituito Pilota e dice a Stark che riusciranno a salvare Zhaan. Gli alieni parlano tra di loro, devono portare a termine la loro missione ad ogni costo. Intanto, Jool \u00e8 con Rygel che sta per metterla al corrente di come sono morti i suoi cugini quando arriva Chiana che lo interrompe in tempo. Le due donne non sembrano andare troppo d'accordo, fortunatamente arriva John, che si porta via Rygel. John \u00e8 a bordo del suo modulo con Rygel e Niala gli d\u00e0 alcune direttive. Una volta entrato nel tunnel spaziale attiva il dispositivo che gli ha dato Niala, per registrare immagini e coordinate da dentro, e improvvisamente la nave si stabilizza. Su Moya, D'Argo \u00e8 con Aeryn e si sfoga con lei, ma alla fine finiscono per parlare di John, quando dalla buca di Pilota esce un serpente. Sul modulo di Crichton, Rygel tocca un comando e lo fa uscire dal tunnel. John lo colpisce e ritorna al suo interno per poi dirigersi su Moya attraverso la rete di attracco. Aeryn aggredisce Niala per via del serpente, la donna le dice che quella creatura vive all'interno dei tunnel spaziali. Jool, vedendo la \u201cbestiola\u201d, ricomincia ad urlare, causando dei danni strutturali a Moya, e scoprono che il tunnel spaziale la sta uccidendo. Intanto, Rygel vorrebbe uccidere John, ma Zhaan lo fa ragionare. John, nel frattempo, sta visionando le registrazioni effettuate con il dispositivo di Niala e si ritrova a parlare con Harvey/Scorpius, al quale chiede se pensa che Scorpius sia ancora vivo, e per lui lo \u00e8. Harvey lo esorta ad impadronirsi una volta per tutte della tecnologia dei tunnel spaziali. Dopo una breve riunione, tutti sono propensi ad abbandonare Moya, tranne Zhaan, ma Niala ha un'idea e gliela espone. Zhaan vuole tentare il tutto per tutto pur di salvare la nave. Intanto, Rygel si vuol vendicare di John dicendo a Jool che uno dei suoi cugini \u00e8 morto per salvargli la vita. Chiana va da Zhaan e la donna ha parole sagge per lei. John \u00e8 con Aeryn e, quando lo lascia da solo, viene aggredito da Jool che vuole ucciderlo per aver rubato una parte di cervello da suo cugino, quando arriva D'Argo che la colpisce facendole perdere i sensi. John e D'Argo sono davanti alla nave che quest'ultimo ha trovato, ma ancora non sa come accedervi e poi ordina a John di rinchiudere Jool da qualche parte. Gli alieni, intanto, mandano via una di loro in modo che possa consegnare alla propria gente i documenti che possiedono. Niala crea un diversivo. Chiana sta ispezionando Moya quando chiama tutti che la raggiungono. Aeryn prende una decisione per tutti: abbandonare Moya al suo destino e salire a bordo della nave di Niala. Zhaan dice a Stark di avere fallito, mentre Chiana \u00e8 con D'Argo che le dice di non voler tornare con lei ma che, in un momento come questo, non la lascer\u00e0 da sola. Niala si confronta con Aeryn, mentre John \u00e8 con Pilota, quando vede un'immagine che di sicuro proviene dalla Terra, ma viene raggiunto dal serpente che lo aggredisce.\nLa ruota gira - Ferite auto inflitte Parte2.\nTrama.\nJohn \u00e8 sotto attacco da parte del serpente, ma riesce a metterlo in fuga sparandogli contro. Aeryn e Zhaan sono con lui e l'uomo gli dice di aver visto un'immagine proveniente dalla Terra e che, secondo i suoi calcoli, non \u00e8 molto lontana da loro. Zhaan nota del sangue che appartiene alla razza di Niala, ma John le dice che, a parte lui e il serpente, non c'era nessun altro. Al che, capiscono che gli alieni riescono a rendersi invisibili. Nel frattempo, Niala \u00e8 con uno dei suoi, ed \u00e8 decisa a far credere all'equipaggio di Moya che la nave sta morendo, per convincerli ad abbandonarla. Chiana, Rygel e John parlano di sabotaggio da parte degli alieni, mentre Aeryn, D'Argo e Stark non si fidano pi\u00f9 di John, ma Zhaan gli dice che si devono attenere al piano, indipendentemente dal fatto che Chiana e Rygel siano o no d'accordo con loro. Entrambi i gruppi stanno studiando un modo per smascherare gli alieni senza farsi scoprire. Nel frattempo, Jool \u00e8 stata legata ed imbavagliata. John \u00e8 davanti alla navetta di D'Argo quando l'uomo scende per poi risalire a bordo con John. Sta cercando di capire come funziona, e perch\u00e9 sente questo strano legame con essa. Rygel si trova al nono livello sotto Pilota, dove trova l'aliena morsa dal serpente morta, e Aeryn gli dice di prelevarle alcune setole. Zhaan perde il controllo per via di ci\u00f2 che le sta succedendo. Aeryn le dice che forse non \u00e8 stata una mossa intelligente salvarle la vita, ma Zhaan la rincuora. Intanto, Stark sta effettuando delle riparazioni e si ritrova a discutere con Jool, fino a dare di matto facendola gridare quando un circuito che aveva appena riparato salta e percepisce la presenza di qualcuno nella stanza oltre a loro. Zhaan, John e Aeryn sono con Niala che cerca una giustificazione per ci\u00f2 che ha fatto a Moya per poter portare a termine la sua missione. Nel magazzino, intanto, altri circuiti vengono fatti saltare e D'Argo ordina ai DRD di localizzare l'alieno, quando Chiana viene colpita ad una gamba da una setola avvelenata. D'Argo l'insegue e riesce a colpirlo uccidendolo, poi contatta Zhaan, che dice a Rygel di portarle la setola che ha raccolto dal cadavere dell'aliena e portargliela in laboratorio, poi mette le manette a Niala e la minaccia, dopodich\u00e9 se ne va. Il generatore ha raggiunto la fase di ottimizzazione. John e Aeryn chiedono a Niala una spiegazione e l'aliena spiega loro che la cellula di energia si ricaricher\u00e0 un'ultima volta e quando si svuoter\u00e0 sapranno se le due navi sono destinate a separarsi. Il reattore si sta disattivando in modo permanente e hanno una sola possibilit\u00e0 per non morire. Dopodich\u00e9, Niala esegue una sequenza e gli dice che molto probabilmente Moya verr\u00e0 distrutta. Lungo i corridoi di Moya, Rygel dice a D'Argo e Stark che non \u00e8 d'accordo col piano che hanno approvato, ovvero, una volta che Niala sar\u00e0 entrata nel tunnel spaziale e Moya sar\u00e0 liberata nello spazio aperto, di partire a starburst. D'Argo vuol far ricollegare Pilota ai sensori esterni di Moya. Aeryn e John si stanno organizzando sul da farsi, quando Jool inizia a gridare perch\u00e9 ha di fronte il serpente, che ormai fa parte della loro realt\u00e0 a causa del generatore che \u00e8 a piena potenza. Nel laboratorio, Zhaan \u00e8 riuscita a salvare Chiana, quando ha un malore e D'Argo la sorregge. John libera Jool nominandola sua vice e le d\u00e0 un'arma e deve controllare il pannello di Niala. Jool non se la sente di farlo, ma non ha scelta. John la lascia da sola con Niala che, approfittando di un urlo della ragazza, si libera delle manette. Aeryn e John vengono inseguiti dal serpente, ma riescono a mettersi in salvo salendo sulla nave di D'Argo e in qualche modo riescono ad ucciderlo. John chiude le camere esterne, mentre Aeryn sta controllando la giunzione quattro, che \u00e8 aperta, cos\u00ec come il terzo livello e gli altri gi\u00e0 visionati sono compromessi, e il tempo sta per scadere. Zhaan prega la sua dea affinch\u00e9 salvi Moya. Aeryn raggiunge Pilota, dove c'\u00e8 aria respirabile e, tramite le secrezioni surrenali di Moya tentano di rianimare Pilota. Jool chiede a John perch\u00e9 questa nave \u00e8 cos\u00ec importante per loro e lui le dice che Moya \u00e8 una di famiglia, quando Harvey gli si materializza davanti e gli dice che non vuole pi\u00f9 stare nel cassonetto, poi gli d\u00e0 dei suggerimenti per salvare Moya. John cerca di contattare Jool, che \u00e8 stata colpita da Niala. Aeryn scalcia Pilota per farlo riprendere e far scorrere l'adrenalina nel suo corpo. John raggiunge Niala e cerca di trovare un accordo con lei, ma non vuol sentire ragioni. John cerca di fermarla senza riuscirci e la donna tenta di ucciderlo con le sue setole, ma l'urlo di Jool le distrugge e John la uccide. Ormai non c'\u00e8 pi\u00f9 tempo. John cerca di far ricordare a Jool la sequenza inserita da Niala, ma la ragazza non la ricorda. La struttura di Moya comincia a collassare, ma nessuno vuole lasciare Moya e Pilota deve inizializzare lo starburst e attivarlo sette microt dopo che la nave di Niala avr\u00e0 liberato Moya. Ma c'\u00e8 un problema, qualcuno deve attivare il generatore Fastilium. Aeryn si offre volontaria, ma Zhaan glielo impedisce dicendo che sar\u00e0 lei a salire a bordo della nave aliena, poi mostra ai suoi amici l'avanzata degenerazione delle sue cellule. Si congeda da tutti loro con parole d'affetto, lasciando Stark nello sconforto totale, e chiedendo a quest'ultimo di accompagnarla con lo spirito nel suo ultimo viaggio, dopodich\u00e9 viene risucchiata a bordo della nave aliena che si stacca da Moya, smaterializzandosi sotto ai loro occhi uccidendola. Moya e il suo equipaggio sono trascinati all'interno di un tunnel spaziale, Aeryn prende i comandi manuali e riescono a tornare nello spazio. Rygel \u00e8 con Pilota, entrambi sentono gi\u00e0 la mancanza di Zhaan, mentre Chiana discute per l'ennesima volta con Jool. D'Argo si \u00e8 rinchiuso sulla sua nave, mentre Aeryn sta parlando con Stark del suo perduto amore. John \u00e8 nella stanza di Zhaan, in compagnia di Harvey/Scorpius guardando un video dei \u201ctre marmittoni\u201d.\n\u2026Destinazioni diverse.\nTrama.\nJohn, Aeryn, D'Argo, Stark e Jool sono scesi su un pianeta estinto, all'interno di un monastero dove si trova un monumento commemorativo alla pace dove, tramite dei visori, possono vedere la storia del loro passato. Aeryn e Jool litigano e vengono separate da D'Argo, mentre Rygel e Chiana sono rimasti a bordo di Moya e a Pilota serve ancora un arn di tempo per sistemare i condensatori e poter ripartire. Rygel \u00e8 nella stanza di Zhaan, intento ad arraffare qualcosa, ma dopo aver parlato con Chiana desiste dal suo intento. John vuole mostrare a Stark una cosa tramite il visore, ma dopo un po' l'uomo d\u00e0 i numeri per le innumerevoli morti che vede e vengono trasportati indietro nel passato del popolo che abitava il pianeta e sono sotto attacco. Trovano rifugio all'interno delle mura del monastero, ma vengono circondati. Aeryn dice loro di essere stati mandati come rinforzi. Dopo averli convinti, vengono attaccati dai Vennek. Aeryn protegge Dekon che, stando alla storia dei pacificatori era un vero e proprio eroe, ma l'ufficiale Turner muore. Pilota chiede informazioni a Chiana, poich\u00e9 le istruzioni d'orbita automatizzata erano trasmesse in \u201cGiokaceano\u201d, mentre Moya ha ricevuto una richiesta di lasciare l'orbita in dialetto \u201cVennek\u201d di base, Chiana gli dice di contattare John e D'Argo, mentre lei controlla le frequenze. Aeryn, John e D'Argo sono d'accordo sul fatto di non modificare la storia, mentre le infermiere che si trovano nel monastero curano Jool, ferita durante l'attacco dell'Orda. Aeryn, parlando con il sottufficiale Dekon, scopre che, in realt\u00e0, il ragazzo era stato assoldato come supervisore alle comunicazioni e che \u00e8 un cuoco, e non un combattente. John sta parlando col prigioniero, il generale dei Vennek, Graims, mentre Stark, tramite il visore, riesce a localizzare la fessura temporale, e Jool ne viene risucchiata ritornando nel giusto tempo. D'Argo va a recuperare gli altri, ma la storia risulta modificata e Stark va in crisi. D'Argo, Aeryn e John vogliono che indossi di nuovo il visore per ritrovare la fessura, ma Stark si rifiuta. Con la loro presenza hanno cambiato la storia condannando milioni di persone. John ha un piano per riportare tutto a posto, ma Aeryn \u00e8 convinta che non funzioner\u00e0. Nel frattempo, Jool \u00e8 tornata su Moya e litiga con Chiana. Pilota scopre che il pianeta ha subito un conflitto armato circa cinquecento cicli or sono. Nel passato, Aeryn si ritrova a parlare con Dekon di morte e paura. John parla col generale e scopre che il motivo del conflitto \u00e8 l'acqua che, all'esterno si \u00e8 prosciugata e l'unica fonte rimasta si trova all'interno del monastero, e che l'Orda \u00e8 pronta a tutto pur di averla, anche se lui vorrebbe la pace. Un'infermiera sta medicando D'Argo, capisce che sono in minoranza e chiede all'uomo di prendersi cura di sua figlia, qualora dovesse succedergli qualcosa. Stark conosce Sintrina, una ragazzina che ha perso il padre. John vuole liberare il generale Graims affinch\u00e9 convinca la sua gente a firmare una tregua ma, una volta saliti sulla mura, l'infermiera gli spara uccidendolo, mandando all'aria il piano di John, che viene catturato e legato. Quando la donna sta per ucciderlo, la figlia della donna, Sintrina, glielo impedisce. Crichton cerca di spiegarle che i capi Vennek volevano la pace, ma il suo gesto ha compromesso tutto. Aeryn si arrabbia con lui per non averla informata. Un soldato dell'Orda manda loro un messaggio in cui li informa che all'alba tutti i civili Giokaceani verranno uccisi. John si trova sempre legato, con Harvey/Scorpius che gli suona l'armonica, ma stranamente non ha alcun suggerimento da dargli. Aeryn propone a John di registrare un messaggio in cui dichiarano di volersi arrendere, ma John non \u00e8 d'accordo, vuole risistemare la linea temporale, e c'\u00e8 un solo modo per farlo, Dekon deve morire, proprio come nel passato che hanno visto, dopodich\u00e9 devono attraversare la fessura. Stark sta pregando per i morti, mentre D'Argo fa la conoscenza di Sintrina, che ha paura di essere dimenticata, e lui le dice di lasciare un segno inciso. Dekon, intanto ha preparato il messaggio di resa totale. Aeryn si offre di consegnarlo, ma lui glielo impedisce e sale sul muro, dove viene ucciso con una freccia nel petto. Su Moya, il pianeta \u00e8 completamente morto a causa di un feroce conflitto militare. Intanto, al monastero, Stark non riesce a ritrovare la fessura quando vengono attaccati dall'Orda. John si fa slegare da Aeryn, nonostante la madre di Sintrina abbia cercato di impedirglielo. Ora seguiranno il piano di Aeryn. L'Orda irrompe e ha inizio il combattimento. Pilota dice a Chiana di guardare lo schermo, il pianeta \u00e8 sparito e la ragazza vuole uscire per andarli a cercare. Intanto, sul pianeta, si continua a combattere e a morire. L'Orda subisce ingenti perdite e si ritirano. Chiana \u00e8 fuori con una navetta. La fessura \u00e8 tornata e Stark non vede nessuna morte. D'Argo si congeda da Sintrina e raggiunge Stark alla fessura. John parla con l'infermiera e le dice di non preoccuparsi, che andr\u00e0 tutto bene e ci sar\u00e0 la pace, poi se ne va. Aeryn sta onorando il corpo di Dekon, poi raggiunge gli altri e insieme attraversano la fessura tornando nel loro tempo. Chiana li raggiunge mettendoli al corrente di quanto \u00e8 successo mentre non c'erano, ma che purtroppo, la storia \u00e8 stata modificata. I Vennek li hanno sterminati tutti, e John si sente responsabile di quanto accaduto. D'Argo trova il segno lasciato da Sintrina.\nMangiami.\nTrama.\nJohn si trova a bordo di una navetta di Moya con D'Argo, Chiana e Jool. Hanno dei guasti e devono tornare al pi\u00f9 presto su Moya, quando la vedono in lontananza, ma non \u00e8 la loro nave, ma un altro leviatano che porta ancora il collare dei pacificatori. Purtroppo non possono far altro che atterrare. Una volta scesi danno un'occhiata in giro, la nave \u00e8 semidistrutta, quando D'Argo viene attaccato da una strana creatura che Chiana prontamente elimina. Per aggiustare la loro navetta hanno bisogno di un cavo \u201ctrikei\u201d e delle bobine \u201cnerium\u201d. Jool propone di prendere un'altra navetta, ma a bordo non ce ne sono, e nemmeno capsule di salvataggio. John e D'Argo vanno a cercare i pezzi, mentre Jool decide di rimanere alla navetta e John costringe Chiana a rimanere con lei. Crichton e D'Argo si trovano davanti ad una porta che non si vuole aprire quando, improvvisamente si apre e, una volta che sono entrati, si richiude dietro di loro. Lungo il tragitto, D'Argo trova dei resti di ossa, con molta probabilit\u00e0 sebaceane. John \u00e8 intenzionato a trovare il \u201cpilota\u201d della nave, mentre D'Argo trova i cavi trikei e non \u00e8 d'accordo con lui e vuole scendere al livello sette, ma John insiste e, dopo aver discusso, i due si separano. Jool e Chiana si allontanano dalla navetta. Chiana provoca Jool colpendola al volto quando la porta si apre e l'attraversa, ma si richiude dietro di lei lasciando Jool dall'altra parte. Sulla nave, intanto, un alieno dall'aspetto sinistro si aggira per i corridoi. D'Argo trova una bussola, mentre John raggiunge il pilota, che \u00e8 circondato da individui che lo stanno mordendo ma che riesce a mettere in fuga. Il pilota \u00e8 terrorizzato e John cerca di calmarlo, quando questi gli chiede di ucciderlo, poich\u00e9 Groghen se lo sta mangiando. Chiana, nel frattempo, si aggira per la nave e si ritrova circondata e aggredita da un gruppo di persone, gli Xarai (pacificatori), ma lei riesce a difendersi. John, \u00e8 sempre con pilota che gli dice che la nave Roviun trasportava prigionieri Clishaal. Chiana viene ferita e chiama D'Argo e John che accorrono in suo aiuto. Chiana fugge e D'Argo si trova davanti a Karevak, che lo intrappola in una bolla. John viene attaccato e Chiana lo raggiunge e assistono alla rimozione del cervello di D'Argo da parte di Karevak. Chiana, in preda alla disperazione, inizia a sparare all'impazzata. Su Moya, intanto, Pilota parte a starburst perch\u00e9 la nave ha ricevuto una richiesta d'aiuto da Talin. Aeryn tenta di contattare Creis, ma n\u00e9 lui n\u00e9 Talin rispondono, cos\u00ec, la donna, decide di salire a bordo per capire cosa sta succedendo. Talin ha subito parecchi danni e Creis \u00e8 privo di conoscenza. Sull'altro leviatano, Chiana vorrebbe dare degna sepoltura a D'Argo quando incontrano due Xarai che si stanno mangiando la nave e John li uccide, dopodich\u00e9, con Chiana, cercano una via di fuga. Nel frattempo, Jool \u00e8 ancora da sola e terrorizzata quando si apre la porta e si rifugia sulla navetta. John e Chiana sono tornati da Pilota e vogliono le bobine di nerium, ma quest'ultimo non sembra ben disposto a collaborare. Intanto, Chiana brucia il corpo di D'Argo e lo getta di sotto. I due non si spiegano come mai hanno utilizzato una nave per un solo prigioniero, quando vengono aggrediti da Karevak che atterra John e insegue Chiana che tenta di scappare ma viene imprigionata nella bolla come D'Argo e clonata. Karevak ne mangia una e l'altra fugge terrorizzata. Su Talin, Aeryn e Rygel sono con Creis. Rygel rimuove il controllo neurale da Creis, quando Talin inizia a precipitare. Aeryn se lo fa restituire e glielo rimette a posto, stabilizzando la nave. John, intanto, si \u00e8 ripreso e si mette a cercare Chiana che \u00e8 sconvolta e si sta nascondendo. John torna dal Pilota e gli dice che vuole riprendere il controllo della nave. Nel frattempo, Karevak si trova da D'Argo che \u00e8 ancora vivo ma tenuto prigioniero. Chiana sembra aver perso la ragione. John cerca di ricollegare il Pilota, ma questi non riesce a raggiungere la console. D'Argo offre a Karevac la possibilit\u00e0 di salvarsi andandosene via di l\u00ec, ma a questi non interessa, l'unica cosa che vuole \u00e8 che D'Argo si riproduca con una Clishaal, quando la nave inizia a riattivarsi. John fa forza a Pilota e tenta di ricollegare il cavo del nexus centrale quando sente il Pilota gridare ma quando arriva lo trova morto. Karevak lo ha ucciso. Aeryn vuole andare a recuperare gli altri, mentre Rygel vorrebbe partire a starburst, al che, la donna lo minaccia e poi se ne va. Jool, intanto, aspetta che gli altri la raggiungano. John sta aspettando Karevac, mentre Chiana ritrova D'Argo vivo e lo libera per andare a cercare Crichton. Karevak ha raggiunto John, quest'ultimo vuole partire a starburst nonostante la nave non ne abbia la possibilit\u00e0. Jool sta per spararsi alla testa quando la nave sobbalza e sbaglia il colpo e Chiana assiste alla scena. John viene aggredito da Karevak che a sua volta viene aggredito dai Clishaal. John e D'Argo raggiungono Chiana e Jool e lasciano la nave prima che questa esploda, ma hanno una sorpresa, i John sono due. Su Moya, Stark sta medicando la ferita di Chiana mentre D'Argo inizia a domandarsi se lui \u00e8 l'originale o \u00e8 il clone. I due John, intanto, da ore vanno avanti facendo le stesse identiche cose sotto gli occhi di Aeryn e Rygel.\nCondivisioni.\nTrama.\nJool sta medicando Creis, mentre Moya \u00e8 collegata a Talin e gli sta facendo una trasfusione, ci\u00f2 fa sobbalzare la nave. Nel frattempo, John 1 e John 2 sono con Aeryn e discutono su chi sia l'originale e chi il clone. Aeryn decide di dare a John 1 una maglietta per distinguerli. Talin sta morendo, necessita del Cromextin che D'Argo, Rygel e Chiana sono andati ad acquistare sul pianeta Kanvia. I due John litigano su chi di loro sarebbe dovuto andare con loro, e John 2 dice che non si fida a lasciare Creis su Moya, anche se l'uomo \u00e8 in coma sotto uno stabilizzatore medico. Al che, Aeryn propone a John 1 di tenere d'occhio Creis mentre John 2 di salire su Talin ad aiutare Stark. Intanto, sul pianeta, Rygel sta trattando per l'acquisto del Cromextin, ma gli dicono che deve parlare con il direttore della sicurezza, che entra con un suo uomo e comincia a dar fastidio a Chiana. D'Argo interviene picchiandoli mandando all'aria l'accordo. Su Talin, Stark e John 2 si rendono conto che la nave \u00e8 ridotta molto male, e il nexus del condotto primario \u00e8 sovraccarico, ed \u00e8 impossibile rimuovere il controllo neurale che collega la nave a Creis senza ucciderli entrambi. Su Moya, John 1 va da Jool, che continua a far di tutto per salvare Creis, ma non sembra ottenere alcun risultato. John 1 le d\u00e0 un campione del suo sangue da analizzare, per stabilire che \u00e8 lui l'originale. Dopo un attimo di riluttanza, la ragazza accetta di analizzare il campione. John 1 esce dalla stanza e Creis si riprende aggredendo Jool, ma sentendo le sue grida torna indietro impedendo a Creis di strangolarla e vengono raggiunti da Aeryn. Creis \u00e8 sorpreso nel vedere la donna ancora viva, poi gli dice che sono stati attaccati dai pacificatori. Rygel \u00e8 davanti all'alto comando per scusarsi e trattare per l'acquisto del Cromextin, ma questi non intendono fare affari con loro e gli concedono un arn di tempo per lasciare il pianeta, o useranno la forza. Su Moya, Creis accede ai diari di Talin e Aeryn riconosce la neve, un \u201cvigilante di classe Pantek\u201d, una squadra di recupero. I pacificatori vogliono riavere Talin. Creis vorrebbe tornare su Talin, ma Aeryn glielo impedisce. Rygel \u00e8 tornato sulla navetta pronto a tornare su Moya, ma Chiana e D'Argo cercano un canale alternativo per procurarsi il Cromextin, e hanno manomesso la navetta per impedirgli di andarsene. John 1 lascia Aeryn e Creis e quest'ultimo d\u00e0 alla donna un video in cui vede una registrazione di quando era bambina e conosce finalmente sua madre, Xhalax Sun, e scopre di essere stata concepita per amore, e non per errore o perch\u00e9 doveva rinforzare i ranghi, ma Creis le dice anche che fa parte di un battaglione d'\u00e9lite, e che \u00e8 lei a dargli la caccia. Jool chiede a John 1 un campione di tessuto da analizzare. Sul pianeta, il figlio del comandante, ordina di aprire il fuoco contro Moya e Talin, nascoste nella bonosfera. Stark e John 2 vorrebbe scendere, ma non possono o verrebbero colpiti, e nemmeno salire, o verrebbero rilevati dai pacificatori. D'accordo con Creis, decidono di attivare le armi di Talin e John 1 ordina a Pilota di portare sotto lo strato delle nubi del pianeta per aprire un canale di comunicazione. John 2 minaccia di attaccarli se non cessano il fuoco, al che, il sovrano di Kanvia, Rinik Prelanot, ordina il cessate il fuoco e lo invita a scendere sul pianete per trattare l'acquisto del Cromextin. John 2 fa la conoscenza di Rinik Prelanot, di suo figlio Rinik Tolven, direttore della sicurezza e sua figlia Rinik Sarova, direttrice dei servizi. John 2 cerca di fargli capire che vogliono solo fare affari, dopodich\u00e9 se ne andranno, ma Tolven gli fa mettere sulla testa uno Stranat, una specie di granchio che rileva l'andamento delle onde cerebrali ed \u00e8 sensibile alle dissonanze cognitive, e se menti ti uccide. Dal momento che John 2 non sta mentendo, Prelanot glielo fa rimuovere. Su Talin, intanto, Aeryn e Creis non possono fare nulla fino a quando non avranno il Cromextin. Creis le dice che si deve unire a loro, dal momento che \u00e8 coinvolta sua madre. Talin non si lascer\u00e0 prendere senza combattere, e spera che la sua presenza a bordo possa offrire un'altra soluzione. John 2 dice a D'Argo che occorre un po' di tempo perch\u00e9 riescano a procurargli sei \u201clenet\u201d, nel distretto non ne hanno abbastanza. Chiana vorrebbe attaccare e procurarselo, ma D'Argo non sembra dello stesso parere, quando una donna si avvicina a John 2 e gli consegna un congegno, \u00e8 un telefono. Sarova vuole parlargli in privato a proposito del Cromextin, che non hanno intenzione di dargli, cos\u00ec gli chiede di incontrarsi in un corridoio sul retro del locale. John 2 ci va accompagnato da Chiana e D'Argo che per\u00f2 rimangono nascosti. Sarova porta John 2 all'interno del suo locale privato, ma finch\u00e9 sono dentro, qualcuno immette all'interno una sostanza gelatinosa arancione e successivamente una blu che, mentre i due stanno parlando si unisce ed esplode. John 2 riesce ad impedirgli di uccidere la donna, ma rimane gravemente ferito. D'Argo e Chiana accorrono in suo aiuto e lo riportano su Moya, dove Jool tenta di salvargli la vita, ma ha perso molto sangue e John 1 si offre di darglielo. John 1 sta meglio e viene raggiunto da Jool che gli dice che sia lui che l'altro John sono identici. John 1 entra nella stanza ed \u00e8 intenzionato a portare a termine la missione e si fa raccontare da John 2 quello che sa. Sul pianeta, Tolven accusa sua sorella di essersi incontrata di nascosto con John 2, e di avere dei testimoni che li hanno visti, e che l'uomo, dopo l'esplosione, era ferito. La donna nega, quando entra John 1 che non presenta un graffio, che dice di avere due navette pronte per il trasporto del Crometix. John 1 si finge sorpreso di quanto successo a Sarova, ma Tolven chiede a John 1 una spiegazione, dicendo che qualcuno lo ha visto con la donna. Prelanot ha dei dubbi al riguardo. Al che, John 1 si alza e prende lo \u201cstranat\u201d e se lo mette sulla testa. Passato il test, Prelanot ordina che gli sia consegnato il carico. Su Moya, John 2 si alza dal letto e viene informato da Aeryn che parte del carico \u00e8 stato portato su Talin, e che Creis tenter\u00e0 di ripristinare lo starburst, ma John 2 non si fida di lui e chiede ad Aeryn se si fida. La donna gli dice di credere alle sue parole. Su Talin, Creis dice a Stark, Chiana e Rygel di spargere il Crometix sulla nave, ma qualcosa non va e Talin comincia ad avere le convulsioni. Jool analizza il Crometix e scopre che vi \u00e8 stato aggiunto del Clorium, un narcotico che stordisce i leviatani. John 2 vorrebbe che Jool filtrasse via il Clorium, ma la ragazza non ne \u00e8 capace, allora si rivolge a Pilota chiedendogli se Moya sarebbe in grado di filtrarlo, e lo fa. Aeryn e John 2 salgono su Talin, mentre Chiana e Jool immettono il Crometix nei filtri di Moya. Aeryn e John 2 scendono al di sotto della bonosfera, mentre John 1 e D'Argo si sentono \u201cfregati\u201d da Tolven e gli mette sulla testa lo stranat. Scopre cos\u00ec che non \u00e8 stato lui a tentare di ucciderlo, ma alla domanda del padre se lo ha tradito, questi mente e viene ucciso. Creis sta ripristinando alcune funzioni di Talin con l'aiuto di Stark quando vengono raggiunti da Aeryn e John 2. Nell'ufficio di Prelanot, Sarova ordina di lanciare i missili contro Moya e Talin, il padre non \u00e8 d'accordo, e la donna lo uccide e fa aprire il fuoco. Sotto i colpi, le due navi non possono far altro che lasciare la bonosfera e Creis ordina a Pilota di sganciarsi da Talin per partire a starburst, successivamente, anche Moya effettua uno starburst, poco prima che i pacificatori li raggiungano. In un vicolo del pianeta, Sarova si trasforma in una creatura, che aveva ucciso la donna nel locale, e viene raggiunto dal comandante Xhalax Sun. Su Moya, John 1 si accorge che John 2 gli ha rubato \u201cWynona\u201d, la sua pistola, e il suo taccuino con la penna e lo fa andare in bestia, soprattutto perch\u00e9 \u00e8 rimasto a bordo di Talin con Aeryn. Su Talin, Rygel scopre che non potranno tornare su Moya per tanto tempo, fino a quando la squadra di recupero non sar\u00e0 pi\u00f9 per loro una minaccia. John 2 viene a sapere da Aeryn che al comando della squadra di recupero c'\u00e8 sua madre, ma che per proteggere Talin \u00e8 disposta anche ad ucciderla.\nFormazione di Talin: John 2; Aeryn; Creis; Rygel e Stark\nMostri dagli occhi verdi.\nTrama.\nTalin: John 2 sta cercando di fare delle riparazioni, ma viene distratto dai DRD, quando si accorge che la sua \u201cWynona\u201d \u00e8 sparita ed intima a Creis di ridargliela. Nel frattempo, Aeryn \u00e8 con Creis in sala comandi, la donna cerca di alleviare il dolore a Talin, quando arriva John 2 e Creis deve rimandare la sua conversazione con Aeryn ad un secondo momento e farlo entrare. Aeryn si trova a di continuo in mezzo ai due che non fanno altro che litigare. Ad un certo punto John 2 vede una specie di luna, ma quando si rendono conto che in realt\u00e0 si tratta di un Budong, ormai \u00e8 troppo tardi e vengono ingoiati dall'animale. Talin \u00e8 spaventato e continua a sparare all'impazzata, fino a perdere il cannone. Creis tenta di calmarlo, senza riuscirci, ma Aeryn, dopo un po', ci riesce. Sono finiti in una corrente elettromagnetica che li trascina sempre pi\u00f9 gi\u00f9, all'interno del Budong. A John 2 viene un'idea e, nonostante lo scetticismo di Creis, secondo Aeryn potrebbe funzionare. Utilizzando dei siluri \u201cTak 5\u201d portatili con arpioni di Ilenium legati a fusione, vogliono ancorare la nave in modo da arrestarne la discesa. Mentre John 2 e Aeryn agganciano gli arpioni, Creis ha qualche problema con Talin che mette in discussione ogni suo ordine. La nave \u00e8 stata stabilizzata. Nel frattempo, su una navetta, Stark e Rygel arrivano sul luogo dell'appuntamento, ma non trovano Talin e pensano che se ne siano andati, quando Stark riconosce il Budong e spegne tutti i comandi della nave, perch\u00e9 il Budong \u00e8 attirato dall'elettromagnetismo. Rygel non \u00e8 d'accordo, ma Stark riesce a spegnere tutto appena in tempo e il Budong li passa via. Su Talin, intanto, Creis ha messo le comunicazioni in modalit\u00e0 riservata per mostrare una cosa ad Aeryn. In un'altra stanza, John 2 trova un chip e decide di guardarlo. Riguarda una conversazione avuta da Aeryn con Creis in cui i due finiscono per avere un rapporto sessuale. John 2 si dirige verso la sala comandi, ed \u00e8 sconvolto. Quando entra, trova i due in atteggiamento ambiguo. Creis dice a John 2 che vorrebbe far uscire la nave dal di dietro della nave, e dopo, Creis gli comunica che Aeryn ha accettato di farsi installare l'interfaccia neurale per collegarsi a Talin, al che, John 2 esce dalla stanza ed Aeryn lo segue. L'uomo le dice di aver visto il e finiscono per litigare. Stark ha legato ed imbavagliato Rygel, ma quest'ultimo, riesce a farsi togliere il bavaglio e gli vomita addosso riuscendo a liberarsi. Su Talin, Creis sta per impiantare l'interfaccia neurale ad Aeryn, John 2 vorrebbe impedirglielo, ma \u00e8 chiuso fuori, e la nave non lo lascia entrare. Dopo essere stata connessa a Talin, Aeryn cerca di prendere confidenza con la nave, quando Rygel riesce a mettersi in contatto con loro e viene a sapere che si trovano all'interno del Budong e che vorrebbero uscire dal tratto digestivo, ma Stark li ferma dicendogli che sarebbe un suicidio perch\u00e9 il suo stomaco arde a cinquemila clens, al che, Talin si fa prendere dal panico. Rygel disattiva le comunicazioni. Talin aggredisce Creis e Aeryn chiama John 2 in aiuto, ma quando arriva, Creis \u00e8 scomparso. Aeryn lo ritrova, sta sganciando i cavi sotto il controllo di Talin. Aeryn deve rimanere alla postazione, quindi ci va John 2 a fermarlo, ed \u00e8 costretto a sparargli, scoprendo cos\u00ec cosa Talin sta facendo a Creis. Talin sta ferendo Creis e Aeryn \u00e8 costretta a disattivarlo sganciando i canali beta. John 2 \u00e8 con Creis e vuole sapere che diavolo sta succedendo e l'uomo gli dice che si tratta di \u201csanguinamento cibernetico di riflusso\u201d, e che le piaghe sono causate da Talin quando \u00e8 sotto stress. Talin controlla Creis. John 2 va a controllare i cavi mentre, all'esterno, Rygel vorrebbe riattivare la navetta per andarsene, quando a Stark viene un'idea e vorrebbe comunicarla a Creis, Aeryn e John 2, ma Rygel ha inghiottito un componente per le comunicazioni, quindi Stark decide di riprenderlo con la forza. Aeryn raggiunge John 2, che cerca di riparare i danni, ma mentre stanno discutendo, Stark li contatta e spiega loro il suo piano. Vuole far \u201cvomitare\u201d il Budong, ma dovranno scaricare un po' di combustibile al cesio che unito all'acqua e al ghiaccio producono acqua esplosiva, in modo da venire rigettati fuori, ma non funziona senza una fonte di ignizione. In un primo momento rifiutano, ma ad Aeryn viene in mente di usare i missili, basta solo riattivarne le testate. Mentre John 2 esce per attivare le testate a cinquecento microt dalla detonazione, Aeryn chiama Creis e vanno in sala comandi. Stark far\u00e0 da \u201ccaramella\u201d elettromagnetica per attirare il Budong. La cosa funziona, ma Rygel comincia a brontolare e Stark lo colpisce. John 2 \u00e8 pronto per attivare la sequenza, ma qualcosa non va, Talin toglie la comunicazione, John 2 preme il pulsante verde e il cavo si sgancia. John 2 sta raggiungendo una porta ma Talin lo chiude fuori. Creis vorrebbe che Aeryn lo lasciasse al suo destino, ma la donna corre da lui, si toglie l'interfaccia neurale e riesce a trascinarlo dentro la nave appena in tempo. Vengono espulsi fuori dal Budong e successivamente Creis recupera la navetta con a bordo Stark e Rygel. Aeryn decide di non rimettersi l'interfaccia, nonostante Creis non condivida la sua scelta. John 2 \u00e8 seduto in un corridoio della nave e viene raggiunto da Aeryn. Dopo essersi chiariti, finalmente si baciano.\nIl tempo perduto.\nTrama.\nMoya: John 1 sta camminando quando si trova davanti ad un tunnel spaziale e Scorpius \u00e8 dietro di lui. In realt\u00e0 \u00e8 Scorpius che sta analizzando il chip che ha estratto da Crichton, quando Braca lo chiama, hanno trovato un tunnel spaziale e possono iniziare i test. Su Moya, intanto, John 1 vorrebbe rimanere in quell'angolo si spazio perch\u00e9 sente che nelle vicinanze c'\u00e8 un tunnel spaziale, ma gli altri non sono d'accordo e vogliono andarsene. Crichton si rivolge a Pilota che lo informa che la nave sta attraversando un ammasso elettromagnetico e John 1 viene attraversato da una strana creatura che lo fa lievitare e cadere a terra privo di sensi. Quando si riprende dice a Pilota che \u00e8 entrata una luce, ma i sensori di Moya non hanno registrato niente. Quando vede che \u00e8 in una pozza di sangue e corre preoccupato a cercare gli altri e incontra Chiana che gli dice che forse se l'\u00e8 sognato, dato che non dorme da dieci giorni solari. John 1 prende un DRD per controllarlo, ma non trova niente di strano. Si siede e si appisola, quando si risveglia ha del sangue che gli cola dal braccio e corre da Pilota, dicendogli che secondo lui ha a che fare con l'ammasso che hanno attraversato, ma Pilota gli riconferma che era innocuo. Intanto, Moya ha qualche problema interno e Jool si lamenta con Chiana quando vengono raggiunte da D'Argo e John 1 che, nonostante non ne abbiano voglia, li costringe a stare con loro. Ma quando Chiana si alza e scivola sul bagnato, John 1 ordina al DRD di mostrar loro la registrazione e notano che ad un certo punto perdono i sensi, ma non ricordano niente. Nel frattempo, sulla nave di Scorpius, Braca lo informa che il predatore ha conservato la sua integrit\u00e0 negli ultimi sei rientri, senza nessuna distorsione gravitazionale. Il tunnel spaziale sta degenerando, quindi hanno poco tempo per testarlo con a bordo un pacificatore. Drilik, capo progetto, si offre volontario. Su Moya, John 1 si informa se anche loro hanno notato qualcosa di strano, ed \u00e8 cos\u00ec, quando cerca di contattare Pilota ma questi non risponde e decidono d'andare da lui, ma hanno una sorpresa, un'entit\u00e0 aliena, Talip, si \u00e8 impossessata di lui perch\u00e9 deve catturare ed eliminare il \u201cportatore di energia\u201d malato, che si trova dentro uno di loro. Jool vorrebbe una spiegazione, che non possono darle. John 1 chiede a D'Argo di verificare se sulla nave si sono registrate strane anomalie. Jool crede che sia John 1 posseduto dall'alieno, dal momento che \u00e8 il primo ad esserne entrato in contatto. Poi Chiana dice con gli altri che forse \u00e8 Pilota ad essere infetto e che li stia imbrogliando, ma Jool vorrebbe prendere una navetta e andarsene. Esce dalla stanza e D'Argo la segue. Il predatore \u00e8 tornato, ma una volta aperto l'abitacolo ne fuoriesce il corpo liquefatto. Scorpius affida a Drilik il prossimo collaudo e nomina Cockiure Strapper nuovo capo progetto. D'Argo e John1 vanno da Talip insistendo per parlare con Pilota, che gli conferma la presenza del portatore. Talip gli spiega che il portatore \u00e8 un bambino e li pu\u00f2 possedere, ma che lui non pu\u00f2 inserirsi come ha fatto con Pilota perch\u00e9 rischierebbe di ucciderli. John 1 e D'Argo si stanno facendo domande personali, dal momento che il portatore non \u00e8 in grado di conoscere le loro cose pi\u00f9 personali, quando arrivano da Chiana le fanno delle domande a cui risponde, ma quando \u00e8 il turno di Jool, qualcosa non corrisponde a ci\u00f2 che sanno e Talip la crede infetta e la prende fin quasi ad ucciderla, ma non \u00e8 sicuro di aver eliminato il portatore, ci\u00f2 significa che li dovr\u00e0 \u201cassaggiare\u201d tutti. John 1 \u00e8 con Chiana e chiede aiuto a un DRD per trovare il portatore. Il DRD li conduce nella stanza dello starburst. Chiana vede un pannello e lo preme, azionando lo starburst, ma riescono a fermarlo in tempo, e John 1 scopre che il portatore \u00e8 dentro Chiana, e gli dice che lei non \u00e8 cattiva, \u00e8 Talip che vuole farle del male. Braca si reca da Scorpius, quest'ultimo gli chiede perch\u00e9 Crichton, un essere umano, riesca ad attraversare i tunnel spaziali incolume mentre i sebaceani muoiono, e Braca pensa che la risposta si trovi nel chip che gli hanno rimosso. Dopodich\u00e9, Scorpius informa Braca che gli scarram si stanno preparando a una guerra contro i pacificatori, e solo i tunnel spaziali potranno salvarli dall'estinzione. Nel frattempo, su Moya, John 1 la tiene nascosta l\u00ec e incontra il DRD che lo ha condotto in quella stanza su ordine di Moya che vuole che la consegni a Talip, poi raggiunge Jool e D'Argo e li informa che il portatore d'energia \u00e8 dentro Chiana e che si trova nella camera dello starburst. Poi, lui e D'Argo vanno da Talip, che assaggia D'Argo, mentre Jool \u00e8 andata a prendere Chiana e la porta fuori, dove Talip la elimina, ma fortunatamente la ragazza sta bene, e anche D'Argo, ma c'\u00e8 un problema, Talip non vuole pi\u00f9 lasciare il corpo di Pilota. John 1 ha un piano e ne parla con un DRD, chiedendo il suo aiuto, poi raggiunge Chiana e Jool, e manda quest'ultima al gruppo neurale, al livello sette, dove c'\u00e8 D'Argo, mentre lui e Chiana vanno nella camera dello starburst, dove la ragazza e il DRD dovranno connettere dei cavi quando glielo dir\u00e0 lui, e uscire dalla stanza il pi\u00f9 in fretta possibile. D'Argo d\u00e0 a Jool le istruzioni, mentre lui va da Talip che, grazie alla manomissione di Jool prova un forte dolore. John 1 riesce a convincerlo a lasciare Pilota per connettersi a Moya. Dopo un attimo di distrazione, Chiana e il DRD azionano i cavi e la ragazza riesce ad uscire appena in tempo. Talip muore. John 1 chiede a Jool perch\u00e9 lui, a differenza loro, sanguinasse, e lei gli dice che sanguinava perch\u00e9 fa parte di una specie inferiore. Scorpius si riconnette al chip di John, ma quando pensa di aver scoperto tutto sui tunnel spaziali, il John virtuale lo getta fuori\u2026Game Over.\nLegami.\nTrama.\nTalin: Talin si trova su un pianeta paludoso, in modo che si possa riprendere appieno. Mentre Stark e Rygel ascoltano di nascosto le effusioni di Aeryn e John 2, Creis li chiama in sala comando perch\u00e9 i sensori di Talin hanno rilevano una nave, \u00e8 la \u201cVigilante\u201d dei pacificatori guidata da Xhalax Sun. La donna atterra sul pianeta con tre tracciatori, dei Kolartas, ma dal momento che uno di loro \u00e8 ferito lo elimina. Dopo averne discusso, Stark e Rygel rimangono sulla nave, mentre Aeryn, Creis e John 2 scendono per affrontare la donna. Rimasti da soli su Talin, Stark si accorge che dei liticci stanno entrando sulla nave. Xhalax e i tracciatori sono sulle tracce di Aeryn, Creis e John 2, mentre Stark e Rygel tentano di eliminare quanti pi\u00f9 liticci possibili per far s\u00ec che Talin si possa muovere. A terra, Xhalax apre il fuoco, Aeryn, Creis e John 2 si dividono, ma Creis viene colpito, e anche Xhalax \u00e8 ferita, ma riesce a colpire Aeryn atterrandola, ma subito dopo si libera e la tramortisce. John 2 trova Creis e lo medica, ma i tracciatori, nonostante non tollerino la gravit\u00e0 del pianeta, gli sono vicini. Aeryn \u00e8 con Xhalax e la sta medicando quando si riprende e le dice che \u00e8 sua figlia. Stark e Rygel cercano di tenere i liticci sotto controllo, mentre i tracciatori hanno individuato Creis e John 2. Intanto Aeryn sta portando sua madre su Talin. Xhalax cerca di scatenare una reazione in Aeryn, che riesce a mantenere il controllo. Intanto, Creis e John 2 si sono persi e a quest'ultimo viene un'idea, cospargersi dappertutto di una sostanza puzzolente in modo da far perdere le loro tracce e sembra funzionare, ma i due tracciatori ne rilevano il calore. Nel frattempo, Rygel se ne vuole andare quando arriva Aeryn con Xhalax, che sta cercando di liberarsi. Creis perde conoscenza e John 2 viene \u201cimportunato\u201d da Harvey/Scorpius, che \u00e8 stato chiamato dal subconscio dell'uomo. Su Talin, quasi tutti i sistemi sono tornati a posto, mentre Xhalax riesce a liberarsi e a mettere fuori combattimento sia Aeryn che Stark, mentre Rygel viene pugnalato ed \u00e8 grave. Xhalax imprigiona Stark e Rygel e lega Aeryn, poi cerca di impossessarsi di Talin. Rygel sta morendo, ma Stark lo salva ricucendogli la ferita con i liticci. Xhalax sta recidendo le funzionalit\u00e0 primarie di Talin, nonostante Aeryn cerchi di farla ragionare, la donna non vuol sentire ragioni ed \u00e8 intenzionata a farla processare per alto tradimento. Creis si riprende ma John 2 lo ha legato e ha capito che li ha imbrogliati fin dall'inizio per sfuggire ai pacificatori, cos\u00ec lo ripulisce e lo lascia l\u00ec in balia dei tracciatori, che lo trovano, ma John 2 \u00e8 nascosto e ne elimina uno, dopodich\u00e9 lo libera. Aeryn ha un altro confronto con sua madre e le dice che si vergogna di lei, poi Xhalax le confessa di aver ucciso suo padre per potersi redimere con i pacificatori. Talin mostra a Xhalax il video che la ritrae con la figlia da bambina, ma la donna non si lascia commuovere, prende un'arma ed esce a cercare Creis. Quest'ultimo con John 2 cercano di tornare su Talin. Rygel riesce a liberare Aeryn e Stark. Creis e John 2 riescono ad eliminare l'ultimo tracciatore, mentre Aeryn lotta contro la madre che sembra avere la meglio, ma John 2 interviene e la cattura. Aeryn vuole ucciderla, ma John 2 glielo impedisce e \u201cincarica\u201d Creis di eliminarla, oppure continuer\u00e0 a dar loro la caccia. I due si allontanano e sentono degli spari. Aeryn \u00e8 disperata. Talin sta bene e ha ripreso il viaggio, mentre Creis tenta di ristabilire il suo contatto neurale con la nave. Aeryn dice a John 2 che ormai, con la morte di sua madre, non ha pi\u00f9 alcun legame coi pacificatori.\nIncubatrice.\nTrama.\nMoya/Portaerei Pacificatori: Nonostante le modifiche apportate ai predatori, i sebaceani continuano a liquefarsi dopo essere usciti dai tunnel spaziali. L'ultima vittima \u00e8 Gedman. Strapper dice a Scorpius che le equazioni sono incomplete, ma Linfer \u00e8 convinta di poter riuscire nell'impresa e chiede a Scorpius di poter essere la prossima, e l'uomo acconsente, nonostante Strapper non sia d'accordo. A questo punto, Scorpius decide di inserirsi il chip neurale di Crichton per poter accedere alla zona che racchiude i dati mancanti. Scorpius si ritrova cos\u00ec nel suo subconscio, dove trova John, che pensa di essere morto. Scorpius vuole mostrargli i punti salienti della sua vita, in modo da fargli capire che entrambi hanno un nemico comune, gli scarram. Il ricordo risale ai suoi primi dodici cicli, in cui veniva sottoposto a torture da parte degli scarram, in particolare dalla scarram Tausan, a causa della sua condizione genetica, mezzo scarram e mezzo sebaceano. Intanto, su Moya, John 1 dice a Pilota che sono vicini ad un tunnel spaziale, ma D'Argo cerca di fargli capire che hanno bisogno di fermarsi, o Chiana e Jool finiranno per eliminarsi a vicenda. Nel subconscio, intanto, John continua a visionare i ricordi di Scorpius. Moya rileva un predatore, che va alla deriva e chiede soccorso. D'Argo vorrebbe partire a starburst, ma Pilota si rifiuta, perch\u00e9 il pilota \u00e8 un \u201cReilgariano\u201d, una specie di cui sia Moya che Pilota si fidano. Mentre discutono ricevono una chiamata, \u00e8 Linfer, che chiede di poter salire a bordo, e Pilota acconsente dispiegando la rete di attracco. Una volta salita a bordo, viene accolta da D'Argo, Chiana e Jool armati, ma lei chiede di poter parlare con John 1, perch\u00e9 ha informazioni moto importanti sui tunnel spaziali. Nel frattempo, sulla portaerei, l'infermiera Floy vorrebbe staccare la connessione, ma Braca glielo impedisce, e Scorpius continua nel suo racconto, di quando riusc\u00ec a fuggire dagli scarram per rifugiarsi su un pianeta commerciale. Pilota e John 1 scoprono da Linfer che Scorpius \u00e8 ancora vivo ed \u00e8 ossessionato dai tunnel spaziali, rendendolo irrazionale. La donna li ha trovati un po' per fortuna, e comunque, voleva fuggire per il timore di essere eliminata, poi chiede a John 1 alcune specifiche del suo modulo, ma non le risponde e gli spiega che se la varianza di flusso ramta del tunnel fosse stata instabile, lui sarebbe morto. John 1 vuole sapere come abbia fatto a sopravvivere, e gli dice che ha sviluppato uno spettro di schermatura di fase negativa che permetter\u00e0 ad ogni veicolo di attraversarli senza alcun pericolo. Lei gli offre questa conoscenza, ma in cambio vuole Moya, ma John 1 non ci sta, quando Pilota dice che lui e Moya potrebbero considerare la cosa. Intanto, Scorpius dice a John che, dopo la fuga, trascorse diversi cicli nei territori inesplorati senza scoprire niente dei suoi genitori, cos\u00ec si diresse nei territori dei pacificatori e si arrese a loro, fornendogli informazioni sugli scarram in cambio di notizie sulla sua famiglia, che ottenne, giungendo fino ad una navetta, storia ricostruita grazie ai diari di bordo, dove gli scarram rapirono la donna sebaceana, Rilan. Scorpius ritrov\u00f2 la navetta dieci cicli pi\u00f9 tardi, ma gli scarram gli tesero una trappola e venne catturato e ricondotto da Tausan che, pur di ottenere informazioni sui pacificatori, non esit\u00f2 a torturarlo. Improvvisamente, alla voce di Braca, Scorpius si risveglia, e Strapper gli comunica che forse Linfer ha disertato. Su Moya, intanto, stanno valutando l'ipotesi di consegnare la nave a Linfer, ma i pareri sono discordanti e alla fine litigano. Jool porta da mangiare alla donna, che sta morendo a causa degli effetti del tunnel. Jool e Pilota l'aiutano a lasciare la nave quando arriva John 1, ma \u00e8 troppo tardi, Linfer fa esplodere il suo predatore perch\u00e9 il collasso cellulare era irreversibile. Nel frattempo, Scorpius decide di ricollegarsi con John, per fargli capire chi siano veramente gli scarram, mostrandogli altri particolari della sua vita. Tausan mostra a Scorpius quando sua madre venne violentata dallo scarram, scatenandogli una reazione che lo port\u00f2 ad ucciderla, per poi fuggire di nuovo e ricongiungersi coi pacificatori e diventare uno di loro a tutti gli effetti, e iniziando a lavorare sui tunnel spaziali. Scorpius \u00e8 convinto che se gli scarram dov'essere venire in possesso della tecnologia dei tunnel spaziali tutte le razze aliene sarebbero in pericolo, compresa la Terra. Dopodich\u00e9, gli mostra i dati lasciatigli dagli antichi, ma John li elimina e viene aggredito da Scorpius, ma non ottiene niente e John scompare. Scorpius si risveglia e si fa togliere il chip da Braca e, una volta sostituita la barra refrigerante si ritrova nel subconscio, ma \u00e8 da solo. Mentre su Moya, John 1 e D'Argo stanno parlando del pi\u00f9 e del meno finendo poi su Scorpius e sui tunnel spaziali. Sulla portaerei, Scorpius riesce a ricordare alcuni dati e li comunica a Strapper, che sembra molto entusiasta della cosa. Poi Braca riceve un encomio da Scorpius.\nFusione.\nTrama.\nTalin: Creis si sta concordando con Xhalax (puntata 3x10 Legami), lui la lascer\u00e0 in vita e in cambio Aeryn e tornare ad essere un pacificatore. In realt\u00e0, \u00e8 il pensiero distorto ci John 2, che crede sia andata in questo modo. Sopraggiunge Aeryn che chiede se hanno notizie di Moya, la donna \u00e8 convinta che presto i pacificatori manderanno fuori un'altra squadra a cercarli, e John 2 propone a Creis di andarsene, ma purtroppo, i pacificatori cercano anche Talin. Improvvisamente Talin viene attirato verso un sole, attirato dagli impulsi di radiazioni, e a nulla valgono gli sforzi di Creis per impedirglielo. Talin \u00e8 quasi dentro il sole, quando vira e li porta a distanza di sicurezza. Creis non vede alcuni settori e quindi devono fare un controllo manuale dei danni. Aeryn e John 2 vanno al livello due, mentre Stark sente qualcuno che lo chiama. Nel frattempo, John 2 e Aeryn cominciano a comportarsi in modo strano, quando John 2 nota che da Talin trasuda uno strano gas, \u00e8 il Drexim, un fluido sinaptico presente naturalmente nei condotti della nave, e Creis rileva che esce da dieci punti diversi su tre livelli. Il gas pu\u00f2 dare degli strani effetti, a Rygel \u00e8 aumentato l'appetito a dismisura, ad Aeryn e John 2 \u00e8 cresciuta la libido, Stark sente le voci e Creis diventa un po' paranoico. Stark, intanto, si aggira per i corridoi di Talin, sentendo una voce di donna che gli chiede aiuto, \u00e8 Sieshna, che vuole parlare con il pilota del leviatano. La donna \u00e8 molto stupita nel constatare che Stark la riesca a vedere. La donna era arrivata in quella zona diversi cicli fa da Dalpherion, era sulla sua nave e poi si \u00e8 ritrovata intrappolata l\u00ec senza poterne venire fuori. Ha occupato parecchi leviatani, ma nessuno mai era riuscito a vederla o a sentirla. Nel frattempo, Aeryn \u00e8 con Creis e John2 che cercano un modo per liberare Talin, quando gli compare davanti Muquillos, che li mette in guardia dalla \u201cstella sirena\u201d, che li ha catturati e finiranno per soccombere come gli altri ottantatr\u00e9 leviatani prima di loro se non abbandoneranno la nave. Ma non credono a niente di quello che gli ha detto e Creis inizia a sparargli addosso facendolo fuggire, dopodich\u00e9, Aeryn e John 2 tornano ai condotti. Intanto, Sieshna dice a Stark che Muquillos, suo salvatore e carceriere allo stesso tempo, vuol far loro del male, proprio come ha fatto con la sua gente. Poi gli racconta che Muquillos attira i leviatani per portarli alla morte, ed \u00e8 stato assoldato dai Parakatrika, dei costruttori di navi che considerano appunto i leviatani dei rivali. La donna chiede a Stark di portarla via da l\u00ec, ma lui le dice che \u00e8 morta da tanto tempo, ma lei non gli crede. Ai condotti, intanto, John 2 e Aeryn sono sempre pi\u00f9 attratti l'uno dall'altro ma cercano di resistere. Rygel sta mangiando di tutto e di pi\u00f9 quando entra Stark con Sieshna, ma Rygel non la vede e da del pazzo a Stark che se ne va con la donna promettendole di prendersi cura di lei. Lungo il corridoio, i due vengono raggiunti da Muquillos, che vorrebbe portarsi via Sieshna, dal momento che Talin sta per morire, ma Stark glielo impedisce e l'uomo se ne va. Nel frattempo, John 2 e Aeryn hanno ultimato le riparazioni, ma qualcosa non va, gli impulsi delle radiazioni stanno aumentando, \u00e8 Muquillos che sta cercando di attirare sempre di pi\u00f9 Talin verso il sole. Intanto Stark ha un piano per salvare Talin, e decide di unirsi a lui diventandone il pilota, disattivando tutti i comandi manuali. Stark riesce a liberare Talin, ma una volta usciti dal sole, perde il contatto con Sieshna, e decide cos\u00ec di tornare indietro a cercarla. Aeryn, John 2 e Creis si domandano come abbia fatto a fondersi e poi devono trovare un modo per avere di nuovo i comandi della nave prima che sia troppo tardi. John 2 e Aeryn decidono di tagliare alcuni collegamenti e Stark perde il controllo della nave. Creis cerca di riconnettersi a Talin, mentre Stark inizia a perdere il controllo e, tramite i DRD, fa sparare addosso a John 2 e ad Aeryn, che riescono ad evitare i colpi. Creis cerca di salvare Talin, mentre quest'ultimo, con Stark, sta baipassando i comandi. John 2 e Aeryn, sotto l'impulso del gas, cercano d'avere un momento d'intimit\u00e0, mentre Talin sta rientrando nel sole. Sieshna \u00e8 tornata sulla nave e Stark si offre di accompagnarla dall'altra parte, ma la donna \u00e8 ancora l\u00ec. Intanto, Rygel viene raggiunto da Creis che vuole che lo aiuti, ma Rygel lo prende a morsi. Stark non capisce cosa succede quando ritorna Muquillos che gli dice che \u00e8 lui che la tiene bloccata tra i due regni grazie al suo potere e che Talin \u00e8 condannato a morire nel sole. Sieshna decide allora d'andare via con Muquillos, mentre Stark cerca di far virare Talin senza riuscirci. Ad Aeryn viene un'idea e va a cercare Stark e Creis, mentre John 2 va in sala comandi, e pretende che Stark gli dia il controllo dei comandi, accusandolo di stare uccidendo Aeryn agendo cos\u00ec, e improvvisamente i comandi si riattivano. Aeryn attiva il cannone di Talin quando Sieshna \u00e8 di nuovo a bordo con Muquillos che gli propone di lasciarli liberi se loro non faranno fuoco, ma Aeryn, pensando ai futuri leviatani, fa fuoco distruggendo il sole e di conseguenza, uccidendo Muquillos. Finalmente Talin \u00e8 libero e anche Sieshna, che con l'aiuto di Stark pu\u00f2 finalmente trapassare. Creis sta liberando Stark dal collegamento, ma lo interdice da tutte le postazioni primarie della nave. Intanto, i sistemi interni sono di nuovo operativi e i livelli di Drexim sono tornati alla normalit\u00e0, mentre il povero Rygel risente delle abbuffate fatte sotto l'influsso del gas. Talin si sta riprendendo e John 2 e Aeryn rimangono da soli e \u201criprendono\u201d da dove erano stati interrotti!\nGratta e sniffa.\nTrama.\nMoya: (John 1, D'Argo si trovano in un locale, l'omobar, sul pianeta Lomo perch\u00e9 Pilota li ha cacciati a causa delle loro continue liti; anche Chiana e Jool si trovano l\u00ec con loro, e sembrano divertirsi molto. John 1 e D'Argo fanno la conoscenza di Rexil e di altre due aliene. Poi conoscono Fetor, il pi\u00f9 famoso \u201ckasnik\u201d in circolazione, e il suo socio, Mitols, loschi individui. I due trascorrono la notte con le due aliene e quando si risvegliano scoprono di essere stati derubati e sono in \u201cvetrina\u201d). John 1 e gli altri sono tornati su Moya, nonostante il parere contrario di Pilota che li voleva fuori dai piedi per almeno dieci giorni solari, ma John 1 cerca di spiegargli cos'\u00e8 successo sul pianeta, e prosegue col racconto. (John 1 e D'Argo sono in spiaggia e vengono raggiunti da Rexil che gli dice che Chiana e Jool sono nei guai ma che lei sa dove sono finite, ma non le credono e lei gli dice che possiede una registrazione della serata, dopodich\u00e9 li conduce dal signor Kabaa, un Hangi, ossia una creatura che pu\u00f2 rimuovere gli occhi e registrare immagini e tenerle immagazzinate a lungo. John 1 e D'Argo vogliono sapere che fine hanno fatto Chiana e Jool, ma non hanno soldi per pagarlo, quindi Rexil si offre di pagare per loro, e tira fuori una \u201cbarra brandar\u201d, come quelle che sono state rubate ai due la sera prima, ma la ragazza nega che sia loro. Kabaa gli d\u00e0 un tentacolo da infilare nell'occhio e, dopo un momento di titubanza eseguono e rivivono la serata passata dove le due ragazze sembrano divertirsi e, durante le loro esibizioni, vengono adocchiate da Fetor che si avvicina a Chiana porgendole una fiala e facendogliela inalare. Quando Kabaa rimuove i tentacoli interrompendo il video perch\u00e9 non lo hanno pagato abbastanza. Rexil gli spiega che Fetor organizza feste con persone molto belle per poi renderle schiave facendogli inalare una cosa, il \u201cfreslin\u201d. Intanto, Fetor \u00e8 con la \u201csorella\u201d in sala spremitura dove tengono una ragazza attaccata a delle cannette per estrarle il fluido. Fetor vuole organizzare un'altra asta, nonostante il parere contrario della sorella. Nel frattempo, D'Argo si reca a casa di Fetor dove sente Jool gridare, fa irruzione ma trova la ragazza immersa in una vasca mentre Chiana \u00e8 sdraiata su un divano in compagnia di Fetor. D'Argo vorrebbe portarle via, ma si rifiutano e viene portato fuori dagli uomini armati di Fetor.) Pilota ferma il racconto di John 1 dicendo che non ha senso e li accusa di aver speso tutti i loro soldi in piaceri, quando John 1 lo interrompe e va avanti col racconto. (D'Argo, John 1 e Rexil sono di nuovo al locale e D'Argo sta ballando sotto l'effetto del freslin. Intanto, Fetor da dell'altro freslin a Chiana, ma \u00e8 pi\u00f9 forte del solito, poi lo offre a Jool. Rexil spiega a John 1 che il freslin proviene dal laboratorio di Fetor e lo estrae dal \u201csenil\u201d, una ghiandola, e che secondo lei Fetor vuole Chiana e Jool per prenderglielo e procurarsi cos\u00ec altro freslin. John 1 le chiede perch\u00e9 non glielo ha detto prima, e lei gli dice che era terrorizzata perch\u00e9 Fetor \u00e8 pericoloso, e allora John 1 vuole sapere perch\u00e9 li sta aiutando. Rexil gli dice che Fetor tiene prigioniero un suo amico, Saim, e quando salveranno le sue amiche, vuole che salvino anche lui, quando entra Mitols, il braccio destro di Fetor e che John 1 vuole usare per infiltrarsi a casa di Fetor. Intanto Jool viene attaccata alla macchina. John 1, per convincere Mitols, gli fa il nome da Kabaa e viene cos\u00ec invitato nel palazzo di Fetor e gli d\u00e0 un oggetto per entrare. John 1 va da Kabaa per farsi mostrare la casa di Fetor e lui e D'Argo si ritrovano nel salone delle aste in compagnia di Harvey/Scorpius e i due si presentano. Harvey/Scorpius gli d\u00e0 dei consigli, poi John 1 chiede a Kabaa di mostrargli la sala spremitura. Nel frattempo, a casa di Fetor, Chiana si aggira per i corridoi in cerca di Jool ma trova Fetor che la porta dalla sua amica e le fa prendere il suo posto iniziando a spremerla. D'Argo scopre che Rexil aveva pianificato tutto quando John 1 torna con delle armi e centomila barre per comprare tutto e andarsene, prese dalla navetta. John 1 e D'Argo scoprono anche che le loro amiche sono state rapite grazie a Rexil, poi spruzza su D'Argo del freslin quando Kabaa ha un collegamento in diretta dove vede Chiana che hanno gi\u00e0 iniziato a spremerla. Il freslin che Rexil ha dato a D'Argo lo ha fatto cambiare di aspetto.) Pilota lo interrompe di nuovo, non credendo che D'Argo sia stato trasformato in un'altra creatura, ma John 1 gli chiede se, da quando si conoscono, gli abbia mai mentito, cos\u00ec prosegue col racconto. (John 1, D'Argo e Rexil vanno al palazzo di Fetor che, nel frattempo, ordina alla sorella di eliminare Jool spremendola fino all'osso. Poi, Fetor d\u00e0 il via all'asta e, la prima, \u00e8 Chiana. John 1 ha un piano pacifico, vincere l'asta e andarsene. L'asta inizia e John 1 offre centoventicinquemila barre, ma qualcuno rilancia e John deve prendere tempo chiedendo di potersi avvicinare alla ragazza e offrendo centocinquantamila, ma qualcuno rilancia di pi\u00f9 e John 1 riesce a convincere Fetor a far tirar gi\u00f9 Chiana, offrendo poi centosettantamila, ma si aggiudica l'asta un altro per duecentocinquantamila brandar. John 1 passa al piano B. D'Argo con Rexil vanno a recuperare Jool e Saim mentre lui recupera Chiana, ma qualcosa va storto e D'Argo ritorna se stesso. John 1 apre il fuoco e recupera Chiana, mentre D'Argo e Rexil arrivano dalla ragazza ma trovano il giovane morto. D'Argo porta Jool sulla nave mentre John 1 e Chiana cercano Rexil che, in realt\u00e0, era solo interessata a recuperare un chip che Fetor le aveva rubato. Rexil se ne va e arriva Fetor, ma Chiana gli lancia addosso un vaso di freslin facendolo cadere e successivamente facendogliene bere una bottiglia che lo uccide in pochi microt.) Pilota non crede ad una sola parola che gli ha detto e gli comunica che ha gi\u00e0 trovato un altro pianeta dove sia lui che D'Argo trascorreranno i prossimi otto giorni solari. D'argo raggiunge John 1 e alla fine i due finiscono per litigare di nuovo.\nDedalo esige\u2026 - Infinite possibilit\u00e0 Parte1.\nTrama.\nTalin: John 2 sta insegnando ad Aeryn la lingua terrestre, quando si ritrovano davanti ad un tunnel spaziale e a bordo sale \u201cJack\u201d, che porta John 2 nella coscienza subliminare del suo cervello, dal momento che esiste ancora un collegamento residuo neurale tra i due. Jack gli mostra il suo modulo con a bordo un alieno, ma John 2 non ne sa niente e viene improvvisamente richiamato da Harvey/Scorpius in una zona remota dove Jack non li pu\u00f2 trovare mettendo in guardia John 2 dall'uomo. Una volta tornati alla realt\u00e0, Jack mostra anche agli altri la registrazione e nessuno, a parte Rygel, conosce la razza aliena, si tratta di un Cerrid. In passato, la razza Cerrid ha divorato un milione di neonati Aineriani, e sono estremamente pericolosi. Nel frattempo, Creis ha scoperto che i Cerrid e gli Scarram hanno formato un'alleanza. John 2 pensa che dietro al dispositivo stabilizzatore ci sia Ferlo e decidi quindi di contattarla andando sul pianeta Dambada. Quando arrivano, scoprono che il pianeta \u00e8 stato sterilizzato. Una volta a terra, vengono attaccati dai Cerrid. Creis ordina cos\u00ec a Talin di scendere e aprire il fuoco, ma a causa di un brillamento, entrambi rimangono ciechi. Stark riporta Creis a bordo di Talin, mentre gli altri riescono ad entrare nell'edificio, dove trovano Ferlo legata e la liberano. John 2 cattura uno Cerrid e decide di tenerlo in vita per interrogarlo. Aeryn va a controllare il perimetro e porta il prigioniero con s\u00e9. Ferlo mostra a John 2 la copia del suo modulo e gli dice di aver gi\u00e0 attraversato quattro volte un tunnel spaziale. John 2 vuole sapere che rapporto c'\u00e8 tra lei e i Cerrid, e la donna gli spiega che avevano un accordo per l'acquisto della tecnologia dei tunnel, ma poi l'hanno tradita e torturata per impossessarsi delle password dei suoi computer, ma senza riuscirci. Intanto, Rygel va dal prigioniero, e le sue intenzioni non sono certo le migliori. John 2 sta dando un'occhiata allo stabilizzatore, mentre Aeryn si reca dal prigioniero, ma quando arriva \u00e8 troppo tardi, Rygel lo ha ucciso, ma non prima di essersi fatto dire che un Drednot Scarram arriver\u00e0 a breve. Aeryn e John 2, a causa del brillamento, non riescono ancora a comunicare con Talin. Sono di nuovo sotto attacco e Aeryn decide di portare Rygel ad una torretta. Jack comunica a John 2 la sua intenzione a distruggere il dispositivo prima che possa finire nelle mani sbagliate. Intanto, Creis e Stark sono a bordo di Talin che \u00e8 gravemente danneggiato. Aeryn sta discutendo con Rygel che non ha intenzione di rimanere nella torretta, ma Aeryn tocca alcuni punti che gli fanno cambiare idea. All'interno del laboratorio, Jack sta spiegando a Ferlo che i tunnel spaziali possono diventare anche delle potentissime armi, al che, in vista di un profitto, la donna gli punta contro un'arma, ma alla fine, Jack riesce a farla ragionare e a disarmarla. Aeryn piazza l'esplosivo sul modulo clone e sui vari componenti per creare lo stabilizzatore quando si innesca l'allarme, qualcuno sta scaricando i file della tecnologia dello stabilizzatore dai computer della donna, Aeryn li fa saltare, ma ormai, parecchi dati sono in mano degli Scarram. I dati si trovano sul dreno e devono trovare un sistema per distruggerlo. Jack chiede a Ferlo di procurargli del combustibile radioattivo, il \"pantanium\"poi dice a John 2 che deve aiutarlo e per questo deve togliergli il blocco dei ricordi per arrivare alle equazioni. A quel punto, John 2 deve per forza dirgli che nel suo cervello c'\u00e8 Harvey/Scorpius. Jack gli dice che lo aiuter\u00e0 a rimuoverlo, quando i Cerrid abbattono un muro e fanno irruzione. In quel momento, Harvey/Scorpius richiama John 2 dicendogli di non farlo che lui non vuole morire e che lotter\u00e0 con tutte le sue forze per impedirglielo. Aeryn porta le munizioni a Rygel, mentre su Talin, Creis cerca di prendere il controllo manuale della nave, ma sente che c'\u00e8 qualcosa che non va. Sul pianeta, Rygel viene colpito. Una volta eliminati i Cerrid, Jack tenta di eliminare il clone nella testa di John 2, ma qualcosa non va e Harvey/Scorpius prende il posto di John 2. Aeryn gli punta l'arma contro ma non riesce a far fuoco.\n\u2026Icaro esegue - Infinite possibilit\u00e0 Parte2.\nTrama.\nTalin: Aeryn colpisce Harvey/John che a sua volta colpisce la donna che sta per sparargli ma viene fermata in tempo da Jack che gli dice di non farlo perch\u00e9 il clone sta morendo. John 2 \u00e8 finalmente libero per la sua felicit\u00e0 e quella di Aeryn. Su Talin, Stark cerca di contattare Aeryn e John 2, ma Creis gli dice di controllare prima la nave perch\u00e9 qualcosa non va come dovrebbe e infatti, nota che l'hangar due \u00e8 pressurizzato e aperto, mentre loro sono entrati dall'hangar uno. Creis gli ordina di chiuderlo immediatamente, ma \u00e8 troppo tardi, a bordo \u00e8 salito uno Scarram. Nel frattempo, i Cerrid hanno circondato l'edificio, mentre Ferlo ha trovato alcune bobine trans-emettitrici richieste da Jack, che vuol tornare al lavoro con John 2 che gli chiede di sbloccare le equazioni nella sua mente, ma Jack lo ha gi\u00e0 fatto. Intanto, Rygel \u00e8 privo di conoscenza. A bordo di Talin, lo Scarram vuole sapere da Creis cosa ci fanno i pacificatori l\u00ec, ma Stark interviene dicendo che Creis non \u00e8 pi\u00f9 un pacificatore e che la nave l'ha rubata e che lui \u00e8 il suo schiavo Banik, dopodich\u00e9 viene colpito dallo Scarram, ma questo salva Creis, e gli ordina di rendere la nave operativa prima possibile. John 2 passa a jack uno smorzatore di oscillazioni, segno che i ricordi in lui si stanno sbloccando. Aeryn sta andando da Rygel e lo salva appena in tempo da un Cerrid. La donna vorrebbe dargli il cambio, ma lui non ci sta e le chiede di portargli da mangiare. John 2 e Jack stanno costruendo un congegno in grado di distruggere il Drednot Scarram. John 2 manifesta la sua preoccupazione sulle intenzioni di Jack, pensa che possa voler eliminarli perch\u00e9 a conoscenza delle equazioni, ma l'alieno lo tranquillizza, almeno per quanto lo riguarda. Le bobine sono quasi pronte e Jack deve installare il pantanium nell'apparecchio, ma \u00e8 molto radioattivo e quindi li invita a non avvicinarsi durante questa operazione. Aeryn e John 2 escono per aiutare Rygel. Jack rimane nel laboratorio con Ferlo e le spiega che, una volta attivato, il congegno non pu\u00f2 pi\u00f9 essere spento. Ordina poi a Ferlo di aprirgli l'hangar, ma la donna ha un altro piano, ha venduto il congegno agli Scarram e lo uccide. Dopodich\u00e9, si calano dal tetto due Cerrid, ma dopo aver discusso con loro li mette in fuga. Sentendo sparare, John 2 e Aeryn rientrano e Ferlo dice di essere stata attaccata dai Cerrid e che si sono portati via Jack, che John 2 trova sul pavimento e gli muore tra le braccia senza dire nulla. Intanto, il Drednot si sta avvicinando sempre di pi\u00f9. Aeryn parla con Ferlo, ma non \u00e8 molto convinta di quello che le dice. John 2 deve ultimare il congegno, anche se ha le idee ancora un po' confuse. Creis e Stark proseguono le riparazioni, quando quest'ultimo dice allo Scarram che la nave non ha un pilota ma che si pu\u00f2 governare tramite un trasmettitore neurale e che Talin \u00e8 in grado di costruirne uno. Lo Scarram gli ordina di procurargliene uno, ma Creis gli dice di farne due. John 2 prosegue con l'assemblaggio, e tutto gli sembra molto pi\u00f9 chiaro, ma capisce anche che quel congegno \u00e8 in grado di distruggere un intero pianeta, ma Jack lo ha programmato per l'autodistruzione dopo un solo utilizzo. Su Talin, Stark assiste Creis. Mentre Ferlo \u00e8 con John 2 e cerca di convincerlo a vendere questa tecnologia per ricavarne un sacco di soldi, ma l'uomo non \u00e8 interessato al profitto. John 2 \u00e8 pronto per testare il modulo, mentre Aeryn si trova all'esterno con Rygel. Ferlo ha rubato il dispositivo e obbliga John 2 a gettare la pistola e a distruggere gli occhiali anti brillamento quando ce n'\u00e8 uno e lei fugge per incontrarsi con gli Scarram per darglielo. Rygel e Aeryn vedono John 2 che insegue Ferlo, cos\u00ec, la donna lo raggiunge e la inseguono, ma hanno alle costole un Cerrid. Aeryn si getta gi\u00f9 dal mezzo e riesce ad eliminare il Cerrid, mentre John 2 raggiunge Ferlo, le spara e il suo mezzo si ribalta. John 2 vuole lasciarla andare quando c'\u00e8 un brillamento. Su Talin, la nave riesce ad immobilizzare lo Scarram e ad ucciderlo. Ferlo prende il sopravvento su John 2, ma nota che il dispositivo si \u00e8 azionato e piuttosto di morire se ne va. John 2 decide di richiuderlo, ma si espone ad una dose massiccia di radiazioni. Aeryn lo raggiunge, mentre da Talin, Creis gli comunica che la nave \u00e8 in grado di effettuare uno starburst. John 2 vorrebbe che partisse con tutti gli altri, ma Creis decide di rimanere l\u00ec ad aspettarlo. John 2, allora, gli chiede di attirare verso di s\u00e9 il Drednot Scarram. John 2 \u00e8 costretto dalle circostanze a rivelare ad Aeryn di essere stato esposto alle radiazioni. La donna si offre di pilotare il modulo al suo posto, ma glielo impedisce dal momento che solo lui \u00e8 in grado di farlo. Prende il modulo e si lancia nello spazio, mentre Creis contatta la nave Scarram minacciandoli di andarsene, ma questi, di tutta risposta li agganciano. Sul pianeta, intanto, Aeryn ha fatto saltare l'intero laboratorio di Ferlo, mentre John 2 si prepara ad annientare gli Scarram aprendo un tunnel spaziale, dal quale esce una palla di fuoco che trascina verso di s\u00e9 l'intera flotta Scarram distruggendola per poi richiudersi subito dopo. A bordo di Talin, John 2 \u00e8 circondato da Aeryn, Rygel, Stark e Creis, non c'\u00e8 nessuna cura che lo possa salvare. John 2 affida a Creis le vite di tutti gli altri e si congeda prima da lui, poi da Rygel. Stark, vedendolo soffrire, tenta di alleviargli un po' il dolore, dopodich\u00e9 lo lascia solo con Aeryn. Dopo essersi scambiati tutto il loro amore, John 2 muore.\nL'angelo vendicatore.\nTrama.\nMoya: John si trova con D'Argo a bordo della nave di quest'ultimo, che sta volando all'interno di Moya, quando John inciampa su dei pulsanti e si spegna. I due escono e la nave inizia ad emettere una strana luce. John cerca di dirlo con D'Argo, ma questi lo colpisce e Crichton cade a terra privo di sensi, mentre D'Argo viene atterrato da un fascio di luce della sua nave. Jool chiede assistenza a Pilota per aiutare John, e Pilota le comunica che John deve aver avviato una procedura di autodistruzione della nave di D'Argo. Chiana accusa D'Argo di aver tentato di uccidere John, e l'uomo, dal nervoso, getta la sua spada Qualta che va a finire non si sa dove. Chiana contatta Jool e la manda da D'Argo. (Nel frattempo, John si trova nel suo subconscio con Harvey/Scorpius, che cerca di spronare l'uomo a reagire per non morire con lui, quando John lo trasforma in cartoon facendolo finire schiacciato da un peso di mille tonnellate.) D'Argo accusa John di aver fatto sovraccaricare il nucleo della sua nave. (Quest'ultimo \u00e8 da Pilota, quando arriva D'Argo che lo insegue. John si nasconde nel suo modulo ed esce nello spazio trasformandosi in cartoon. D'Argo lo insegue su un razzo/surf, ma questo parte senza di lui trascinandolo per poi tornare indietro schiacciandolo, allora si ingegna disegnando un tunnel spaziale sulla roccia, che John attraversa senza problemi, ma quando ci prova lui si schianta. Costruisce un razzo pi\u00f9 grande, ma John lo passa via e D'Argo rimane schiacciato sotto. John rimane incastrato in una ragnatela con Harvey/Scorpius quando arriva D'Argo/ragno. Nel subconscio, Harvey/Scorpius continua a spingere John alla vendetta.) nel frattempo, Pilota comunica che Moya ha riacquistato alcune funzionalit\u00e0, ma non riuscir\u00e0 a salvarsi e li esorta ad abbandonare la nave finch\u00e9 sono in tempo. Chiana ordina a Jool di caricare la navetta con i rifornimenti, mentre D'Argo ascolta un messaggio della sua nave in laxan antico e per questo non \u00e8 in grado di tradurlo. Quindi chiede a Pilota di far qualcosa affinch\u00e9 riesca a capire cosa dice il computer. Intanto, Jool confessa a Chiana di essere lei la causa di tutto, e non John. Chiana si arrabbia moltissimo e le due finiscono per litigare, quando arriva D'Argo a separarle. (John \u00e8 con Jool che gli consiglia di trovare un modo per risolvere i suoi problemi con D'Argo.) D'Argo sta cercando di tradurre il messaggio quando arriva Jool, ma l'uomo ha scoperto che \u00e8 tutta colpa sua, poich\u00e9 ha trovato i suoi capelli incastrati in una consolle. Alla fine, per\u00f2, i due si chiariscono. (John \u00e8 con il cartoon di Aeryn in biancheria intima e quest'ultima gli chiede di ridisegnarla vestita, ma John la trasforma in \u201cJessica Rabbit\u201d, poi in \u201cMarilyn Monroe\u201d, in donna \u201cegiziana/Giulietta\u201d, in \u201cDorothy\u201d, in \u201cMadonna\u201d, in \u201cPamela Anderson\u201d, in \u201cNancy Reagan\u201d ed infine in Aeryn coi suoi vestiti, e questa dice a baby D'Argo di smetterla di fare il bambino, ma lui disegna un altro tunnel spaziale che John attraversa ma non lui, ritenta e si ritrova schiantato sull'\u201dEnterprise\u201d. Allora tenta di sparargli, ma finisce per spararsi. Harvey/Scorpius rianima John con una secchiata d'acqua.) Intanto, Pilota ha mandato i DRD con i microbi traduttori da D'Argo, e sembrano funzionare. Scopre che c'\u00e8 un modo per interrompere l'autodistruzione, ma serve la sua spada Qualta, quella che ha gettato. Manda cos\u00ec Chiana e Jool a cercarla. (John sta parlando con Chiana.) Jool si trova in fondo a Moya dentro una poltiglia in cerca della spada, mentre D'Argo e Chiana sono a qualche livello sopra di lei. (D'Argo cartoon ha riempito una buca con dell'esplosivo, una trappola per John, ma che non funziona e finisce per esplodere lui stesso.) Nel frattempo, Jool scopre di trovarsi dentro agli escrementi di un parassita che si trova a bordo di Moya, il che non le fa affatto piacere. (Intanto, D'Argo punta un cannone contro John, ma non riesce a colpirlo e precipita gi\u00f9 dalla rupe; apre il paracadute, ma il cannone gli cade addosso, viene sbalzato in aria, ma ricade all'interno del cannone e viene sparato in aria. Decide di dipingere l'ennesimo tunnel spaziale, schiantandosi ancora. John disegna un paesaggio che attraversa, ma quando ci prova D'Argo ci si schianta sopra. John decide di tornare a casa, dove trova D'Argo che lo fa a fette con la sua spada. Harvey/Scorpius gli sta celebrando il funerale, e John \u00e8 l\u00ec con lui. D'Argo si trova su un ponticello e finisce in tutte le trappole di John. Una volta raggiunto, questi lo fa precipitare di sotto.) Jool ha finalmente ritrovato la spada Qualta e la d\u00e0 a D'Argo che con Chiana si precipita alla sua nave dove la infila in una fessura bloccando tutto. (D'Argo ritenta di avvicinarsi a John, ma arrivato a lui salta in aria sotto il suo sguardo e quello di Harvey/Scorpius, che continua a dire a John che vuole vendetta. Alla fine, John ammette di amare Aeryn, e ringrazia Harvey/Scorpius per il suo aiuto.) Sulla navetta, una voce chiede che sia fatta un'identificazione, e dopo che D'Argo ha recitato il suo albero genealogico, il computer lo riconosce e gli d\u00e0 libero accesso a tutte le funzioni della nave, quando sale a bordo John, per poi perdere i sensi. Pilota e Moya ringraziano Jool per quello che ha fatto e la donna dice a Chiana di aver risolto tutto con D'Argo e che appena potr\u00e0 la porter\u00e0 a fare un giro sulla sua nave. John \u00e8 uscito da Moya, e D'Argo cerca di scusarsi con lui. Finalmente riescono a chiarirsi.\nLa scelta.\nTrama.\nTalin: Aeryn \u00e8 scesa sul pianeta Veldon, dove sente la presenza di John 2 accanto a lei. Intanto, Creis e Stark litigano perch\u00e9 quest'ultimo ha consigliato alla donna di recarsi sul pianeta per poter contattare lo spirito di Crichton. Stark accusa Creis dicendo che \u00e8 sua la colpa dell'allontanamento di Aeryn, ma Rygel li interrompe dicendo che Aeryn non vuole a che fare con nessuno di loro. Aeryn \u00e8 nella sua stanza e chiede ad che venga contattato lo spirito del padre, Talin Lik'chak. Poi si ritrova a parlare con John vecchio e ricordano il tempo passato, quando bussano alla porta. \u00c8 l'alieno che deve aiutarla a contattare lo spirito del padre, e le dice di essere lui l'uomo che cerca. Nel frattempo, Rygel e Stark sono scesi sul pianeta a cercare Aeryn, quando Stark sente la voce di Zhaan, mentre Creis \u00e8 rimasto a bordo di Talin. A Rygel viene evocato il nome di un'aineriana, Kellor, e ne rimane turbato, mentre Aeryn \u00e8 sempre con suo \u201cpadre\u201d che, di fronte alla diffidenza della donna le propone un test del DNA, che combacia perfettamente. L'uomo fa per andarsene ma Aeryn lo ferma. Intanto, Stark e Rygel chiedono a un uomo se per caso ha visto una donna sebaceana, ma questi gli risponde di no e poi Rygel chiede se possono avere una stanza, ma vengono mandati via. Stark avverte una strana presenza, \u00e8 Xhalax Sun, creduta morta, uccisa da Creis, ma \u00e8 viva e vegeta e uccide un uomo a sangue freddo. I due tornano su Talin e aggrediscono Creis, che cerca di spiegargli la ragione per cui l'ha lasciata in vita, ma non gli credono e Stark vuole ucciderlo ma Rygel lo ferma. Intanto, su Veldon, Aeryn \u00e8 con \u201cTalin\u201d, che le dice che torner\u00e0 da lei con qualcuno che sar\u00e0 in grado di metterla in contatto col suo amato, quando viene localizzata da Xhalax. Una volta rimasta sola, Aeryn fa delle domande su Talin e gli dicono che sta studiando con i Nennik, che evocano i morti, e che si nasconde l\u00ec da qualche ciclo, dopodich\u00e9 torna nella sua stanza. Stark e Rygel ritornano nello stesso posto con Creis ammanettato. Stark scopre dove potrebbe essere Aeryn e Rygel va a cercarla, mentre la donna sta pensando a John 2 e, quando entra nella stanza lo trova l\u00ec. Stark e Creis trovano finalmente Aeryn, ma questa li scambia per un'illusione e dopo un po' li caccia via. Nel frattempo, Rygel vede \u201cTalin\u201d che parla con Xhalax e scopre che sono d'accordo. Intanto Aeryn si sporge fuori dalla finestra e comincia a gridare il nome di Crichton e vede il suo spirito, quando viene raggiunta da Rygel, che tenta di parlarle a cuore aperto, ma arriva Talin e Rygel se ne va. Aeryn incontra il veggente Kresus, al quale chiede di poter vedere John 2. Kresus ha una visione di Crichton e chiede a Talin di trovargli il \u201cSintha\u201d, una creatura che a volte riesce a riportare in vita i morti. Aeryn rimane da sola, e sente costantemente la presenza di John 2 col quale parla e ricorda i momenti trascorsi insieme, ma al suo risveglio, viene attaccata da Xhalax, che dopo essere stata abbandonata sul pianeta, ha dovuto farsi amputare una gamba. Talin entra nella stanza e, dopo uno scambio di parole, Xhalax lo uccide. La donna \u00e8 felice di far soffrire la figlia, per ci\u00f2 che le ha causato con la sua nascita. Nel frattempo, Stark, Rygel e Creis sono tornati dall'alieno dell'albergo minacciandolo fino a quando gli mostra un passaggio segreto, ma subito dopo vengono attaccati e Rygel ordina a Stark di liberare Creis. Intanto, Xhalax e Aeryn continuano a parlare e quest'ultima le dice che sapeva che quello non era suo padre, ma le piaceva l'idea che potesse esserlo. Xhalax le spiega che venne messa dai pacificatori in una situazione in cui doveva scegliere tra lei e Talin, e lei ha preferito uccidere lui piuttosto di sua figlia. Al piano di sotto, Stark rimane a combattere mentre Rygel e Creis vanno a prendere Aeryn, che \u00e8 sempre tenuta sotto tiro da Xhalax. Entrambe le donne sono sul cornicione, quando Creis entra e spara a Xhalax che, dopo un tentativo di Aeryn di salvarla, si lascia cadere gi\u00f9 dall'edificio. Tornati su Talin, Creis e Rygel ascoltano il messaggio di Stark, che ha lasciato la nave per ritrovare lo spirito di Zhaan, e ha lasciato la sua maschera per John 1, su Moya, che nel frattempo \u00e8 stata localizzata da Talin. Aeryn ritorna a bordo di Talin dopo aver detto addio allo spirito di John 2.\nFratture.\nTrama.\nMoya ha rilevato una navetta e a bordo sperano ci siano Aeryn e gli altri. John e D'Argo gli vanno incontro mentre la navetta atterra. Sono tutti l\u00ec pronti ad accoglierli, ma si ritrovano davanti ad uno scarram, Nashki, una nebari, Ubero, una aineriana, Orn Pek, e ad un pacificatore prigioniero, che chiedono aiuto. Erano prigionieri ma sono riusciti a scappare, la loro era una navetta destinata al collaudo delle armi. Jool si sta avvicinando un po' troppo allo scarram e D'Argo la ferma, ma questi gli mostra una cicatrice, i pacificatori gli hanno rimosso la ghiandola della protezione termica e quindi non \u00e8 pericoloso. Intanto, Chiana \u00e8 salita a bordo della navetta con Ubero e John, in cerca del Bulai, un alieno, ma lo trovano a pezzi e tentano di ricomporlo. Nel frattempo, al punto d'incontro, Talin attende di ricongiungersi con Moya, poi Creis gli ordina di impostare le coordinate di intercettamento e finalmente attraccano su Moya. John si precipita all'hangar quando scende Rygel, un po' confuso nel vederlo, Creis ed infine Aeryn, che per\u00f2 lo tratta con freddezza, al che, Creis gli racconta ci\u00f2 che \u00e8 successo all'altro Crichton. Rygel avverte la presenza di una femmina aineriana, non perde tempo e la va ad incontrare. Ubero sta facendo un disegno di come dovrebbe essere l'aspetto del Bulai, quando Chiana prende in mano la pistola dicendo di aver sentito un colpo ad impulso, dal momento che riesce a percepire le cose prima che avvengano. Aeryn si aggira per i corridoi di Moya e si trova davanti alla cella del prigioniero che le chiede di aiutarlo. John, intanto, sta passando gli oggetti dell'altro John e trova la maschera di Stark, dalla quale pare un videomessaggio subito interrotto da Pilota che comunica di aver intercettato un messaggio dai pacificatori in risposta ad un messaggio che \u00e8 stato inviato da Moya, dal sesto o settimo livello. Tutti si domandano che potrebbe averlo fatto. John rimane da solo con Aeryn, ma lei non lo guarda e lui se ne va. Moya effettua uno starburst. Jool e Creis stanno ricomponendo il Bulai, con qualche problema. John e Aeryn stanno facendo delle riparazioni a Moya. Lui cerca di parlarle, ma lei lo evita completamente. Mentre Aeryn sta uscendo dalla stanza, entra D'Argo, che per\u00f2 non ha nessun consiglio per l'amico. John si reca da Rygel, che sta dormendo con Orn e gli fa capire che quest'ultima se ne deve andare, dato che le riparazioni della loro navetta sono praticamente terminate. Orn ha sentito tutto. Chiana \u00e8 con Ubero, e scopre che \u00e8 un androgino, n\u00e9 maschio n\u00e9 femmina e per questo motivo \u00e8 stata rifiutata dal suo popolo. Il Bulai tenta di comunicare e continua a ripetere la parola \u201ctradimento\u201d. Pilota avverte che qualcuno ha sparato a Nashki, lo scarram. D'Argo accusa Ubero, ma viene difesa da Chiana, mentre Rygel conferma che Orn \u00e8 stata con lui tutto il tempo. Pilota li informa che qualcuno ha mandato un altro segnale ai pacificatori dando le coordinate di dove si trovano e Moya \u00e8 stata manomessa e quindi non pu\u00f2 effettuare lo starburst. I DRD hanno trovato il dispositivo delle comunicazioni al livello otto ed \u00e8 stato ricavato da alcune parti della nave, e che i pacificatori li raggiungeranno in un quarto di arn. John comunica a tutti che la spia si trova a bordo ed \u00e8 con uno di loro, e che la navetta \u00e8 pronta, ma Rygel non ci sta e nasconde Orn, anche Chiana non vuole separarsi da Ubero e si nascondono dentro una cassa nella stiva, dove D'Argo ed Aeryn non li trovano. Intanto, un DRD spara alla chiusura della cella facendo evadere il pacificatore che ora \u00e8 libero. Lo scarram si riprende e Bulai riesce a far capire che la spia \u00e8 una femmina. Orn prende in ostaggio Rygel, \u00e8 lei la traditrice, e li \u00e8 la sua merce di scambio. Moya non \u00e8 pi\u00f9 in grado di muoversi. Nel frattempo, il pacificatore spara su Creis e Jool. Creis gli lancia addosso parti del Bulai, ma durante il combattimento, Jool viene ferita ad un occhio. Chiana intercetta Rygel e Orn, ma Ubero rimane gravemente ferita e muore tra le braccia di Chiana. Il pacificatore riesce ad uscire da Moya con Orn e Rygel, ma John, Aeryn e D'Argo escono con la nave di quest'ultimo all'inseguimento raggiungendoli subito. Aeryn li arpiona e con John fanno saltare il portellone della navetta entrando ed eliminando il pacificatore. Orn viene risucchiata nello spazio mentre Rygel \u00e8 salvo. I tre riescono ad abbandonare la navetta prima che esploda. Ora sono di nuovo tutti insieme su Moya. John sta guardando il videomessaggio lasciatogli dall'altro John, e Aeryn \u00e8 l\u00ec che ascolta e alla fine del messaggio se ne va. John riunisce tutti da Pilota ed espone le sue intenzioni su cosa far\u00e0, con o senza di loro. Aeryn e Creis decidono d'andare con lui, raggiungeranno la portaerei di Scorpius e la fermeranno.\nUn I-Yensch a me, Un I-Yensch a te.\nTrama.\nNashki vorrebbe che Jool andasse con lui sulla nave medica, per cercare la sua famiglia. La nave trasporta circa seicento persone. Nel frattempo, Rygel e D'Argo sono andati ad incontrare Scorpius per un accordo, ma i loro comunicatori sono fuori portata. Chiana \u00e8 convinta che Scorpius li stia torturando o peggio ancora che li abbia gi\u00e0 uccisi, e decide di voler lasciare Moya, quando ha una visione che riguarda i pacificatori. Intanto, Rygel e D'Argo stanno aspettando l'arrivo di Scorpius all'interno di un ristorante, quando arriva Braca, seguito da Scorpius. Tutti sono disarmati, ma un gruppo di pacificatori irrompe e li fa prigionieri e Scorpius ordina a Braca di ucciderli, ma prima, Braca gli chiede dove sia Aeryn. Dopo un attimo di esitazione, Rygel si rivolge a Scorpius con l'intento di contrattare. Accertatosi che non hanno armi, Scorpius fa abbassare le armi e D'Argo li colpisce mandandoli al tappeto, e li fa mandar via, rimanendo solo loro due, Braca e Scorpius. D'Argo distrugge tutti i comunicatori, mentre nella cucina del locale, i proprietari vorrebbero andarsene. Su Moya, Jool vuole andarsene, ma Chiana glielo impedisce colpendola. Sul pianeta, Rygel e D'Argo si accordano con Scorpius, le informazioni sui tunnel spaziali in cambio della loro libert\u00e0. Rygel gli fa intendere che John preferisce che siano i pacificatori ad avere quella tecnologia piuttosto che gli scarram. Pilkota comunica che Moya ha rilevato delle navi dei pacificatori, e Creis ordina a Talin di tenere pronto il cannone principale. Talin apre il fuoco e le navi nemiche scompaiono dai sensori, ma poi prende di mira la nave ospedale e a niente valgono le parole di Creis, Talin la fa saltare in aria uccidendo tutti coloro che si trovavano a bordo, in quanto la riteneva una minaccia. Jool si scaglia contro Creis e contro Chiana che sapeva e poteva evitarlo. Talin si disattiva e Moya si rifiuta di abbandonarlo. Rygel e D'Argo chiedono delle garanzia a Scorpius e questi ordina a Braca di indossare il bracciale \u201cAiersh\u201d e poi ne d\u00e0 uno a D'Argo, dopodich\u00e9 dice a Rygel di colpire Braca, ma anche D'Argo avverte il colpo. Se uno dei due dovesse morire, morirebbe anche l'altro, ma Scorpius non vuole indossarlo e, mentre ne discute con Rygel, entrano nel locale due rapinatori. Braca tenta di disarmarne uno ma rimane ferito ad una gamba e di conseguenza anche D'Argo. Intanto, su Moya, Creis cerca di far capire che Talin sta diventando pericoloso e vorrebbe disattivarne tutti i sistemi meccanici per portarlo poi in un luogo dove potergli correggere i vari problemi, anche se questo significa cambiarlo completamente. Pilota vuole parlarne con Moya privatamente. Nel frattempo, Rygel cerca di convincere i rapinatori a chiedere un riscatto per i due pacificatori, e scopre cos\u00ec che i due sono stati pagati da Larzai, il cuoco, per dar fuoco al locale per frodare l'assicurazione. Intanto Talin ha chiuso tutti gli accessi per impedire a Creis di salire a bordo. Aeryn chiede a John cosa fare e lui le propone di parlare con Moya, che \u00e8 convinta che Talin possa guarire da solo col tempo. Moya accetta di ascoltare Aeryn. Sul pianeta, i rapinatori cambiano idea e decidono di chiedere un riscatto ai pacificatori, ma Scorpius fa cadere la loro attenzione su Rygel. Talin acconsente a far salire a bordo Creis, ma Moya ne \u00e8 distrutta, quando Talin apre il fuoco contro Moya. D'Argo cerca di tenere in vita Braca e Rygel cerca di convincerli a dare all'uomo dell'acqua perch\u00e9 da morto non varrebbe niente. Rygel e Scorpius si accordano e quest'ultimo d\u00e0 a Rygel la combinazione del bracciale di Braca. Su Moya, Creis riesce a convincere Talin a farlo salire a bordo con Aeryn e John, e questi acconsente facendoli attraccare nell'hangar tre. Sko, la mente dei rapinatori, si organizza su quanto chiedere di riscatto, ma Rygel li mette davanti a delle problematiche e offrendogli la sua nave per scappare, ma dicendogli che solo D'Argo \u00e8 in grado di pilotarla. Sko aggredisce la donna di Larzai che interviene per cacciarli, ma questi lo uccide. Nel frattempo, Rygel tenta di liberare Braca ma viene fermato. Intanto, Creis, Aeryn e John sono a bordo di Talin che gli punta contro un'arma, ma Aeryn riesce a calmarlo. Rygel dice a Sko che si trovavano l\u00ec per contrattare la loro libert\u00e0 in quanto evasi, e che entrambi odiano i pacificatori e Scorpius \u00e8 uno importante tra di loro. A quel punto, Sko ordina a Rygel di uccidere Braca o morir\u00e0, ma lui preferisce sparare a Scorpius. Su Talin, Aeryn e John stanno disattivando alcune funzioni della nave, quando Creis lo disattiva completamente. Nel frattempo, D'Argo cerca di tenere cosciente Braca, mentre Sko vuole uccidere la donna ma viene fermato da Rygel che la manda via salvandola. Rygel va da Scorpius che \u00e8 ancora vivo e gli espone il suo piano. Scorpius gli d\u00e0 un'arma a carica ad impulso singola che contiene un solo colpo. Braca si libera e mette il bracciale all'altro rapinatore, mentre Scorpius pugnala Sko alle spalle e questi si mette a sparare all'impazzata e Rygel lo finisce con l'arma di Scorpius, mentre D'Argo mette fuori gioco l'altro. Alla fine, Scorpius accetta le condizioni di Rygel e ognuno fa ritorno alla propria nave. Rygel comunica a John le condizioni, mentre Aeryn gli manifesta i suoi dubbi in proposito alla missione e dicendogli che non \u00e8 disposta a perderlo di nuovo.\nAgnelli al macello - Nella tana del leone Parte1.\nTrama.\nJohn \u00e8 nel suo subconscio con Harvey/Scorpius che tenta di fargli cambiare idea perch\u00e9 ha paura di morire. Nel frattempo, Scorpius sta mandando dei moroder incontro alla navetta di John per scortarli all'interno della portaerei. Intanto Moya ha trainato Talin in un posto sicuro. John, Aeryn, Jool e Chiana sono a bordo della portaerei e Scorpius \u00e8 l\u00ec ad accoglierli e a dargli il benvenuto. John chiede ad Aeryn di \u201ccollaudare\u201d il bracciale che ha al polso collegato a Scorpius, e funziona, dopodich\u00e9, Aeryn si informa sul trattamento che Rygel e D'Argo hanno ricevuto, poi Scorpius comunica a John di avergli concesso l'immunit\u00e0 e la grazia, oltre ad un trattamento alla pari. Scorpius e Braca conducono John e Creis nella stanza di comando di Scorpius dove Creis fa un'altra richiesta, di poter trasportare a bordo Talin per poter eseguire delle riparazioni al suo sistema cognitivo, garantendogli che \u00e8 completamente disarmato. Dopo un po', Scorpius acconsente e Creis richiede l'assistenza di uno specialista dei leviatani, il tenente Larel, e gli viene concesso anche questo. Nel frattempo, in sala ricreazione, i pacificatori stanno parlando male dei nuovi arrivati quando entrano nella stanza. Lungo i corridoi, Creis viene insultato da coloro che un tempo erano suoi subalterni, mentre John viene accompagnato da Scorpius da Strapper nel laboratorio dove John manda in pezzi un monitor dicendo a Scorpius se hanno intenzione di giocare ancora o se vogliono fare sul serio. Creis viene accompagnato da Braca nel suo alloggio, mentre Jool parla con D'Argo e Aeryn dei pacificatori, il primo con esperienza da prigioniero, l'altra come membro ufficiale. Intanto, Chiana cerca di socializzare con un pacificatore che si dimostra subito ostile tentando di far reagire D'Argo, ma il tempestivo intervento di Aeryn previene il peggio. Rygel vuole che Braca mantenga i patti e questi gli consegna un chip che contiene delle informazioni che riguardano un rapporto completo dei servizi segreti sulla situazione politica Aineriana, mentre D'Argo vuole che gli rimuovano gli anelli di prigionia. Aeryn viene \u201coffesa\u201d da una ex amica, Enta. In laboratorio, intanto, John e Scorpius stanno parlando della liquefazione dei piloti pacificatori durante i viaggi nei tunnel spaziali, dopodich\u00e9 chiede che gli mostrino le equazioni in loro possesso. D'Argo \u00e8 dal dottore, si sta facendo rimuovere gli anelli. John \u00e8 con Aeryn e sta pensando ad un piano \u201cC\u201d, ovvero scappare prima che sia troppo tardi, poi la lascia da sola. In sala ricreazione, Relgik mostra un odio viscerale verso tutti i Laxan, e manifesta il suo desiderio di fargli del male, nel frattempo, Jool e D'Argo sono nella sauna quando arriva un pacificatore con un'arma inserita in un braccio e lo attacca. Dopo un combattimento alquanto impari, D'Argo ha la meglio e il pacificatore muore sulla sua stessa arma. Scorpius ammonisce Relgik, se succeder\u00e0 qualcosa a qualcuno degli \u201cospiti\u201d, ne pagher\u00e0 le conseguenze con la sua esecuzione. A quel punto, John vuole far ritorno su Moya con tutta la squadra. Scorpius garantisce loro che non succeder\u00e0 pi\u00f9, ma D'Argo \u00e8 intenzionato a riportare Rygel, Chiana e Jool su Moya. Per convincerli della sua buona fede, Scorpius ordina a Braca di dare a D'Argo il file che riguarda Mektor, l'assassino di sua moglie. Intanto, Creis viene raggiunto nella sua stanza da Larel. Tra i due, in passato c'\u00e8 stato qualcosa e sembra esserci ancora. John sta visionando le specifiche con Strapper, quando entra Scorpius che gli domanda perch\u00e9 non ci siano stati ancora dei progressi. Scorpius accusa John di non fidarsi di lui e decide di mostrargli un filmato che lo riguarda e il motivo per cui odia tanto gli scarram. John si ritrova nel suo subconscio con Harvey/Scorpius, che conferma il suo timore per gli scarram. Nel frattempo, Talin \u00e8 stato portato a bordo della portaerei e, mentre Creis si appresta a salire a bordo della sua nave, Larel si ferma a parlare con Braca, con cui \u00e8 d'accordo per tradire Creis. John e Aeryn stanno parlando di pacificatori e di tunnel spaziali e lui le manifesta il desiderio di mandarla via da l\u00ec per proteggerla. Su Moya, Chiana, Jool e Rygel stanno visionando il chip di quest'ultimo, dove apprende che Bishan ha gi\u00e0 perso il consenso da quattro mondi e quindi ha la possibilit\u00e0 di tornare e riavere ci\u00f2 che gli appartiene, quando Chiana ha una visione e contatta Pilota che in un primo momento dice che \u00e8 tutto tranquillo, poi registra l'avvicinarsi di tre navi dei pacificatori. D'Argo ordina di partire a starburst, ma c'\u00e8 un'esplosione. Creis \u00e8 a bordo di Talin con Larel, mentre Aeryn sta parlando con Enta, ma trova davanti a s\u00e9 un muro, quando suona l'allarme. Moya viene portata a bordo della portaerei, mentre John \u00e8 con Strapper e trova un errore nell'equazione, quando arriva Aeryn e gli comunica cosa sta succedendo a Moya. I due corrono da Scorpius, abbattendo alcuni pacificatori. L'ordine di cattura \u00e8 venuto dal tenente Grayza, che ordina a Relgik di tenere i prigionieri sotto tiro. Grayza entra nella stanza di Scorpius accompagnata da Kortosko, \u201cAmbasciatore Straordinario\u201d dei Laxan, con i quali hanno formato un patto di difesa con i pacificatori, e poi gli dice che stanno raccogliendo il maggior numero di alleati per poter trattare con gli scarram. Questa cosa fa andare su tutte le furie Scorpius. John e Aeryn vengono scortati da Braca da Scorpius, che sta ancora discutendo con Grayza. Scorpius, appreso da John cosa sta succedendo, ordina che Moya e i prigionieri vengano immediatamente rilasciati e invita Braca ad accompagnare fuori dalla portaerei Grayza con tutta la sua scorta. Prima di andarsene, Grayza riesce a dare a Relgik un comunicatore, dopodich\u00e9 se ne va. Nel frattempo, Pilota dice a John che Moya non permetter\u00e0 a nessuno di rimetterle il collare di controllo, ma Scorpius lo rassicura. Intanto, Grayza contatta Relgik e gli dice che vuole rimuovere Scorpius dal comando e lui si offre di aiutarla. Allontanate in apparenza le tensioni, Jool e Rygel stanno giocando con un pacificatore, mentre Aeryn parla di nuovo con Enta, poi va da John che le dice di aver bisogno di schiarirsi un po' le idee. Creis sta parlando con Larel, che cerca di convincerlo a tornare con i pacificatori. Mentre stanno camminando, Aeryn ha il sospetto che qualcuno li stia seguendo, e non sbagliava, vengono attaccati da un gruppo di pacificatori al servizio di Relgik, che attacca John. Scorpius avverte Braca che John \u00e8 stato aggredito e lo manda a cercarlo. Nel frattempo, John ha indossato un corpetto a razzo, ma Relgik lo insegue e lo raggiunge colpendolo alle spalle. Tra i due nasce una colluttazione, ma alla fine John ha la meglio e Relgik muore. John si reca da Scorpius, e ha riavuto la sua arma. Quest'ultimo cerca di fargli capire che l'entrata in scena di Grayza cambia tutti i suoi piani. Data la scarsa collaborazione di John, Scorpius gli mostra un'immagine della Terra facendogli intendere che l'ha localizzata e, se non comincer\u00e0 a collaborare, la distrugger\u00e0.\nIl lupo mascherato da pecora - Nella tana del leone Parte2.\nTrama.\nScorpius continua a minacciare John e tutti i suoi compagni. John \u00e8 con Aeryn e parlano di Grayza. D'Argo, Chiana, Rygel e Jool se ne vogliono andare, quando arrivano Creis, Aeryn e John. Quest'ultimo gli dice che hanno una sola possibilit\u00e0 per portare a termine il loro progetto: distruggere la portaerei, poich\u00e9 tutti i progetti dei tunnel spaziali si trovano a bordo e studiano un modo per attuarlo senza per\u00f2 uccidere le donne e i bambini che si trovano sulla nave. John si rivolge a Creis, dal momento che conosce la nave meglio di chiunque altro e decide di studiare un sistema, anche se gli altri manifestano qualche dubbio, ma sono tutti concordi che lasciare la tecnologia dei tunnel spaziali in mano dei pacificatori sarebbe troppo pericoloso per tutti. Nel frattempo, a Creis viene vietato l'accesso a Talin per ordine di Scorpius, mentre John \u00e8 con Harvey/Scorpius, su un improbabile campo di battaglia, che giocano a carte, quando viene riportato indietro da Obiura Strapper mentre si sta scrivendo delle equazioni sulla mano, riuscendo a sbloccare le anomalie di accoppiamento del quinto livello, che Strapper inserisce nei nuovi calcoli. Intanto Creis \u00e8 con Larel e si mostra disposto a dar loro qualcosa in cambio pur di rimanere tra i pacificatori. Si fa accompagnare da Scorpius che in un primo momento non lo vuole ascoltare, ma che alla fine acconsente alle sue richieste e accetta le sue condizioni. Creis, allora, gli dice che John non ha intenzione di dargli la tecnologia dei tunnel spaziali ma che ha intenzione di far saltare in aria la portaerei con la complicit\u00e0 dei suoi compagni. Intanto Aeryn \u00e8 nel parco quando una bambina cade a terra ferendosi e lei la medica, ma arriva Enta che colpisce la bambina facendola sanguinare di nuovo. Creis raggiunge Aeryn per spiegarle cos'\u00e8 successo, mentre D'Argo, Chiana, Jool e Rygel vengono fatti prigionieri. In laboratorio, John sta sfornando equazioni a raffica, per la gioia di Strapper e di Scorpius, che gli comunica che i suoi amici si trovano in cella e che sa del suo piano. John si scaglia contro Creis minacciando di ucciderlo, ed esige che Scorpius li rilasci immediatamente, ma lui si rifiuta e gli dice che se non andr\u00e0 avanti li uccider\u00e0 tutti con le sue mani. Jool \u00e8 in ansia per tutta la situazione e Chiana, Rygel e D'Argo cercano di farsi forza. Creis, Aeryn e John sono assieme, e John manifesta tutto il suo odio e disprezzo per Creis, non sapendo che l'uomo l'ha fatto per poter attuare il suo piano: attivare Talin e partire a starburst dando il tempo ai passeggeri di lasciare la nave. John gli chiede se dopo si ricongiungeranno a Moya, Creis gli dice che, dato il poco spazio a disposizione, Talin non sopravviver\u00e0, e lui con esso, moriranno sul campo, ma avr\u00e0 bisogno di un diversivo per allontanare Scorpius e John si offre volontario. John \u00e8 nell'hangar e chiede a Strapper di uscire con lui per andare su Moya, mentre Larel \u00e8 con Creis e vuole sapere che cos'ha in mente e lui, per salvarle la vita, la colpisce facendo finta di aver scoperto il suo doppio gioco, dopodich\u00e9 se ne va. John \u00e8 salito su Moya con Strapper e alcuni pacificatori per prelevare il suo modulo, e si reca da Pilota per informare lui e Moya della missione suicida di Talin e gli dice di tenersi pronti ad effettuare uno starburst qualora non dovessero riuscire in tempo a raggiungerli. John \u00e8 tornato sulla portaerei col suo modulo, che a seconda di Scorpius \u00e8 alquanto primitivo, e cerca dei volontari per pilotarlo, ma John lo invita a salire a bordo con lui e ad entrare in un tunnel spaziale. John e Scorpius sono davanti al tunnel, pronti a volarci dentro, mentre Creis e Aeryn portano avanti il piano. Nel tunnel John incontra qualche problema, mentre Creis viene tenuto lontano da Talin. Strapper perde il contatto con Crichton, mentre Creis provoca un'esplosione e, con l'aiuto di Aeryn mette fuori gioco le guardie e, dopo averle detto addio, sale a bordo di Talin. John e Scorpius sono costretti ad uscire dal tunnel a causa di alcune fluttuazioni che si stanno formando, rientrando cos\u00ec sulla portaerei. Creis ha riattivato Talin e, appena Scorpius e John scendono dal modulo, gli comunica cosa sta per fare. Energizza i motori facendoli arrivare all'apice della potenza e ordinando a Talin di partire a starburst. L'esplosione \u00e8 violentissima e tutti i passeggeri si apprestano a raggiungere le capsule di salvataggio, mentre Pilota e Moya osservano la portaerei che cade a pezzi. D'Argo, Chiana, Jool e Rygel sono ancora intrappolati nella cella, mentre Aeryn cerca di mettere in salvo quanta pi\u00f9 gente possibile. Scorpius vede il suo impero sgretolarsi sotto i suoi occhi. John cerca di mettere in salvo Strapper, ma questi preferirebbe morire piuttosto di rivelare ci\u00f2 che sa sui tunnel spaziali e quindi chiede a John di metterlo sulla sedia aurora in modo che tutti i suoi ricordi vengano cancellati. Nel frattempo, Aeryn libera i suoi amici mentre Braca viene portato via da Scorpius. John, a malincuore, aziona la sedia aurora dicendo ad Aeryn che la raggiunger\u00e0 con il suo modulo. D'Argo contatta Pilota e si fa collegare alla sua nave che parte a recuperarli. Aeryn viene fermata e fatta prigioniera da Enta, ma un'esplosione la uccide e Aeryn pu\u00f2 fuggire. Pilota comunica a John che i livelli di Moya sono ad un punto critico e deve allontanarsi da l\u00ec prima possibile. John si ritrova davanti Scorpius che lo accusa di aver aperto la strada agli scarram, e che non gli importa niente della Terra, dopodich\u00e9 gli d\u00e0 il codice di sblocco per togliersi il bracciale. John sale sul suo modulo, mentre Scorpius ha deciso di rimanere a bordo della portaerei. Aeryn si allontana con un predatore. A bordo di Moya, D'argo e Rygel hanno deciso di lasciare la nave e Chiana ha intenzione di trovare la resistenza Nebari. Pilota chiede a Jool se sarebbe felice di lasciare Moya per ricongiungersi alla sua gente, ma la ragazza \u00e8 molto triste e non sa nemmeno lei cosa voglia fare. John e Aeryn sono assieme in sala comando, e John continua a scrivere le equazioni dei tunnel spaziali sulle sue mani.\nIl cane e i due ossi.\nTrama.\nJohn sta sognando Aeryn in abito da sposa, ma nella realt\u00e0, \u00e8 su Moya che continua a scrivere equazioni ed \u00e8 insieme a Chiana e a una vecchietta, Utu-Noranti Pralatong, per poi riperdersi nel suo sogno sulla Terra dove Aeryn ha qualche problema con la lingua. Al suo risveglio, John chiede a Chiana chi sia la donna che sta l\u00ec con loro, ma entrambi non ne hanno la pi\u00f9 pallida idea. Pilota informa che sono vicini al luogo sacro dei leviatani dove lasciare i resti di Talin, mentre D'Argo sta finendo di caricare le sue cose a bordo della sua nave. Chiana ha una visione dove vede oscurit\u00e0 e Moya che viene inghiottita, quando Pilota li avverte che un'altra nave leviatana gli sta andando addosso. Moya riporta molti danni e Pilota pensa che l'altro leviatano li abbia colpiti di proposito a causa di Talin. Aeryn d\u00e0 delle direttive per apportare le riparazioni, ma John \u00e8 distratto dal suo \u201cmatrimonio\u201d con la donna e dove tutti sembrano essere felici. Pilota ha scoperto che gli ultimi tre piccoli del leviatano che li ha speronati sono stati rapiti dai pacificatori e Talin, in quanto mezzo pacificatore, non \u00e8 gradito. Jool e Aeryn si ritrovano a parlare di pacificatori e di John, quando Aeryn la colpisce e facendola gridare apporta una riparazione al suo predatore. Nel frattempo, Chiana \u00e8 con John e chiede a quest'ultimo d'andare con lei a cercare suo fratello. Intanto, Noranti offre il suo aiuto per negoziare col leviatano, quando Chiana se ne va e li lascia soli. Noranti soffia in faccia a John una strana polvere che lo fa cadere in una sorta di trance, dove vede morire tutti quelli che lo circondano e iniziando cos\u00ec a sparare all'impazzata. Solo l'intervento di D'Argo, che lo tra mortizza, lo ferma, dopodich\u00e9 tramortisce anche Noranti. Pilota comunica che il leviatano ha ucciso il proprio pilota, al che, tutti sono d'accordo di andarsene, ma Moya ritiene che Talin si sia guadagnato il diritto di stare in quel luogo sacro. John continua a sognare quando Aeryn lo informa di quanto sta succedendo. Tutti cercano di convincere Moya a fare la cosa giusta, e Noranti offre di nuovo il suo aiuto, venendo ignorata. Chiana parla con Moya e, alla fine, le dice che \u00e8 un suo diritto seppellire Talin dove vuole. Mentre John sta di nuovo sognando ad occhi aperti, ed \u00e8 con Chiana, che ha una tresca con suo padre Jack. Il piano di D'Argo per John \u00e8 sbagliato, quando Pilota li informa che in passato, quel leviatano, ha gi\u00e0 attaccato altre navi e Moya chiede il loro aiuto facendogli una richiesta: uccidere quel leviatano, prima che uccida loro. John \u00e8 con Jool, mentre D'Argo \u00e8 con Aeryn e si incontrano nell'hangar. John e D'Argo escono con la nave di quest'ultimo mentre Aeryn esce col suo predatore. Rygel, Chiana, Jool e Noranti li osservano da Moya. Aeryn pensa che riuscir\u00e0 solo ad irritare il leviatano, data la sua stazza. Intanto, John \u00e8 a met\u00e0 tra sogno e realt\u00e0 dove discute con D'Argo di Aeryn e del fatto che ognuno sta per andare per la sua strada, chi per un motivo e chi per un altro. Nel frattempo, Moya ha scaricato i resti di Talin nello spazio. Aeryn apre il fuoco sul leviatano attirando la sua attenzione, mentre D'Argo si prepara a distruggerlo. Una volta eliminato, l'unico che sembra gioirne \u00e8 Rygel, gli altri sono invasi da una sorta di tristezza. Tornati su Moya, John va da Noranti, che scopre che era una prigioniera a bordo della portaerei e che ha deciso di rimanere su Moya per sdebitarsi con loro. John le chiede di mostrargli la verit\u00e0 e la donna gli soffia di nuovo sul viso quella polvere e John si ritrova al suo matrimonio, sulla Terra, dove tutto sembra perfetto, quando arriva il momento del brindisi, che viene interrotto dall'arrivo dei pacificatori che uccidono tutti i presenti, Aeryn compresa, e arriva Scorpius. John si risveglia dall'incubo e Noranti lo mette di fronte ad una scelta, dove John capisce che non pu\u00f2 tornare sulla Terra. Aeryn sta caricando le sue ultime cose sul predatore quando la raggiunge John, che vuole andare con lei ma, nonostante lui le dichiari ci\u00f2 che prova, affidano il tutto ad una moneta, ed Aeryn, dopo essersi baciati, parte da sola. John \u00e8 a bordo del suo modulo che ripensa alle parole dei suoi amici D'Argo, Chiana, Rygel ed infine Aeryn gli dice addio e se ne va. John deve rientrare su Moya perch\u00e9 ha finito il carburante, ma in quel momento, Noranti gli dice che Aeryn aspetta un bambino. John contatta subito Pilota per metterlo in contatto con la donna, ma \u00e8 troppo lontana, quando si apre un tunnel spaziale e Moya viene trascinata al suo interno, lasciando Crichton nello spazio alla deriva."}
{"id": "1766296", "revid": "416175", "url": "https://it.wikipedia.org/wiki?curid=1766296", "title": "Episodi di Farscape (quarta stagione)", "text": "La quarta stagione della serie televisiva \"Farscape\" ha esordito negli Stati Uniti d'America su SciFi Channel il 7 giugno 2002 e in Italia sul canale Jimmy il 17 maggio 2006.\nCrichton si agita.\nTrama.\nDopo essere rimasto da solo nello spazio, Crichton trova rifugio su un vecchio leviatano morente, Ilak, in compagnia di una pilota e di un buffo DRD: 1812. E non ha mai smesso di scrivere le equazioni dei tunnel spaziali, quando la pilota lo informa che un velivolo di piccole dimensioni si sta avvicinando alla nave. Dopo essere \u201cprecipitata\u201d all'interno del leviatano, dalla navetta esce una donna, a cui John punta una pistola contro. Si tratta di Sikosu Syala Shanti Sugaysi Shanu, che dice a John di essere inseguita da creature molto pericolose. Dal momento che non supporta i microbi traduttori, Sikosu chiede a John di parlarle in modo che lei possa apprenderne il linguaggio prima che arrivino i nemici. La pilota rileva un altro vascello ma di dimensioni molto pi\u00f9 grandi. Silos chiede se la loro nave possa andare a starburst, ma sta morendo e perci\u00f2 gli \u00e8 impossibile, intanto, l'altra nave sperona il leviatano arrecando molti danni e gettando al suo interno dei fumi, ma John e Sikosu si riparano all'interno del modulo di Crichton. Gli alieni sono cacciatori di Tubrei, al che John le chiede pi\u00f9 informazioni. Lei \u00e8 stata assoldata per trovare navi leviatane adibite ad una sorta di caccia. John si rifugia nel suo subconscio, in compagnia di Harvey/Scorpius, su una spiaggia in riva al mare dove viene esortato a rimanere concentrato sui tunnel spaziali, quando vede Aeryn col pancione. Intanto, gli alieni sono scesi sul leviatano, armati fino ai denti in cerca di Sikosu, oltre che alla cavit\u00e0 Itan. John risveglia la pilota chiedendole se sia in grado di toglierglieli di mezzo, ma gli \u00e8 impossibile, date le sue condizioni. Nel frattempo, John e Sikosu sono vicini al nemico e John tenta di intimorirli, ma questi, per tutta risposta, aprono il fuoco e gli mandano contro il segugio Grinz. Mentre stanno scappando, John apprende che Sikosu non \u00e8 mai stata a bordo di un leviatano quando vengono attaccati e John rimane ferito ed in seguito medicato dalla donna, alla quale Crichton chiede collaborazione. Nel frattempo, gli alieni continuano a cercarli, quando John riceve un messaggio da Chiana e Rygel e venendo cos\u00ec localizzati e bloccati. Lindok cattura Sikosu e la vuole uccidere, ma John la salva e scappano, ma gli altri sono fuori ad aspettarli ed aprono il fuoco, che riescono ad evitare, ma il Grinz li attacca e strappa una mano a Sikosu. Intanto, Chiana e Rygel sono saliti a bordo del leviatano e la ragazza accusa John di essere il suo problema, mostrandogli un faro messaggio dove Grayza offre una lauta ricompensa per ogni compagno di John in fuga. Al che, John gli dice che ha scoperto come funzionano i tunnel spaziali e che presto li riporter\u00e0 tutti a casa. Poi manda Rygel a recuperare la mano di Sikosu, mentre lui e Chiana vanno a cercare il Grinz. Chiana spiega a Crichton che le sue visioni si sono evolute, ma questo le ha procurato un sacco di guai, tanto da farla finire in prigione e venire torturata, oltre che a causargli dei terribili mal di testa e uno stato di cecit\u00e0 che dura sempre pi\u00f9 a lungo. John le promette che riuscir\u00e0 a trovarle una cura. Rygel ha localizzato il nemico, mentre John \u00e8 tornato nel suo subconscio con Aeryn e il loro futuro bambino. Rygel ha raggiunto John con la mano di Sikosu, mentre quest'ultima si sta accordando con uno dei cattivi, ma Chiana li vede e lo uccide, arrivando poi a picchiarsi con Sikosu, quando arriva John e le divide. Chiana gli fa notare che la donna ha con s\u00e9 valuta scarram, ma lei si difende dicendo che non \u00e8 una scarram, ma una Kadish, ed \u00e8 normale avere quella valuta in quell'angolo di spazio, e che comunque stava comprando una nave per poter lasciare il leviatano. Intanto, gli alieni hanno trovato la cavit\u00e0 Itan, la nave \u00e8 ormai spacciata e i quattro devono trovare una soluzione. Chiana e Sikosu continuano a litigare, mentre Rygel intercetta il Grinz e corre a nascondersi e avvicinandolo a John che sta preparando la trappola. Dopo aver messo al sicuro il suo DRD, attira a s\u00e9 il Grinz e, con molta astuzia, lo fa finire nello spazio riuscendo a salvarsi. Intanto, Sikosu viene trovata da Lindok, col quale sembra avere un accordo e, dopo che se n'\u00e8 andato, viene presa da John e portata dalla pilota, Rygel e Chiana, accusandola di essere un'assassina di leviatani, ma invece di ucciderla la mette di fronte ad una scelta, o li aiuta o sar\u00e0 peggio per lei. John organizza il piano che ha inizio, quando Chiana ha una visione del presente, ma perde la vista, riuscendo comunque a riferire a Sikosu ci\u00f2 che ha visto e quest'ultima riferisce a John la sequenza con cui dovr\u00e0 colpire dei condotti. Le due donne cadono gi\u00f9, mentre tutti sparano all'impazzata. John fa centro e riesce ad eliminare tutti i nemici, ma la corda a cui \u00e8 appeso si spezza e finisce di sotto, rimanendo illeso. John propone a Sikosu di unirsi a loro, ma lei \u00e8 intenzionata a ritornare alla sua vita. Poi John ringrazia la pilota che, per tutta risposta, lo ringrazia a sua volta e gli dice che accompagner\u00e0 lui e i suoi amici al pianeta dove pensa siano gli altri. John torna con la mente da Aeryn, ma sar\u00e0 l'ultima volta, perch\u00e9 la cosa lo fa stare troppo male, dopodich\u00e9 ritorna alla realt\u00e0 dove, in compagnia del suo DRD si rimette a scrivere equazioni.\nIl sacrificio - Quel che \u00e8 andato perduto Parte1.\nTrama.\nJohn, Chiana, Rygel e Sikosu stanno raggiungendo il pianeta Arnesk a bordo del leviatano Ilak, nonostante la pilota gli dice che quel posto \u00e8 invivibile e dai sensori non risulta alcun segno di vita. John e Chiana sono scesi a dare un'occhiata, quando la ragazza ha una strana sensazione e di l\u00ec a poco vengono fermati da un alieno, Tarnat, che deve proteggere lo scavo e scambia John per un pacificatore e lo vuole disarmare quando da dietro di lui arrivano D'Argo e Jool. Joh chiede se hanno notizie di Aeryn, Moya e Pilota, ma non ne sanno niente. Jool \u00e8 al settimo cielo e mostra a John e Chiana il luogo e gli mostra i sensori per campi elettromagnetici e la loro funzione, ma Chiana trova il modo di irritare Jool, dopodich\u00e9 se ne va. John vorrebbe andare a cercare Noranti, chiamata da Chiana \u201cgrinzetta\u201d, ma Jool gli dice che la sta gi\u00e0 cercando D'Argo. Chiana \u00e8 in uno scavo e viene raggiunta da D'Argo. Jool, intanto, parla a John degli abitanti di quel posto quando vengono raggiunti dall'istruttore Vella, che gli racconta le virt\u00f9 di quel luogo sacro, e che sono alla ricerca del \u201ctriangolo\u201d che, associato a tre sonde Darnaz, dovrebbe essere in grado di stabilizzare l'elettromagnetismo. La donna possiede gi\u00e0 due sonde, che tiene ben nascoste. Nel frattempo, Chiana si dimostra gelosa nei confronti di Jool per tutto il tempo che ha trascorso in compagnia di D'Argo. Intanto, John contatta Rygel e questi lo informa dell'imminente morte del leviatano, ma la comunicazione si interrompe e Sikosu tenta di riattivare il modulo di John. Sulla portaerei dei pacificatori, Grayza sta torturando Scorpius affinch\u00e9 gli dica tutto ci\u00f2 che sa a proposito di Crichton che, nel frattempo, sta cercando Noranti e la trova in compagnia di una strana creatura. La donna sembra non riconoscerlo, ma poi si ricorda e John le chiede cos'\u00e8 successo a Moya dopo che sono finiti nel tunnel spaziale, ma lei gli dice di chiederlo a Pilota, anche se a John, ci\u00f2 che interessa veramente, \u00e8 solo sapere qualcosa del bambino che aspetta Aeryn. Noranti gli porge una pianta, il laka, da inalare, che serve a far dimenticare, ma John la rifiuta, poi gli dice d'andare da Vella. Nel frattempo, Jool e D'Argo parlano della possibilit\u00e0 di quest'ultimo di partire insieme a John quando rinvengono qualcosa dallo scavo e arriva Vella che gli mostra la doppia funzione dello scavatore, una potentissima arma. Sulla portaerei, intanto, Grayza usa il suo fluido corporeo per sottomettere Braca al suo volere, per poi dirgli che loro due con Scorpius e altri venti pacificatori, scenderanno sul pianeta e che, dal momento che tutti lo cercano e tutti lo vogliono, cercher\u00e0 di farsi \u201camico\u201d Crichton. Sul pianeta, Jool e Vella aprono un lotto Jardish, molto pericoloso e che pu\u00f2 anche accecare, e si ritrovano a parlare di D'Argo che le sta ascoltando non visto. John \u00e8 in piedi davanti alla scogliera quando arriva Noranti con Tarnat e la donna gli chiede di ucciderlo, dal momento che hanno intenzione di usare le sonde per creare un'arma, ma John si limita solo a tramortirlo, al che, Noranti soffia in faccia a John la polvere per potergli mostrare il mondo antico che i profanatori vogliono distruggere. Nella sua allucinazione, John vede le tre sonde esplodere e il luogo esatto dove si trovano, dopodich\u00e9 si addormenta e si risveglia nel mare, tratto in salvo dalla creatura, che in un primo momento lo spaventa a morte. La creatura gli dice che devono fermare Noranti, prima che uccida Vella, dato che gli ha rubato la pistola. Intanto, Rygel cerca di tenere calma la pilota. D'Argo chiede a Jool perch\u00e9, quando Vella parlava male di lui lei non lo ha difeso prendendo le sue parti. Nel frattempo, Sikosu ha riparato il modulo. D'Argo dice a Jool che se si trovasse nella sua situazione, lui la difenderebbe sempre e comunque. Intanto, Noranti ha la pistola di John e cerca Vella per ucciderla, mentre John la cerca e D'Argo trova l'incisore a terra. Vella viene uccisa da qualcuno che conosce. John la trova quando gli arriva D'Argo alle spalle e blocca la creatura. Chiana e Jool li raggiungono. Noranti \u00e8 fuori dallo scavo che prega per lo spirito di Vella. Intanto, sul leviatano, Rygel vorrebbe salire sul modulo con Jool, ma lo obbliga a rimanere l\u00ec, mentre lei scende sul pianeta per cercare di avvisarli dell'imminente arrivo dei pacificatori. John \u00e8 con Tarnat quando trova sepolto nella terra un triangolo che presenta delle incisioni sebaceane che John identifica come geroglifici egiziani e supponendo ci possa essere una connessione tra i due popoli. Silos raggiunge D'Argo e insieme devono studiare un piano per liberare John, Chiana, Jool e Noranti che sono stati catturati da Grayza che, nel frattempo, ordina a Braca di portare Scorpius davanti a John e lo obbliga a leccargli le scarpe e dicendo a John che pu\u00f2 fargli tutto ci\u00f2 che vuole, dopodich\u00e9 tocca il viso di John con i suoi fluidi e lui la bacia, poi la donna esce. Sul leviatano, Rygel risveglia la pilota dicendole che devono assolutamente mandare un messaggio criptato a Moya per dirgli di non avvicinarsi al pianeta finch\u00e9 ci saranno i pacificatori, ma sar\u00e0 un'impresa ardua. Grayza e Braca hanno poco tempo per lasciare quel pianeta, poi la donna gli ordina di inserire nella testa di Scorpius una fiala verde, che gli impedisce di muoversi liberamente. Intanto, la creatura \u00e8 entrata in possesso delle due sonde Darnaz. Chiana, Jool e Nranti sono tenute prigioniere e quest'ultima vorrebbe uscire. Chiana si offre di aiutarla. John \u00e8 con Grayza, ormai ne \u00e8 succube. Noranti \u00e8 libera e raggiunge John sulla scogliera e gli parla dell'oggetto che ha ritrovato, poi si informa se Grayza ne \u00e8 al corrente e, saputo da Crichton che la donna non sa niente, gli soffia di nuovo la polvere in faccia facendogli avere altre visioni e inducendolo a gettarsi dalla scogliera per ucciderlo, in modo che non riveli il segreto a nessuno, sotto lo sguardo impotente di Braca.\nResurrezione - Quel che \u00e8 andato perduto Parte2.\nTrama.\nDopo essersi gettato in mare, il corpo di John galleggia privo di sensi ma, quando si riprende, viene trascinato via dalla creatura e portato nel suo rifugio all'interno della struttura, dove lo accusa di stare con Grayza e di volerle dare le sonde. John gli dice che le cose non stanno cos\u00ec, e lui sa dov'\u00e8 nascosta la terza sonda, al che, la creatura cerca di farselo dire con la forza quando arrivano D'Argo e Sikosu che lo fermano. Entrambi notano che John emano un tremendo odore e Sikosu capisce che si tratta di \u201colio eppel\u201d, sostanza prodotta da una ghiandola che possiedono le concubine D'Ellos, quest'olio bersaglia le zone erogene facendo fare di tutto e di pi\u00f9. John non vuol avere pi\u00f9 niente a che fare con Grayza, ma D'Argo gli dice che ha un piano e questo prevede che lui veda di nuovo la donna, ma non lo vogliono mettere a conoscenza di cosa si tratta per paura che mandi tutto a monte, dopodich\u00e9, D'Argo lo tramortisce con la sua lingua e Crichton viene ritrovato dai pacificatori privo di sensi su uno scoglio e portato da Grayza, che vuole sapere perch\u00e9 gli scarram lo vogliono e in cambio \u00e8 disposta ad aiutarlo a ritrovare Aeryn. Intanto, in cella, Chiana aggredisce Noranti per ci\u00f2 che ha fatto a Crichton, mentre Jool nota che i sensori stanno cambiando colore, e questo significa che, se non lasceranno il pianeta entro breve, saranno tutti morti arrostiti. Silos scende nelle celle per parlare con Braca. Intanto, D'Argo \u00e8 salito a bordo del leviatano per spiegare a Rygel il suo piano. Che quest'ultimo \u00e8 convinto fallir\u00e0. John si trova con Grayza e le spiega perch\u00e9 non sempre i tunnel spaziali sono visibili, quando Braca li interrompe e fa portare nella stanza Sikosu, dopodich\u00e9, Grayza dice a John che i suoi uomini stanno cercando D'Argo e che il suo piano \u00e8 fallito. John la accusa di essere la tirapiedi di Scorpius, al che lo porta fuori e gli fa scavare una buca bella grande e poi fa portare Scorpius e dice a John di sparargli, ma lui non lo fa e ci pensa Braca. Scorpius cade dentro la buca e Sikosu viene gettata dentro con lui e Grayza ordina di ucciderla, ma Scorpius dice alla ragazza di pronunciare una parola: \u201cSkernak\u201d, termine che appartiene al direttivo speciale, e cos\u00ec si salva, ma ordina che Scorpius venga seppellito. I pacificatori continuano a cercare D'Argo che si mette in contatto con Rygel che aspetta che gli dia il via al piano. Ilak si dovr\u00e0 schiantare sui moroder dei pacificatori, intanto Rygel aiutato dai DRD sta sistemando una navetta per mettersi in salvo. John \u00e8 di nuovo con Grayza, mentre D'Argo si trova a combattere con i pacificatori. Nel frattempo, Sikosu entra nella cella di Chiana e Jool e le due l'aggrediscono accusandola di essere una traditrice, in realt\u00e0, sta solo eseguendo il piano di D'Argo e, una volta che le ha convinte, riescono a liberarsi. Intanto, un pacificatore trova le sonde, ma la creatura lo uccide. John dice a Grayza di aver trovato la piramide sepolta sul pianeta e la donna si convince che ci sia una connessione tra le loro specie. John cattura laka per liberarsi del controllo della donna, mentre D'Argo comunica a Rygel di preparare il conto alla rovescia. Rygel ringrazia la pilota e la nave per tutto l'aiuto che gli hanno dato. John \u00e8 riuscito a legare Grayza durante un \u201cgiochino\u201d, mentre il leviatano ha gi\u00e0 cominciato la discesa. John riceve il segnale di D'Argo e abbandona l\u00ec la donna legata. Mentre sta uscendo viene raggiunto da Braca e i suoi uomini che iniziano a sparargli contro e la pistola di John non funziona pi\u00f9. Rygel cerca di rallentare la discesa del leviatano, mentre d'Argo ha dei problemi alla sua navetta causati dal magnetismo. Chiana, Jool e Sikosu vanno ad aiutare John mentre Noranti va da D'Argo. Grazie all'intervento delle tre ragazze, John riesce a liberarsi, mentre Braca raggiunge Grayza e il leviatano \u00e8 entrato ormai nella stratosfera. John e le ragazze devono ritornare dentro, mentre Rygel cerca di riportare su il leviatano per dar tempo agli altri di raggiungere la navetta di D'Argo. Rygel si mette in salvo sulla navetta e D'Argo riesce a partire con tutti gli altri appena in tempo prima che il leviatano precipiti sui moroder distruggendone due su tre. D'Argo riatterra senza essere visto sul pianeta mentre il magnetismo si sta accentuando. Braca vorrebbe aspettare la portaerei, ma Grayza vuole riprendere John e quindi si lanciano all'inseguimento, non sapendo che, in realt\u00e0, si tratta di una sonda lanciata da D'Argo. Intanto, Noranti viene catturata dalla creatura che vuole sapere dove si trovi la terza sonda, anche John la sta cercando e si imbatte proprio nella nonnina e nella creatura, da cui viene colpito per sapere dov'\u00e8 la sonda. John lo porta nel luogo dove si trova la sonda e riescono a prenderla, ma la creatura, alla fine, riesce ad impossessarsene e a gettarsi in mare. Noranti, per costringere John ad inseguirlo per riprenderla, getta in mare la sua \u201cWynona\u201d. I due combattono e John ha la peggio, ma il pronto intervento di Chiana che uccide la creatura, salva John che recupera sonda e pistola. Chiana, John e Jool vanno a posizionare le sonde, a circa seicento metri l'una dall'altra. In un primo momento non succede niente, ma d'un tratto si alzano da terra e volano nel cielo sprigionando una luce ed un suono assordante, interrompendo il campo magnetico. John si accorge che \u00e8 riapparso qualcosa, si tratta dell'antico Tempio perduto, con tutti i suoi sacerdoti che sono rimasti come ibernati per tutto il tempo. John non sa cosa debbano fare, se rimanere l\u00ec oppure andarsene, D'Argo dice che la decisione spetta a Jool, il nuovo istruttore. Jool verrebbe che John rimanesse, ma lui deve cercare Aeryn, dopodich\u00e9 si salutano. D'Argo \u00e8 l'ultimo a congedarsi da Jool, la quale si scusa con lui per non averlo difeso con Vella. Alla fine i due si baciano e poi D'Argo se ne va. Intanto, sulla portaerei, Grayza minaccia Braca che, se mai qualcuno dovesse prendersi gioco di lei per l'umiliazione inflittagli dai prigionieri, lui ne risponder\u00e0 con la vita. Tutti sono a bordo della navetta di D'Argo, tranne John, che viene trascinato sul modulo, in attesa di ricongiungersi con Moya e Pilota.\nLa lava \u00e8 una cosa meravigliosa.\nTrama.\nD'Argo e gli altri sono ancora in attesa di ritrovare Moya che non ha ancora risposta a nessuna delle loro chiamate. Rygel vorrebbe che atterrassero sul pianeta sottostante perch\u00e9 ha fame, quando Noranti preleva del \u201cginnak\u201d, un ricostituente, direttamente dal suo stomaco che, secondo John, sa di pollo. Una volta atterrati sul pianeta, tutti danno di stomaco a causa del ginnak. Rygel si \u00e8 allontanato ed \u00e8 entrato in un \u201cbuco\u201d. John e D'Argo lo vanno a cercare. All'interno di quell'antro, ci sono parecchie casse contenenti oggetti preziosi, che appartengono senz'altro a qualcuno. I segni sulle casse ricordano qualcosa a Noranti, quando Rygel, per prendere alcuni oggetti, rimane intrappolato nell'ambra e vuole che John lo liberi subito. Quest'ultimo sente dei rumori, qualcuno sta andando nella loro direzione, mentre Noranti capisce che quelle casse appartengono ai Tarkan, un popolo buono, generoso e pacifico. D'Argo li vorrebbe attaccare, mentre John lo invita alla cautela, quando i due si accorgono di Rygel che gli dice di essere solo e se lo possono liberare. Loro chiamano i compagni che li stanno raggiungendo. Appena arrivati, Noranti esce allo scoperto presentandosi e dicendogli che non sono soli, ma ci sono anche John e D'Argo e li fa uscire, ma i Tarkan cominciano a sparare. John e D'Argo rispondono al fuoco, ma i Tarkan indossano un corpetto che li protegge dagli spari ad impulso. Rygel viene infilato in una sorta di ascensore e si ritrova in un'altra stanza. Intanto Chiana e Sikosu sono rimaste all'esterno e cercano un modo di aiutare i loro amici. Rygel si ritrova davanti ad una creatura, un certo Rakil, che esce dalla lava con una cassa. Noranti vorrebbe trattare con i Tarkan, che reputa brava gente. Rygel \u00e8 in pericolo, quando un Tarkan contatta Rakil chiedendogli aiuto. Noranti si addormenta e i tre si ritrovano intrappolati nella cavit\u00e0 inferiore. Rakil ordina a un suo uomo di sparare contro delle scritte viola da cui inizia a sgorgare dalla lava che continua a salire. L'unico modo che hanno di salvarsi \u00e8 saltare dall'altra parte della roccia. D'Argo lancia Noranti e poi John. Lui sta per cadere ma alla fine si salva. Sikosu e Chiana sono salite a bordo della navetta di D'Argo e Sikosu d\u00e0 dello stupido a D'Argo per non aver modificato le disposizioni di attivazione della nave, quando a Chiana viene un'idea, usare il vomito di D'Argo che contiene il suo DNA. Nel frattempo, Rygel chiama John e D'Argo perch\u00e9 lo librino prima che muoia. Rakil parla con John e Noranti e cercano di accordarsi. John gli chiede di liberare Rygel e Rakil gli manda incontro i suoi uomini, ma n\u00e9 John n\u00e9 D'Argo si fidano di lui ed escogitano un piano per rubargli i corpetti, ma D'Argo non sembra convinto del piano di John e Noranti si offre di aiutarli. Chiana e Sikosu cercano il vomito di D'Argo e lo trovano. Risalite a bordo, Chiana prende il controllo della situazione, dal momento che \u00e8 lei che ha intinto le mani nel vomito, e inizia a premere alcuni bottoni. Intanto, Noranti ha preparato una polvere per neutralizzare gli uomini di Rakil. La donna gli va incontro e, sotto l'effetto della polvere, vedono in lei una stupenda aliena, mentre da dietro arrivano John e D'Argo che li mettono al tappeto e gli prendono i corpetti. All'esterno, anche Sikosu ha intinto le mani nel vomito e ora sta tentando di attivare il cannone, ma invece la nave si alza da terra per poi riatterrare. John indossa il corpetto e D'Argo, per vedere se funziona, gli spara contro e ne rimane illeso. Noranti rimane sul posto mentre John e D'Argo con i prigionieri vanno da Rakil e gli propongono uno scambio, i suoi uomini per Rygel, ma questi li uccide dicendo che loro non hanno niente a che fare con i Tarkan e si trovano l\u00ec solo per derubarli. John cerca di fargli capire che a loro non importa perch\u00e9 siano l\u00ec, quando dall'esterno, Sikosu e Chiana riescono a far funzionare il cannone e sparano contro la struttura. Un uomo di Rakil pensa che i Tarkan siano tornati indietro e John gli dice che sono la loro squadra e sono arrivati in loro soccorso. Chiana vuole scendere per vedere com'\u00e8 la situazione, mentre Sikosu cerca di occultare la nave. Noranti ascolta una conversazione tra Rakil e uno dei suoi uomini, mentre Chiana riesce ad entrare. John e D'Argo propongono alla guardia di unirsi a loro, ma alla fine lo tramortiscono e cercano di liberare Rygel. Silos riesce ad occultare la nave appena in tempo, prima che Rakil la veda. Un uomo di Rakil attacca John ma finisce nella lava portandosi dietro Rygel. Per recuperarlo, John vuole utilizzare il corpetto come scudo protettivo, ma dovr\u00e0 continuare a spararsi addosso per attivarlo. Intanto, Rakil ordina di caricare quante pi\u00f9 casse possibili sulla nave per poi andarsene. Chiana ha raggiunto Noranti che vuole avvisare i veri Tarkan e informarli di quanto sta accadendo, ma Chiana la lascia da sola. John sta cercando Rygel nella lava, mentre D'Argo si trova ad affrontare un uomo di Rakil che raggiunge John e lo attacca proprio quando aveva ritrovato Rygel. Durante la lotta, John perde \u201cWynona\u201d. D'Argo uccide il suo avversario, mentre John viene raggiunto da Chiana alla quale chiede di sparargli addosso e riuscendo cos\u00ec ad imprigionare Rakil nell'ambra. Ritrova Rygel e riesce finalmente a liberarlo, quando arrivano i veri Tarkan accompagnati da Noranti. I Tarkan li lasciano andare a patto che si portino via Rygel e regalano a John un corpetto. Una volta risaliti a bordo della nave di D'Argo ricevono una comunicazione, \u00e8 di Pilota che gli d\u00e0 le coordinate per raggiungere Moya che li sta aspettando.\nPromesse.\nTrama.\nLa nave di D'Argo \u00e8 nel punto d'incontro con Moya, quando gli appare davanti pi\u00f9 bella che mai. Pilota dice loro di essere stati esaminati da qualcuno, ma di non sapere chi fossero. John, pensando che queste entit\u00e0 si trovino ancora a bordo, decide di scendere per primo in avanscoperta ma si trova davanti ad Aeryn, che gli dice di aver ha contratto il delirio termico, e gli fa promettere di non uccidere la persona che l'ha salvata, Scorpius, dandole una tuta refrigerante, ma alla sua vista, John e D'Argo imbracciano le armi. Non \u00e8 morto come pensavano. Aeryn minaccia John di andarsene se non abbasseranno le armi. Scorpius chiede solo asilo a bordo di Moya, e vuole portare Aeryn a riposare, ma John la fa accompagnare da Chiana, ma non prima che abbia promesso di non far del male a Scorpius. Suo malgrado \u00e8 costretto a prometterglielo. Rimasti da soli, John vuole sapere da Scorpius cos'ha fatto ad Aeryn, ma lui gli risponde di averla salvata. L'aveva trovata a bordo del suo predatore alla deriva gi\u00e0 in preda al delirio termico e che si trova l\u00ec per proteggerli, ma n\u00e9 John n\u00e9 D'Argo gli credono e John si ritrova a parlare con Harvey/Scorpius, che gli propone di uccidere Scorpius una volta per tutte. Intanto, Rygel getta a terra alcune barre refrigeranti di Scorpius, ma John lo ferma perch\u00e9 potrebbero servire ad Aeryn. John mette dei DRD a sorvegliare l'\u201dospite\u201d. Al centro comandi, Sikosu fa la conoscenza di Pilota e inizia ad impartirgli ordini, ma arriva Chiana e le due finiscono per discutere da subito di Scorpius. John parla con D'Argo e si sente in colpa per averla lasciata andare via da sola e pensa che quello che ha glielo ha causato Scorpius. Dopodich\u00e9 va da Aeryn, che si trova in una stanza molto fredda che le ha trovato Scorpius, per l'appunto. Pilota comunica che una nave si sta avvicinando a loro e che non possono partire a starburst per via della massa molto grande di quest'ultima. Dalla nave si inseriscono nelle comunicazioni di Moya e si presenta Ullom, di Primo Lukitian, che accusa Aeryn di essere un'assassina e che sa che sta male, ma se vuole il vaccino dovr\u00e0 dargli i nomi degli uomini che ha pagato per uccidere la sua gente. John vorrebbe sapere da Aeryn cosa sta succedendo, ma lei gli dice che non pu\u00f2 dirgli niente, poich\u00e9 ha fatto una promessa. John vorrebbe che Rygel facesse da mediatore, ma questi non sente ragioni. Nel frattempo, sulla portaerei di Grayza, hanno messo a punto un proiettile in grado di agganciare il segnale leviatano e distruggerlo, ma Braca rallenta il suo utilizzo perch\u00e9 vuol essere sicuro che funzioni, ma Grayza non \u00e8 d'accordo con la sua decisione. Intanto, John e D'Argo sono saliti a bordo della nave lukitiana, dove scoprono che Ullom utilizza degli ologrammi e ribadisce le accuse contro Aeryn di essere arrivata sul suo pianeta ed essere entrata nella stanza del governo e aver ucciso il primo Lukitian. Su Moya, intanto, Noranti e Chiana sono nella stanza di Aeryn e vorrebbero aiutarla, ma vengono colpite da quest'ultima che si reca al centro comandi dove manda via Sikosu e si mette in contatto con Ullom perch\u00e9 non se la prenda con John e gli altri, poi tenta di suicidarsi ma viene fermata da Rygel. Ullom minaccia John di mandare i suoi uomini a bordo di Moya, ma John riesce a prendere tempo. Intanto Sikosu va da Scorpius per chiedergli perch\u00e9 l'abbia salvata, e lui le dice che avrebbe avuto bisogno di lei e del suo aiuto in futuro. Silos vuole sapere il motivo per cui si trova a bordo proprio di Moya, e Scorpius le dice che si trova l\u00ec per proteggere Crichton, che in quel momento si trova da Aeryn e alla fine discutono su quanto ha fatto. Sulla portaerei, intanto, i moroder hanno intercettato un leviatano, con molta probabilit\u00e0 Moya, e Braca si offre di pilotare il predatore con a bordo l'arma. John discute con Harvey/Scorpius, mentre Sikosu si trova con Scorpius quando vengono raggiunti da John che accusa la donna di essere sempre stata d'accordo con lui. Scorpius gli parla del clone neurale, nonostante John neghi, e si offre di rimuoverglielo. John d\u00e0 la sua pistola a Sikosu e poi torna da Harvey/Scorpius, che vuole uccidere, nonostante questi tenti di fargli cambiare idea. Scorpius colpisce John alla nuca e contemporaneamente lui spara a Harvey/Scorpius, dopodich\u00e9 non lo sente pi\u00f9, se n'\u00e8 andato. John chiede aiuto a Scorpius, che gli dice dell'arma dei pacificatori che arriveranno tra pochi arn, e che una volta agganciato il segnale di Moya \u00e8 in grado di seguirla anche durante lo starburst. Silos ha trovato delle anomalie e con John hanno un piano per deviare l'arma da Moya. D'Argo, John, Sikosu e Aeryn salgono a bordo dei lukitiani dicendo che la donna gli dar\u00e0 i nomi che vogliono a patto che loro le diano prima l'antidoto. Intanto Braca si sta avvicinando al leviatano e l'arma \u00e8 operativa. Dopo che Aeryn ha ricevuto il vaccino, iniziano a sparare, ma sono ologrammi, e Aeryn sfida Ullom ad uscire allo scoperto, ma questi le compare alle spalle e le spara, ma John le aveva fatto indossare il corpetto e sparano al supporto vitale di Ullum. Sikosu gli toglie dalle mani un \u201corbo\u201d di controllo, altri non \u00e8 che un'interfaccia neurale, che John le dice di indossare e la donna inizia a prenderne confidenza. John contatta Scorpius per farsi dire cosa fare. Silos tenta di ricreare un ologramma di Moya che abbia una traccia bioneurale leviatana, in modo che l'arma l'agganci evitando la loro nave. Ma per attuare il piano, Pilota dovr\u00e0 far morire Moya per il tempo necessario affinch\u00e9 l'arma agganci il falso segnale. Braca arriva ma ha una falsa lettura, una volta disattivata Moya, braca fa fuoco sulle nuove coordinata dategli dalla portaerei. Una volta libatisi dell'arma, Pilota tenta di rianimare Moya e, dopo alcuni tentativi ci riesce, ma l'altra nave esplode. D'Argo e gli altri sono a bordo e Moya parte a starburst, facendo infuriare Grayza. Una volta al sicuro, John va da Scorpius per farsi dire se ha fatto qualcosa ad Aeryn, ma lui dice che l'ha solo aiutata, e poi vuole sapere se sa veramente dov'\u00e8 la Terra, e lui gli dice di s\u00ec, ma che nessun altro lo sa, dal momento che ha distrutto tutti i dati disponibili e che ora pu\u00f2 decidere se utilizzare queste informazioni per tornare a casa oppure ucciderlo. Intanto, Chiana \u00e8 da Pilota e gli esprime la sua gioia per essere di nuovo con lui e Moya, ma Pilota le dice di non gradire molto la nuova arrivata, Sikosu, e di sentire molto la mancanza di Jool, e che con Moya hanno preso una decisione, dovranno decidere chi di loro sar\u00e0 il portavoce di tutti, un capitano, e Chiana gli promette che ne parler\u00e0 con gli altri e metteranno la scelta ai voti. Nel frattempo, Aeryn \u00e8 con John e sta meglio, e ha intenzione di rimanere su Moya, ma John la rimprovera di non avergli detto che aspettava un bambino.\nElezione naturale.\nTrama.\nAeryn e Rygel discutono per via di John che \u00e8 convinto che un tunnel spaziale si stia per formare davanti a loro, quando ne annuncia l'arrivo con un conto alla rovescia ma, alla fine, non succede niente. Scorpius \u00e8 con Sikosu, mentre Pilota chiede a Rygel la direzione che devono prendere, dal momento che \u00e8 il suo turno come capitano. Intanto, Aeryn chiede a John di potergli parlare in privato nel suo alloggio quando si apre un tunnel spaziale. Subito dopo su Moya avviene un'esplosione e la nave riporta ingenti danni e Rygel nota che le stelle intorno a loro sono sparite improvvisamente. Tutti sono alle prese con le riparazioni della nave che si agita molto e Pilota dice che qualcosa li ha colpiti e decidono d'andare a controllare che non ci siano brecce. John chiama Noranti, ma questa non le risponde, ma \u00e8 viva e capisce che Moya \u00e8 infestata dalle piante e lo comunica agli altri. John e D'Argo sono usciti dalla nave per raccogliere dei campioni da analizzare. Nel frattempo, Scorpius richiede assistenza poich\u00e9 nella sua cella si \u00e8 sviluppato un incendio. Silos si precipita da lui e Chiana la segue e la sbatte fuori dalla cella aggredendola ed incolpando Scorpius di essere la causa del fuoco quando se ne verificano altri in tutta la nave. John e D'Argo decidono di uscire con la navetta di quest'ultimo per cercare di eliminare il problema. Aeryn \u00e8 da Pilota e gli dice di tenere duro, ma Moya \u00e8 in serio pericolo. D'Argo prende la mira, mentre Aeryn e Chiana trovano una perdita da cui Aeryn si tiene a distanza ed \u00e8 quasi costretta a dire a Chiana che aspetta un bambino, ma che \u00e8 preoccupata perch\u00e9 potrebbe anche non essere di Crichton, dato che non ha ancora fatto il test del DNA, dopodich\u00e9 la prega di mantenere il segreto. Intanto Noranti \u00e8 con Sikosu che cercano di trovare qualcosa per alleviare il dolore di Moya, ma Noranti fa cadere ci\u00f2 che ha in mano e inizia a farneticare e vorrebbe impedire a D'Argo di far fuoco ma, nonostante Sikosu continui a ripetere all'uomo di non sparare, questi l'ha gi\u00e0 fatto. Tornati su Moya, trovano le cose peggiorate, le radici della pianta sono ovunque e sono costretti ad indossare una maschera. Chiana ha qualcosa dentro alla tuta e si fa aiutare da Aeryn a toglierla. Rygel chiede a Pilota cosa sta succedendo, ma non lo sa. Chiana, intanto, si aggira per i corridoi bui di Moya dove incontra D'Argo al quale racconta tutto quello che Aeryn le ha chiesto di non dire, e lo prega di non dire niente a John. Noranti dice con Sikosu che ha paura che Moya possa morire e insieme cercano una soluzione. Nel frattempo, Scorpius nota qualcosa nella sua cella. Chiana \u00e8 con Aeryn, che pensa che riusciranno a salvare la nave, poi riparlano della gravidanza e Aeryn non vuole dirlo a John prima di essere sicura che sia o meno suo figlio. John si reca da Scorpius e poi contatta Aeryn quando c'\u00e8 una nuova esplosione. Aeryn ha raggiunto Pilota che \u00e8 pieno di radici ovunque. Scoprono che le piante sono attirate dalle barre refrigeranti di Scorpius. Intanto D'Argo dice a John del bambino e questi ci rimane male. Noranti \u00e8 con Sikosu e sta testando vari composti per capire qual \u00e8 la sostanza che attira la pianta. D'Argo si arrabbia con Rygel che non collabora, ma questi si sente in colpa di quanto successo dal momento che lui si trovava al comando, ma D'Argo cerca di fargli capire che non \u00e8 stata colpa di nessuno. Pilota comunica con John e Aeryn che stano liberando i condotti dell'aria e posizionando il liquido refrigerante, quando una pala viene bloccata dalle radice ed esplode. Aeryn rimane leggermente ferita, ed il liquido \u00e8 finito nello scarico. Rygel chiede a John se manca molto al tunnel spaziale, mentre Pilota gli comunica che dopo l'esplosione, Moya \u00e8 finita proprio sulle coordinate del tunnel. L'unico modo per far arrivare il liquido ovunque, \u00e8 quello di farlo esplodere, ma \u00e8 pieno di radiazioni quindi fanno scendere Rygel dalla nave di D'Argo e al suo posto sale Aeryn. A bordo c'\u00e8 gi\u00e0 Noranti e Sikosu, il suo corpo non regge alle radiazioni. John e Chiana si preparano ad irrorare la nave con liquido refrigerante, mentre D'Argo trascina via Moya delle coordinate del tunnel spaziale che nel frattempo \u00e8 ricomparso. John ordina ai DRD di aprire il fuoco, ma Pilota va in tilt e Scorpius si libera e gli spezza un braccio e, con Rygel, azionano dei comandi per bloccare le ventole dell'aria, mentre i DRD fanno fuoco e il liquido va ovunque. Chiana si salva in extremis. Pilota e Moya si stanno riprendendo e intanto hanno votato per il nuovo capitano della nave che \u00e8 D'Argo, con quattro voti. Aeryn parla con John, che sa gi\u00e0 tutto, e che lui le affiderebbe la sua vita senza esitazioni, ma che non le affiderebbe il suo cuore, non in questo momento.\nJohn Chisciotte.\nTrama.\nSikosu va da Scorpius e gli propone di giocare ad un gioco che appartiene a Crichton, intanto, John \u00e8 con Chiana a bordo di una navetta di Moya. Chiana ha acquistato un gioco virtuale, una matrice organica, ed entra nel gioco, mentre John contatta Pilota per farsi dare le coordinate per raggiungerli e D'Argo gli dice che c'\u00e8 un problema con Scorpius, quando Chiana lo trascina con lei all'interno del gioco. Qui si ritrova sulla base \u201cgammak\u201d, con Jilina e Scorpius, quando arriva l'avatar di Stark che li salva e si ritrovano in una stanza vestiti da cavalieri medievali e sentono la voce della principessa \u201cAeryn\u201d chiedere il loro aiuto. John vuole uscire e Chiana gli dice che deve semplicemente dirlo, ma nonostante ripeta \u201cvoglio uscire\u201d diverse volte, rimane intrappolato nella realt\u00e0 virtuale. Stark gli dice che qualcosa si \u00e8 rotto e l'unico modo per uscire \u00e8 salvare la principesa e baciarla. Un John virtuale detta loro le regole. A quel punto, Crichton e Chiana iniziano il gioco seguendo un sentiero fatto di monete di cioccolata che li portano in un garage, dove trovano un furgoncino con al suo interno un'improbabile \u201cZhaan\u201d, che sconsiglia John di baciare la principessa a causa dell'orco. Tutti iniziano a gridare e \u201cZhaan\u201d parte a razzo dopodich\u00e9 li scaraventa gi\u00f9 dal mezzo e se ne va e si ritrovano davanti a \u201cRygel\u201d che brandisce una spada e gli vuole impedire di passare, ma Chiana lo elimina e proseguono, ma nella realt\u00e0, i corpi dei due risentono di quella situazione. Nel gioco, non sapendo dove andare, Chiana propone a John di usare un jolly per farsi aiutare e compare Stark, ma ci\u00f2 che gli dice non \u00e8 molto comprensibile e i due attraversano una porta e si ritrovano con \u201cD'Argo\u201d e \u201cJool\u201d e \u201cChiana\u201d rinchiuse dentro una gabbia. Chiana e John attraversano una porta, ma sembra che solo quest'ultimo sia riuscito a tornare alla realt\u00e0, dove D'Argo gli dice che Scorpius \u00e8 fuggito e Sikosu non si trova da nessuna parte. John cerca di risvegliare Chiana ma viene di nuovo risucchiato all'interno del gioco, ma Chiana non c'\u00e8 e Stark gli suggerisce di entrare nella porta blu e si ritrova cos\u00ec in un ascensore, dove un John virtuale lo fa scendere e si ritrova davanti un mostro a cui taglia la testa per poi proseguire il viaggio. Finalmente arriva nella stanza della principessa \u201cAeryn\u201d, che \u00e8 in compagnia del suo servitore \u201cScorpius\u201d, quando arriva l'orco \u201cCreis\u201d, ma riesce a trovare Chiana ed escono dal gioco. Tornati su Moya, si dividono a coppie per cercare e catturare Scorpius. John \u00e8 con Aeryn e Chiana \u00e8 con D'Argo. Pilota viene raggiunto da Scorpius che fa isolare la stanza, cos\u00ec sono costretti a trovare una via d'accesso alternativa. Aeryn e John arrivano da Pilota ma alcuni DRD gli sparano addosso. Scorpius esce allo scoperto e gli dice di aver messo una briglia neurale a Pilota e che se dovesse succedergli qualcosa morirebbero entrambi. Poi Aeryn colpisce John e questi si risveglia in cella, dove entra Scorpius e gli mette in mano un'arma. Aeryn comunica a Scorpius di aver preso Rygel, a quel punto, John tenta di ucciderlo ma non ci riesce. Rimasto da solo nella cella viene raggiunto da Chiana che gli d\u00e0 la chiave, ma si ritrovano di nuovo nel gioco, luogo in cui la ragazza gli dice essere l'unico posto in cui possono parlare liberamente senza che Scorpius possa sentirli. John vuole trascinare Scorpius all'interno del gioco e per attuare il suo piano si taglia e inizia a scrivere delle equazioni sul pavimento. Scorpius raggiunge Aeryn e John, ma quest'ultimo gli dice che gli far\u00e0 vedere l'ultimo simbolo che nasconde sotto al piede solo se entrer\u00e0 nella cella. A quel punto l'uomo entra e, appena gli si avvicina, lo trascina nel mondo virtuale, dove incontra di nuovo Jilina che viene eliminata da Scorpius che sembra essere immune dal gioco, quando Aeryn trascina fuori John e lascia Scorpius nel gioco, ma John ha una strana sensazione, infila una mano in tasca e trova una perla, \u00e8 ancora all'interno del gioco. Si reca da Chiana per metterla al corrente. I due notano subito he le porte del gioco sono cambiate e gli compaiono davanti Stark e Scorpius\u2026il gioco continua. Dopo aver ascoltato un messaggio di Stark, John distrugge il televisore e ricomincia da capo e si ritrova di nuovo davanti a \u201cZhaan\u201d, dove scopre che il gioco \u00e8 stato creato da Stark, dopodich\u00e9 colpisce la donna, elimina \u201cRygel\u201d e si ritrova da D'Argo che gioca con Jool e c'\u00e8 una Chiana legata sul tavolo e, tramite alcune domande, scopre che la \u201cChiana\u201d che \u00e8 con lui \u00e8 la falsa. Dopo aver salvato la vera Chiana, entrano nell'ascensore, abbattono il John virtuale e vanno assieme nella stanza della principessa, dove si trovano a combattere con \u201cScorpius\u201d e \u201cCreis\u201d, poi arriva anche Stark. Dopo averli eliminati, John bacia la principessa ma non succede niente, al che John decide di ricominciare tutto da capo. Torna da \u201cZhaan\u201d e, seguendo un'intuizione, la taglia in due con la sua spada, nonostante Stark tenti di fermarlo, e gli appare davanti la vera Zhaan che zittisce Stark e parla con John, che Stark accusa di essere la causa della morte della donna che amava, ma non \u00e8 cos\u00ec, poi Zhaan lo bacia e sia lui che Chiana si risvegliano. John si mette in contatto con D'Argo che gli dice che va tutto bene, hanno solo avuto un problema con la porta di Scorpius che hanno gi\u00e0 risolto. Su Moya, Noranti sta cucinando e John \u00e8 con lei e si ritrovano a parlare di Aeryn e del fatto che l'amore che prova per lei gli offusca la mente. Noranti gli d\u00e0 un infuso di \u201claka\u201d, per non pensarla. Aeryn si trova seduta in un corridoio di Moya quando passa John. La donna gli fa una domanda ma lui non le risponde e se ne va.\nMi restringo, dunque esisto.\nTrama.\nJohn si trova a bordo di una navetta di Moya insieme a Noranti, stanno facendo ritorno con i viveri. John si mette in contatto con Pilota, per farsi aiutare a scaricare la navetta, ma questi gli fa capire che si trovano nei guai, qualcuno li ha fatti prigionieri, dopodich\u00e9 chiude le comunicazioni. John vede che una nave aliena \u00e8 attaccata sull'esterno di Moya. Grayza ha messo delle grosse taglie sulle teste di John e compagni e questi cacciatori di taglie, i Korish, non si vogliono far sfuggire l'affare. John sta per atterrare nell'hangar due, mentre Noranti ingerisce una sostanza che le permetter\u00e0 di fluttuare nello spazio per il tempo necessario a liberare Moya e gli altri. John si schianta sulla loro nave rendendola inutilizzabile. Prak \u00e8 convinto che John sia morto durante l'esplosione, mentre Axigor pensa sia ancora vivo. Nel frattempo, John si trova all'interno di un condotto. Due Korish lo stanno cercando tra il livello nove e dieci, mentre Aeryn, D'Argo e Rygel sono in sala comandi con Axigor, che li tiene prigionieri e gli ha fatto indossare delle manette magnetiche dalle quali manda impulsi elettrici per torturarli. Nonostante i tre non vogliano collaborare, tramite la telepatia l'alieno capisce da Rygel che Crichton \u00e8 diretto nel suo alloggio per recuperare il dispositivo di schermatura. John \u00e8 proprio sopra di loro, quando Axigon gli ordina di uscire allo scoperto e, come incentivo, aziona i bracciali di Aeryn. Un Korish comunica che il velivolo d'abbordaggio \u00e8 fuori uso quando sentono la presenza di John, ma grazie ad un diversivo di Aeryn, riesce a scappare, poi raggiunge Sikosu e Chiana, che si trovano nella stanza di Pilota, e cercano un modo per liberarsi. John \u00e8 sceso nella stiva, dove trova un DRD disattivato, dopodich\u00e9 si reca nella cella di Scorpius, ma lui non c'\u00e8, in compenso arriva un Korish, che non lo vede e se ne va. John ritrova il suo DRD, 1812, e gli chiede di riattivare qualcuno degli altri DRD di Moya, poi vanno assieme ad apportare alcune modifiche a Moya quando vengono raggiunti da Scorpius, che gli dice di essere uscito poco prima che arrivassero. L'uomo riesce a farsi dare da John un'arma e si recano nel sistema atmosferico e Crichton contatta Axigon, quando li raggiunge un Korish, Scorpius gli spara ma l'arma non funziona e viene colpito, ma John riesce ad eliminarlo e insieme a Scorpius lo esaminano. Ha un nucleo organico, in un guscio corazzato bio-ingegnerizzato, ne rimangono ancora cinque, ma non hanno pi\u00f9 armi in grado di neutralizzarli. Aeryn cerca di convincere Axigon ad andarsene finch\u00e9 sono in tempo, ma questi ordina il piano di contenimento. Intanto, John cerca di organizzarsi al meglio, nonostante Scorpius non sia convinto della riuscita del suo piano. Nel frattempo, nella stanza di Pilota, un Korish digita un codice sul suo guanto, e Chiana ne memorizza la sequenza, ma cos\u00ec facendo diventa cieca, dopodich\u00e9 rimpicciolisce Sikosu. In sala comandi, Axigon fa alzare D'Argo, Aeryn lo colpisce mentre D'Argo recupera il comunicatore, giusto in tempo prima che l'alieno, tramite il dispositivo che ha al polso, lo rimpicciolisca e lo metta in un contenitore che poi si applica addosso, dopodich\u00e9 ordina ad Aeryn di comunicare a Crichton ci\u00f2 che ha appena visto, per poi rimpicciolire anche lei. Scorpius parla a John di questi invasori e della loro tecnologia di rimpicciolimento. Sikosu si trova nello stesso contenitore di Rygel e, dopo averla sentita lamentarsi per niente, la zittisce dandole della bambina. John, con 1812, sta preparando una trappola per il Korish, mentre la barra refrigerante di Scorpius emette fumo. Axigon manda Devak a controllare sulla posizione di John, ma nonostante eviti la prima trappola, rimane ucciso e 1812 gli estrae la capsula che contiene Chiana e Aeryn. Tre Korish li intercettano, ma Scorpius copre le spalle a John mentre fugge venendo catturato. Axigon si congratula con John per essere riuscito a liberare le due donne, ma gli dice anche che, senza il suo aiuto, non riuscir\u00e0 a farle tornare come prima, ma se si arrende, le far\u00e0 tornare alle loro dimensioni naturali, ma John pensa anche agli altri. John parla con Chiana e Aeryn che gli chiede che fine abbia fatto Noranti, che nel frattempo fluttua nello spazio. Intanto Scorpius scopre che Axigon non \u00e8 un Korish, ma uno scarram dell'ordine dominante, interessato al fatto che lui e i pacificatori vogliono Crichton ad ogni costo, dopodich\u00e9 lo rimpicciolisce e lo mette assieme a D'Argo. Chiana parla ad Aeryn di come si sente a non vedere niente e della sua preoccupazione se dov'esse rimanere cos\u00ec. Scorpius dice a D'Argo di mettersi in contatto con John, dal momento che possiede un comunicatore. Intanto John sta preparando il suo piano, con i DRD in posizione. Axigon sta liberando Pilota affinch\u00e9 mandi un messaggio agli scarram, usando un codice militare, per segnalare ad un dreno la posizione per recuperarlo. Scorpius teme per la vita di Moya, cos\u00ec D'Argo chiama John e gli chiede se si fida di Scorpius e poi gli dice ci\u00f2 che sa. Tre Korish raggiungono John e lo catturano, ma riesce a convincerli che tra di loro c'\u00e8 uno scarram. Uno dei Korish va da Axigon, ma questi, messo alle strette, uccide contemporaneamente tutti i Korish. John ordina a 1812 di staccare le braccia a uno dei due per recuperare il guanto. Axigon \u00e8 con Pilota quando arriva un messaggio dove lo informano che il dreno non andr\u00e0 a recuperarlo a causa della portaerei dei pacificatori che si trova nelle vicinanze, e di lasciare Moya per recarsi in un'altra zona. Nel frattempo, Chiana d\u00e0 a John la sequenza per rimpicciolire, e in un altro contenitore ritrova Rygel e Sikosu. Intanto, lo scarram cerca di raggiungere il predatore di Aeryn, ma John si precipita nell'hangar, e Aeryn, in sella a 1812, va a disattivare la sua nave, mentre John si ritrova a combattere con lo scarram. John recupera Scorpius e D'Argo, ma viene rimpicciolito e a sua volta rimpicciolisce lo scarram, poi ritornano normali, per poi rimpicciolirsi di nuovo, ma John \u00e8 pi\u00f9 veloce, ritorna alla sua altezza normale e schiaccia lo scarram. Finalmente tutto \u00e8 tornato alla normalit\u00e0. Rygel fa presente a John che Noranti si trova ancora all'esterno di Moya e questi manda D'Argo a recuperarla dicendogli di farle prendere della plastilina rossa che ha in tasca. Pilota chiede consiglio ad Aeryn dopo che lui e Moya hanno deciso di addentrarsi nello spazio tormentato, dove nessuno osa entrare, perch\u00e9 ritenuto un posto assai pericoloso, ma non c'\u00e8 altra soluzione.\nDelitto perfetto.\nTrama.\nAeryn sta controllando il suo predatore quando un bambino si avvicina e inizia a toccarlo. Nello stesso momento, arrivano alcuni abitanti del villaggio con D'Argo e Chiana. Quest'ultima viene cacciata da Ianet poich\u00e9 \u00e8 stata espulsa dal pianeta in quanto ha avuto un rapporto intimo col figlio di Gasha, il principe Zerbat; il prefetto Falaak l'ha bandita. D'Argo le rimprovera di averli messi in quella brutta situazione, dal momento che quello \u00e8 il primo pianeta, dopo i venti che hanno gi\u00e0 visitato, ad avere acqua potabile. Intanto Aeryn ha programmato la rotta sul predatore che riaccompagner\u00e0 Chiana su Moya. D'Argo cerca di placare l'ira di Gasha, in lizza per diventare il nuovo prefetto, mentre Chiana lascia il pianeta. Nel frattempo, John \u00e8 dal prefetto in carica Falaak, il quale ha accettato le sue scuse, quando viene contattato da Aeryn, che viene accompagnata al villaggio dal bambino, mentre D'Argo viene mandato via. Aeryn ha come una visione in cui, con la sua pistola, fa fuoco sulla gente del villaggio. John, per non pensare ad Aeryn, continua a sniffare la polvere di laka. Aeryn \u00e8 turbata dalla visione e chiude la comunicazione con John, mentre ha di nuovo la stessa visione, la gente che cade morta sotto i suoi occhi. Intanto, come in un flashback, si vede Chiana sul pianeta insieme a Gasha che le intima di andarsene, e D'Argo raggiunge Gasha che gli punta un coltello alla gola e vorrebbe rivendicare una ricompensa per lui e i suoi amici. Poi gli dice che l'unit\u00e0 dei clan sul pianeta e la pace sono stati raggiunti, ma che il loro equilibrio \u00e8 molto fragile. Vicino ad un lago, intanto, Sikosu si sta intrattenendo intimamente con il principe Zerbat, visti da Chiana che nel frattempo \u00e8 rimasta sul pianeta. D'Argo \u00e8 al villaggio con Gasha e vengono raggiunti dal capo clan dei Jabuca, con i quali sembrano esserci delle tensioni. D'Argo comunica con John che gli dice che Moya \u00e8 ancora inattiva. Chiana litiga con Sikosu quando arriva D'Argo, che \u00e8 molto arrabbiato per il fatto che si trovi ancora l\u00ec e le domanda chi altri sa della sua presenza, dopodich\u00e9 finiscono per litigare anche loro e Chiana se ne va, poi D'Argo ordina a Sikosu di salire a bordo della navetta, per lasciare il pianeta. Al castello, John ha concluso le trattative col prefetto Falaak e poi se ne va. Chiana incontra il sacerdote del villaggio, mentre in un altro flashback, D'Argo e John stanno parlando dei problemi di Moya tramite il comunicatore, e John contatta Rygel per sapere se Chiana \u00e8 gi\u00e0 arrivata a bordo quando Ian lo attacca per dargli un avvertimento e poi lo lascia andare. John contatta Aeryn, che si trova al villaggio e, quando lei chiude la comunicazione, si sentono degli spari. John e D'Argo si precipitano al villaggio. Il primo ad arrivare \u00e8 D'Argo, dove viene colpito da Aeryn che sta sparando all'impazzata su tutti. Quando arriva John, Sikosu e Zerbat stanno aiutando D'Argo che dice all'amico che chi ha provocato quel massacro \u00e8 stata Aeryn. Tra le vittime c'\u00e8 anche il padre di Zerbat, Gasha. I tre vengono circondati, la gente del villaggio li vuole giustiziare, ma l'intervento del sacerdote li ferma, dicendo che solo il figlio di Gasha pu\u00f2 giudicarli. Al che, il prefetto Falaak, ordina che Aeryn venga trovata e giustiziata tramite la tortura. Al tempo stesso, vengono tutti accusati di aver ucciso altri due capi clan, ma i conti non tornano, dato che sono morti prima del loro arrivo. Zerbat decide d'andare con John e Sikosu a cercare Aeryn. Lungo il percorso, il ragazzo vorrebbe uccidere John, ma Sikosu glielo impedisce. I tre, dopo un attimo di titubanza, decidono di dividersi. Zerbat e Sikosu da una parte e John dall'altra. John trova Aeryn, ma la donna non ricorda nulla di quanto successo, e d\u00e0 la sua pistola a John, quando li raggiunge il sacerdote, che sospetta che sia stata usata per dare il via ad una nuova guerra e vuole aiutarla in modo che si ricorda cosa le \u00e8 successo. Aeryn ricorda la presenza di un bambino che ha picchiato, ma in realt\u00e0 non \u00e8 cos\u00ec, non lo ha mai toccato, e poi ricorda la puntura di un insetto, ma sul pianeta non ce ne sono, qualcuno li ha portati, e non sono stati certo loro. Aeryn si convince di averli uccisi lei, quando John spara al sacerdote, ma \u00e8 solo un sogno e il sacerdote capisce che lui \u00e8 il prossimo assassino. Il sacerdote rid\u00e0 a John la sua \u201cWynona\u201d, quando arrivano Sikosu e Zerbat, che non crede alla loro storia, fin quando John gli mostra le cicatrici dei morsi. I sospetti ricadono sul consigliere di fiducia di Gasha, Palos. Dopodich\u00e9 partono a cercare questi insetti. Nel frattempo, Chiana si trova nei guai, \u00e8 stata portata al castello, dove Falaak offre pi\u00f9 soldi a Ian per procurarsi pi\u00f9 insetti Sgaba, che lui stesso produce dal suo corpo. Chiana ha avuto una visione, ed \u00e8 cieca, e Ian la colpisce facendole perdere i sensi. John e Aeryn vengono attaccati dagli insetti, mentre Sikosu e Zerbat liberano D'Argo. John e Aeryn sono diretti al castello da Chiana, quando improvvisamente si puntano addosso reciprocamente le armi, ma anche questo non \u00e8 reale, ma una visione indotta dalle punture degli insetti. I due arrivano al castello e liberano Chiana, ma Ian li raggiunge e gli spara addosso. John gli spara ma non lo uccide. John e Aeryn si sparano addosso senza colpirsi, ma la loro forza di volont\u00e0 sta cedendo, quando entrambi vengono fermati e tramortiti da Chiana e D'Argo. Ian, che nel frattempo si \u00e8 ripreso, viene ucciso dal sacerdote, quando arriva Falaak che viene smascherato da Chiana. Zerbat vorrebbe ucciderlo, ma il sacerdote lo fa ragionare e il giovane, allora, gli offre la possibilit\u00e0 di scegliere il proprio destino sottoponendosi ad un processo, ma Falaak preferisce morire gettandosi nel vuoto dalla finestra. Zerbat, come prima cosa, d\u00e0 fuoco al suo castello e poi chiede a Sikosu di rimanere con lui, ma lei non accetta e se ne va. Chiana \u00e8 ancora priva di vista e viene raggiunta da Sikosu che la riaccompagna alla navetta, mentre Aeryn \u00e8 con John che prega sulle tombe di tutti quelli che ha ucciso.\nColpo di Stato al mollusco.\nTrama.\nSu Moya, tutti stanno mangiando, e Sikosu \u00e8 alla sua quinta porzione, dal momento che mangia solo dieci volte al ciclo. Pilota dice a D'Argo e agli altri che senza un filtro Atuazintia supplementare gli impulsi elettrostatici provenienti dalle fonti di radiazioni circostanti porteranno presto Moya alla follia. I meccanici del pianeta sottostante, Portanan, sono gli unici in grado di apportare modifiche ai leviatani, ma prima, un dottore, dovr\u00e0 accertarsi che non soffrano di \u201cdemenza celeste trasmissibile\u201d, follia da spazio\u201d, di cui Scorpius \u00e8 esente. Il dottore, visita John e poi comunica a tutti di essere stati avvelenati dai molluschi \u201ckatal\u201d e che se vogliono la cura, dovranno dargli un quarto di milione a testa. Se in un primo momento vorrebbero ucciderlo, poi capiscono che non hanno alternative, quando arriva a bordo il meccanico accompagnato da un agente al quale il dottore conferma la sanit\u00e0 dell'equipaggio. D'Argo sembra essersi preso il raffreddore e Rygel ha problemi di stomaco. D'Argo manda Chiana a sorvegliare il meccanico mentre installa il filtro a Moya, mentre Noranti chiede a tutti dei campioni corporei da analizzare e scoprire se pu\u00f2 creare una cura. Chiana \u00e8 col meccanico che deve biopassare le sinapsi e quindi chiede a Pilota di togliere la corrente a quel gruppo e quest'ultimo discute con Sikosu. Nel frattempo, D'Argo, John e Aeryn sono scesi sul pianeta e sono nello studio del dottor Tumit in attesa che arrivi. Mentre aspettano, D'Argo scopre di essere collegato a Noranti, Aeryn a Rygel e John a Sikosu. Quando arriva Tumit, John lo aggredisce, ma alla fine capisce che \u00e8 l'unico che li possa aiutare con la cura del mollusco e gli daranno la cifra che chiede. Tumit prepara la cura per chi ha ingerito il mollusco vola, ovvero D'Argo e Noranti. Mentre Tumit gli sta spiegando che dovr\u00e0 mescolare la cura con l'urina di Noranti e viceversa e che dovranno berla, D'Argo ha un'esperienza alquanto imbarazzante e, se anche aveva qualche dubbio, gli \u00e8 passata, in pi\u00f9, si dovranno tenere per mano fino a che la cura avr\u00e0 fatto effetto. John \u00e8 spazientito, mentre D'Argo si appresta a tornare su Moya per provare la cura. Scorpius, intanto, cammina nei corridoi di Moya con la guardia, Mekkit, e parlano di Moya e della follia spaziale. Nello studio di Tumit bussano alla porta. Questi pensa siano arrivati i molluschi, in realt\u00e0 \u00e8 una donna mascherata che gli spara ferendolo. Da tempo le donne si stanno organizzando per un colpo di Stato dal momento che sono in minoranza e relegate a ruoli inferiori rispetto agli uomini. Questo \u00e8 un problema perch\u00e9 \u00e8 quasi impossibile reperire i molluschi, in mano a Selva. Su Moya, D'Argo e Noranti si prendono per mano e ingeriscono la cura che sembra funzionare, ma dovranno rimanere attaccati per alcuni arn, altrimenti non avr\u00e0 effetto. Aeryn ordina a Sikosu e a Rygel di scendere sul pianeta. Nel frattempo, su Moya continuano i lavori quando Chiana scopre che il meccanico in realt\u00e0 \u00e8 una donna. Dopo uno scambio di parole, la donna sembra volersene andare e la prega di non dire niente a Mekkit, o la uccider\u00e0, ma Chiana la ferma. D'Argo, intanto, ha qualche problema ad essere legato a Noranti. Aeryn scopre il locale dove si riuniscono le donne e, con Sikosu, va a dare un'occhiata, mentre John e Rygel rimangono con Tumit quando arriva Ohok, un agente che vorrebbe essere visitato dal dottore, nonostante John gli dica che \u00e8 impegnato. Allora esce Rygel travestito da dottore e riesce a convincerlo ad andarsene. Intanto Aeryn e Sikosu sono entrate nel locale e chiedono di poter parlare con Selva di affari, ma dall'altra parte, John e Rygel capiscono che le due sono nei guai. Selva ha fatto prigioniere Aeryn e Sikosu e le tiene legate nel seminterrato del locale. Aeryn cerca di spiegarle che l'unica cosa che vogliono \u00e8 acquistare dei molluschi, ma la donna non ha nessuna intenzione di darglieli. Rygel ha un piano che porta lui e John a travestirsi da donne per poter entrare nel locale, trovare le ragazze, trovare i molluschi e andarsene. Mekkit, casualmente, scopre che il meccanico \u00e8 una donna, ma Chiana si mette in mezzo per difenderla. Mekkit vorrebbe sparare ad entrambe ma Scorpius lo prende alle spalle e lo uccide, i lavori possono andare avanti. Nel locale, John viene invitato a ballare da Ohok. Pilota dice a Scorpius che John non risponde al comunicatore. Intanto, Selva capisce che al locale sono arrivati i compagni delle prigioniere e manda le sue donne a controllare, mentre ne lascia una incaricata di uccidere Aeryn e Sikosu. Mentre John \u201cballa\u201d, Rygel trova i molluschi. Aeryn viene aggredita, ma Sikosu si intromette e le viene tagliato un dito, e lo stesso dolore che prova lei lo prova anche John, che chiede aiuto a Rygel ma questi \u00e8 intenzionato a piantarlo in asso. Aeryn \u00e8 entrata nella fase finale e sia lei che Rygel stanno per morire. Scorpius, per impedire che muoiano, decide di mangiare i molluschi di entrambi per potersi collegare a loro, nonostante lo scetticismo di Pilota sulla riuscita del suo piano. Quest'ultimo, poi, ripristina il percorso primario di Moya. Il filtro funziona e la nave sta decisamente meglio. Chiana ringrazia la ragazza che una volta tornata a casa, cambier\u00e0 di nuovo identit\u00e0. John \u00e8 stato smascherato da Ohok, mentre Rygel \u00e8 tornato da Tumit per fargli preparare le cure. Scorpius ha mangiato i molluschi e tutti si sentono meglio. Rygel stacca il naso a Tumit che lo voleva uccidere. Nel frattempo, John mette fuori gioco Ohok e Aeryn e Sikosu riescono a neutralizzare la donna di guardia e a scappare, venendo poi raggiunte da John che ha un piano per fuggire da l\u00ec. Sale su un tavolo e inizia a sparare, mentre Rygel fa ingerire a Tumit un bel po' di molluschi per vendicarsi. Tornati su Moya, D'Argo e Noranti sono finalmente liberi, dopo tre lunghi arn. Aeryn, John, Sikosu e Rygel hanno preso la cura, mentre Scorpius \u00e8 nella sua stanza che si \u201csvuota\u201d di tutto ci\u00f2 che ha ingerito.\nRealt\u00e0 irrealizzata.\nTrama.\nJohn si trova all'esterno di Moya in attesa che si apra un tunnel spaziale, mentre Aeryn sta imparando la lingua terrestre e Chiana \u00e8 con lei che osserva John e consiglia alla donna di far di tutto per riconquistarlo. D'Argo contatta John, ha pizzicato Noranti nella sua stanza con dell'estratto di laka. John gli conferma l'utilizzo, e D'Argo si arrabbia e caccia in malo modo la donna. Intanto Rygel si trova da Pilota e gli chiede come sta Moya che, dopo l'installazione dei filtri, sta decisamente meglio, e poi discutono di John e dei tunnel spaziali. Sikosu \u00e8 con Scorpius e sta valutando l'offerta di una possibile collaborazione con quest'ultimo. Nello stesso momento, un tunnel spaziale si apre davanti a John e questi ne viene risucchiato al suo interno per poi richiudersi alle sue spalle sotto lo sguardo impotente di Aeryn. Crichton si ritrova su una specie di ghiacciaio con al di sotto qualcosa che si muove per poi comparirgli davanti un alieno che gli parla del \u201ctempo\u201d. E confessa a John di averlo portato l\u00ec per ucciderlo perch\u00e9 non lo ritiene degno di avere un tale sapere. (John si ritrova su Moya il primo giorno in cui \u00e8 arrivato con i problemi che ne conseguirono e viene colpito dalla lingua di D'Argo.) John \u00e8 di nuovo sul ghiacciaio. Gli viene detto che spazio e tempo si sono fusi e che i tunnel spaziali sono a met\u00e0 tra lo spazio-tempo e Crichton comincia ad avere una serie di ricordi del passato vissuto sulla Terra e in quell'angolo di spazio sconosciuto. John vuole che l'alieno gli parli degli \u201cantichi\u201d, scopre che \u00e8 stato lui a risucchiare Moya e di aver sottoposto coloro che si trovavano a bordo ad un interrogatorio e che sono stati rilasciati perch\u00e9 lo conducessero a lui. John cerca di sfuggire all'alieno ma si ritrova su una Moya in fiamme, dove Chiana ha le fattezze di Aeryn e questa pretende di avere un rapporto fisico con lui che, al suo rifiuto, ritorna indietro, dove gli viene detto che ci\u00f2 che ha vissuto era reale, e che \u00e8 sempre intenzionato ad ucciderlo per ci\u00f2 che sa. John ascolta i commenti di Zhaan, Jool, Creis e Stark, in cui dicono di ammirarlo e stimarlo, successivamente si alternano amici, parenti e conoscenti. (John \u00e8 nella cella di Moya, quando ha conosciuto Aeryn e, dopo averle prese, torna di nuovo indietro.) L'alieno cerca di spiegargli che per tornare nella sua realt\u00e0 deve capire il tempo e che ci sono migliaia di realt\u00e0. Il vero problema non \u00e8 andare avanti nel tempo, ma tornare indietro senza causare danni e o cambiamenti significativi. L'alieno sembra molto interessato a scoprire perch\u00e9 gli sia stata data quell'abilit\u00e0 e cos\u00ec lo manda in un altro viaggio temporale dove si ritrova sulla portaerei dei pacificatori dove Braca \u00e8 ai suoi ordini e lo conduce dalla spia scarram, Sikosu, che John fa liberare ma questa lo ferisce e spara a Braca ma, quando sta per sparare a John, questi la uccide per ritrovarsi di nuovo dall'alieno che colpisce con un pugno, quando si verifica una scossa tellurica e il ghiacciaio si apre in due. L'alieno non riesce pi\u00f9 a sostenere quell'ambiente. Al che, John gli chiede di rimandarlo a casa, ma la cosa sarebbe controproducente per tutti, si rischierebbe di aprire un passaggio tra le due galassie; allora gli chiede semplicemente di rimandarlo su Moya, ma non avendo una propulsione, dal momento che \u00e8 arrivato senza un mezzo, \u00e8 praticamente impossibile. Intanto l'ambiente si sta distruggendo. L'alieno comunica a John che presto dovr\u00e0 far ritorno nel suo mondo, per non morire, dopodich\u00e9 gli dice qualcosa di molto importante, che forse gli consentir\u00e0 di tornare indietro. (John \u00e8 sulla Terra con suo padre che sta cucinando, entrambi hanno fattezze scarram, e si trovano a parlare di questi ultimi e di viaggi nello spazio.) John \u00e8 di nuovo sul ghiacciaio che si sta sgretolando, ma John non \u00e8 in grado di tornare indietro su Moya, nonostante abbia dentro di s\u00e9 le capacit\u00e0. Ma scopre che Scorpius sapeva gi\u00e0 tutto. (John \u00e8 di nuovo su Moya, dove Aeryn \u00e8 diventata Chiana, Chiana \u00e8 diventata Noranti, Noranti \u00e8 diventata Rygel, Rygel \u00e8 diventato D'Argo, D'Argo \u00e8 diventato Jool, Sikosu \u00e8 diventata Stark. Vengono attaccati dai pacificatori e a bordo salgono Creis con i suoi uomini e John viene accusato da questi di avergli ucciso il fratello, ma invece di ucciderlo lo abbraccia e lo ringrazia congratulandosi con lui.) L'alieno riesce a recuperare John a fatica da quella realt\u00e0, e John gli chiede di andarsene e di lasciarlo l\u00ec a morire perch\u00e9 ha paura di ci\u00f2 che potrebbe causare col suo sapere, ma alla fine, indossa la sua tuta e tenta di tornare su Moya e si concentra su di lei, ma prima chiede all'alieno di rimuovergli il sapere e lui gli promette che un giorno, se sopravviver\u00e0, esaudir\u00e0 il suo desiderio. John si lascia andare nel tunnel spaziale e si ritrova poi a fluttuare nello spazio tra la Luna e la Terra.\nKansas.\nTrama.\nJohn si trova a galleggiare nello spazio e prova a chiamare D'Argo, che nel frattempo cerca di contattarlo a sua volta fino a riuscire a sentirsi. John li guida allora all'interno del tunnel spaziale, ma Scorpius e Sikosu rimarranno a bordo di Moya con Pilota. A bordo di \u201cLola\u201d, D'Argo, Aeryn, Chiana, Rygel e Noranti, sono arrivati da John e si apprestano a recuperarlo, decidendo poi, dopo essersi inseriti in alcune frequenze radio, di scendere sulla Terra per capire in che anno si trovano. John si trova davanti a casa sua e fa disattivare i comunicatori e fa occultare la nave John vede il se stesso da ragazzo ed \u00e8 il 1986, ma scopre che suo padre far\u00e0 parte della spedizione sul \u201cChallenger\u201d, che esploder\u00e0 in volo, ma questo cambier\u00e0 tutto il suo futuro. John e gli altri, che si sono rifugiati in una vecchia casa abbandonata, discutono sul fatto che se non riusciranno a non farlo partire, tutta la linea temporale verr\u00e0 modificata, e niente di tutto ci\u00f2 che \u00e8 stato si avverer\u00e0. Approfittando della festa di Halloween, i suoi compagni non avranno problemi a mimetizzarsi, ma John li prega di non andare in giro. Tornato a casa sua, John assiste ad un litigio tra lui da giovane e suo padre, che alla fine se ne va e Jack \u00e8 deciso a partire prima del tempo. Rimasto da solo, John trova una bottiglia di latte e se la beve di gusto quando incontra Kim, la sua ragazza in futuro e, dopo averle parlato, se ne va. Intanto D'Argo riesce a ripristinare la corrente e si accende la TV, mentre John incontra il se stesso da giovane e cerca di convincerlo a parlare col padre perch\u00e9 non parta, ma il ragazzo, dopo una breve discussione, se ne va. Nella casa occupata dai nostri, Aeryn sta imparando l'alfabeto dalla TV mentre Chiana si cambia d'abito perch\u00e9 vuole uscire fuori e, nonostante D'Argo cerchi di farla ragionare, la ragazza se ne va e incontra una vicina di casa alla quale non fa certo un buon effetto e scuriosa dentro in casa trovando Aeryn e Rygel. Su Moya, Sikosu lamenta con Pilota il fatto che fa molto freddo quando questi comunica a lei e a Scorpius che la portaerei di Grayza li ha trovati e la donna si sta apprestando a salire a bordo. Pilota ha paura che possa fargli del male, ma Scorpius lo rassicura e lo convince a lasciarla salire. Sulla Terra, John giovane incontra Chiana e le offre un passaggio che la ragazza non rifiuta e partono a tutta velocit\u00e0. Nel frattempo, la vicina di casa ha chiamato la polizia e un agente si aggira all'esterno della casa. Aeryn gli va incontro e lo invita ad entrare e gli spiega che Rygel \u00e8 semplicemente un pupazzo e le presenta \u201cnonna\u201d Noranti e il fratello travestito da Halloween D'Argo, ma quando l'uomo gli intima di togliersi la maschera, questi impugna la sua spada e solo l'intervento di Noranti con la sua polvere magica lo toglie dai guai, il poliziotto immagina di vedere il volto di D'Argo e se ne va. Questa volta gli \u00e8 andata bene, ma Aeryn preferisce uscire a cercare John, che le dice che le cose stanno andando sempre peggio. I due si ritrovano davanti alla casa di John e questi decide d'andare a parlare con la madre e cerca di convincerla a non lasciar partire suo marito, poi se ne va. John discute coi suoi amici e vorrebbe ricreare la situazione che al suo tempo imped\u00ec al padre di partire: lui rimase intrappolato in un'abitazione che prese fuoco e suo padre lo salv\u00f2, e la NASA lo lasci\u00f2 a casa. Chiana si trova col giovane John, mentre Noranti trova il poliziotto che si aggira furtivo vicino alla casa e lo addormenta, portandolo poi all'interno della piscina per testare il liquido che dovrebbe addormentare il giovane John, ma D'Argo la trova e si fa aiutare a portarlo via da l\u00ec. Lo caricano in macchina e, con qualche piccolo inconveniente, riescono a portarlo via sotto gli occhi della vicina pettegola. Nel frattempo, su Moya sono saliti i pacificatori che vorrebbero rimettere il collare di controllo alla nave, ma Pilota li convince a non farlo, mentre Grayza ordina a Braca di controllare tutta la nave per verificare se Crichton sia o meno nascosto a bordo. Intanto, Rygel sta facendo il pieno di caramelle. Sikosu e Scorpius si sono nascosti, ma quest'ultimo la manda via e, dopo essere rimasto da solo, viene raggiunto dal suo braccio destro, Braca, che gli d\u00e0 informazioni. Sulla Terra, il poliziotto viene ritrovato mezzo addormentato sul prato ed \u00e8 intenzionato a procurarsi un mandato. Noranti ha testato lo \u201csciroppo\u201d che durer\u00e0 solo alcuni arn. John e Chiana osservano non visti i genitori di lui parlare felici e contenti, mentre il giovane John \u00e8 in compagnia di Kim e John la raggiunge per parlarle, ma Chiana, per non perdere tempo, la colpisce e la tramortisce. Dei bambini entrano nella casa chiedendo dolcetto o scherzetto, ma Rygel, per rubar loro le caramelle, li spaventa a morte. John chiede a D'Argo se tutto \u00e8 pronto per attuare il piano, mentre Chiana intrattiene il giovane John facendo l'amore con lui. Su Moya, Scorpius parla con Braca. Quest'ultimo \u00e8 intenzionato a fermare Grayza, che vuole firmare un accordo con gli scarram. Alla casa, i poliziotti hanno ricevuto il mandato per perquisirla, mentre Noranti d\u00e0 a Chiana il liquido da far bere al giovane John, ma qualcosa non va e il ragazzo muore e John scompare, mentre la polizia entra e vengono tramortiti. Noranti rianima il giovane John e John riappare come un \u201cfantasma\u201d. D'Argo addormenta uno dei due poliziotti con la sua lingua, mentre John va dalla madre e le dice che si trova nei guai e che ha bisogno del suo aiuto. La donna chiama il marito Jack, che si precipita in aiuto del figlio. Su Moya, Grayza ordina a Braca di impostare le coordinate per incontrarsi con gli scarram e, rimasta sola, lascia un alieno che dovr\u00e0 catturare John non appena torner\u00e0 sulla nave. Tutto \u00e8 pronto, Noranti cancella i ricordi ad un poliziotto ma uno non fa in tempo; Jack ha raggiunto il figlio, ma qualcosa va storto, l'uomo perde i sensi a causa di un colpo alla testa e John e D'Argo sono costretti ad intervenire. Dopo averli portati fuori dalla casa e essersi accertati che stanno bene, fanno ritorno alla nave. Il poliziotto che non ha dimenticato quel che \u00e8 successo viene preso per matto. Nello spazio, finalmente Pilota riesce a mettersi in contatto con John e gli dice che si trova nell'anno 2003. John guida D'Argo all'interno del tunnel spaziale e finalmente ritrovano Moya, e la Terra \u00e8 ancora sotto di loro, ma in un altro tempo. Una volta saliti a bordo della nave, John scende e si ritrova davanti suo padre Jack in compagnia di altre tre persone ma, pensando che sia di nuovo qualche alieno travestito, gli punta un'arma contro e gli fa una domanda: era un branzino o una trota?\nTerra Firma.\nTrama.\nJohn \u00e8 di fronte a Jack e ad altre tre persone quando viene fuori Sikosu che gli conferma che sono esseri umani dopo essere stati analizzati dai DRD. Jack si mostra contento nel vederlo e stupito della nave su cui si trovano. John vuole sapere con cosa sono arrivati su Moya e Jack gli dice che sono saliti con uno shuttle, e sono intenzionati ad aprire un dialogo con gli alieni. Non del tutto convinto, John abbassa l'arma e gli si presenta un uomo, T R Holt, consigliere speciale del presidente, scortato da alcuni agenti e, dopo le presentazioni, John invita D'Argo, Aeryn e gli altri a scendere dalla nave. John prende da parte Sikosu che gli chiede dove siano stati, dato che Moya li attende da quarantadue giorni, e John le dice che hanno avuto qualche problema con l'instabilit\u00e0 del tunnel, poi le chiede dov'\u00e8 Scorpius, che li sta aspettando dall'altra parte su una navetta per potergli mandare un segnale da seguire per il ritorno. John \u00e8 in riva al mare che scrive una sorta di diario su come si sente ad essere tornato a casa. Poi incontra, in un hangar dove sono state portate le loro navette, sua sorella Olivia e il suo storico amico D.K., che scopre essersi sposato. I giornalisti sono molto incuriositi dagli alieni, e il governo ha messo a loro disposizione una casa in riva al mare e una scorta personale. Sikosu e Noranti assaggiano il cibo terrestre trovandolo pi\u00f9 o meno piacevole, mentre John sa che i militari sono interessati alla tecnologia aliena e cos\u00ec gli lascia dare un'occhiata, nonostante non capiscano niente di ci\u00f2 che vedono. Alcuni \u201cvip\u201d si sono sottoposti all'iniezione dei microbi traduttori, anche se alcuni di loro faticano comunque a capire. Intanto, le ragazze se la spassano, aiutate dalla sorella di John e dal cugino Bobby, molto preso dalla loro presenza. Chiana vorrebbe fare un giro, ma Sikosu le ricorda che non \u00e8 permesso loro d'andare in giro senza scorta. Noranti e Rygel sono nel loro paradiso gastronomico, mentre T R Holt sembra non essere altrettanto felice, perch\u00e9 John vuol far fare un giro spaziale a cinquecento illustri terrestri, e vorrebbe sceglierli tra tutti gli stati mondiali, e non solo per gli americani. Holt dice a John che suo padre Jack sar\u00e0 il nuovo direttore del progetto IASA per gli studi extraterrestri, il che lascia John non troppo felice. Jack, intanto, \u00e8 a casa con la figlia e il nipote che provano le luci di Natale, Aeryn \u00e8 con loro ed \u00e8 molto interessata a questa tradizione. Si ritrovano a parlare di vecchi ricordi dell'infanzia di John. Quest'ultimo sente suonare alla porta e va ad aprire, \u00e8 Caroline, che lo bacia sotto il vischio e rende Aeryn alquanto gelosa. John \u00e8 sul pontile, triste per il fatto che non pu\u00f2 dire con nessuno dei suoi ci\u00f2 che ha visto e ci\u00f2 che gli \u00e8 stato fatto, non pu\u00f2 dirgli che cosa li aspetta lass\u00f9. John viene raggiunto da Caroline che cerca di \u201cdistrarlo\u201d. Jack e John parlano del fatto che tutti gli stati chiedono un trattamento paritario per quanto riguarda le tecnologie aliene, e mentre John \u00e8 d'accordo, il padre si mostra ostile e finiscono per discutere. Intanto, su Moya continua ad aggirarsi l'alieno spia di Grayza, Scrit. John torna sulla nave con suo padre e suo cugino e d\u00e0 un'oliatina al braccio del suo DRD 1812, a cui affida Jack e Bobby. D'Argo vuole sapere da John se \u00e8 in grado di controllare il tunnel spaziale da l\u00ec o se deve uscire, e Aeryn li informa che il suo predatore \u00e8 a posto. John dice ad Aeryn che non \u00e8 necessario che porti gi\u00f9 il suo modulo, se la cosa le d\u00e0 fastidio, ma la donna, risentita, gli chiede se non fosse il caso che anche lei rimanesse a bordo di Moya, ma alla fine, John lascia a lei la decisione finale. Sulla portaerei, Grayza prende un congegno da una scatola e lo applica sulla fronte di Braca, della quale non avr\u00e0 ricordo, serve per metterla in contatto con Scrit, che vorrebbe catturare John, ma la donna gli dice di apprendere quanto pi\u00f9 possibile sul pianeta. Dopodich\u00e9, l'alieno si mimetizza di nuovo e Braca si risveglia e Grayza gli ordina di effettuare un controllo dei sistemi di armamento che siano in grado di distruggere un pianeta. Su Moya, D'Argo e John parlano del fatto che prima che i terrestri si siano messi d'accordo su chi andr\u00e0 o meno nello spazio, loro se ne saranno gi\u00e0 andati. Aeryn porta Jack a fare un giro sul suo predatore e gli fa visitare Saturno, e le dice che John fa molta fatica a riadattarsi. Aeryn gli dice che secondo John, terrestri e sebaceani hanno qualcosa in comune e secondo Jack \u00e8 probabile, e le dice anche che John prova qualcosa per lei. Sikosu si altera perch\u00e9 vogliono analizzarla, ma lei non \u00e8 per niente d'accordo e se ne vuole tornare su Moya, mentre Noranti e Chiana cantano canzono natalizie e Rygel \u201cmangia\u201d. Jack \u00e8 molto entusiasta del giro fatto con Aeryn, ma John gli parla di Holt, che continua ad ostacolarlo sul piano di condivisione tecnologica e sulla selezione degli esploratori e chiede un po' di appoggio da parte delle conoscenze del padre, che per\u00f2 glielo nega. John \u00e8 con D.K., che non riesce a capire tutte le modifiche che sono state fatte al suo modulo e chiede a John di aiutarlo a capire, ma purtroppo lui non ne sa pi\u00f9 di tanto, li ha solo installati. D.K. e sua moglie, con una scorta, temono che John nasconda un segreto, quando vengono attaccati da Scrit che uccide la guardia e contatta Grayza per dirgli che \u00e8 arrivato il momento di catturare Crichton, dopodich\u00e9 li uccide. John sta sfogliando un vecchio album di foto e con la sorella dice che gli manca la madre. E poi le dice che non pu\u00f2 fidarsi di suo padre perch\u00e9 ci\u00f2 che saprebbe lui in automatico lo saprebbe anche il governo. Aeryn torna a casa dopo aver fatto un sacco di compere e D'Argo la informa che in giardino c'\u00e8 Bobby che intervista Caroline. Aeryn esce e le due donne parlano di John. Caroline dice ad Aeryn che John \u00e8 innamorato di lei, anche se lo nega a se stesso, e che ha ancora molto da imparare sugli umani. Sikosu \u00e8 tornata da Scorpius seguendo il suo segnale. Questi sta unendo delle celle di carburante per trasformare la sua navetta in una bomba. Scorpius ha paura che qualcuno possa attraversare quel tunnel spaziale che conduce direttamente a John, un'esplosione lo renderebbe instabile e quindi inutilizzabile, questo, per\u00f2, potrebbe significare la morte di Scorpius. Sulla Terra, nell'hangar, \u00e8 stata indetta una conferenza, e D'Argo sta informando John che Sikosu \u00e8 tornata da Scorpius con una navetta. Holt parla con Jack di far cambiare idea a John, perch\u00e9 il governo ha deciso di classificare la tecnologia aliena un rischio per la sicurezza nazionale e quindi confiscarla. Se in un primo momento era d'accordo, poi cambia idea e sostiene apertamente suo figlio. Dopo la conferenza, Jack e John vanno a casa, ma l'alieno si attacca alla loro auto. Aeryn riporta a Olivia i vestiti e i libri che le aveva prestato, la donna sembra intenzionata ad andarsene, nonostante Olivia le chieda di essere presente l'indomani per aprire i regali. Intanto, D'Argo porta via Chiana dalla riunione e, nel garage, trovano i corpi morti di D.K. e di sua moglie. Nel frattempo, Jack e John arrivano e Jack invita l'agente che li ha riportati a casa a fermarsi con loro. Aeryn parla con John e, in lacrime, gli chiede se vuole o meno che resti, ma quando lui le dice di restare, Scrit si materializza e colpisce prima l'agente, poi Olivia e poi Jack. Aeryn inizia a sparargli addosso, poi scompare e riesce a catturare John e finiscono per cadere di sotto, dove Aeryn spara al lampadario e l'alieno rimane fulminato, ma non muore. L'arrivo tempestivo di D'Argo con \u201cLola\u201d lo annienta definitivamente, ma Braca, che era collegato, riceve una bella botta, ma Grayza riesce a non fargli capire nulla di quanto accaduto. Fortunatamente, sia Olivia che Jack stanno bene, solo qualche ammaccatura. Tutti, tranne John, sono tornati su Moya e stanno sistemando ci\u00f2 che hanno preso sulla Terra. Aeryn ferma Noranti e le chiede cosa sia quella cosa che John aveva con se e, dopo molte insistenze, le dice che serve a far andare avanti e a dimenticare. Intanto John \u00e8 con la sorella, che gli d\u00e0 un anello che la madre aveva lasciato a lei, ma che vuole che abbia lui, poi cerca di convincerlo a non andarsene, poi si salutano. Anche suo padre Jack lo prega di non andarsene, che proteggeranno il tunnel dagli invasori, ma John deve finire una cosa. Jack ha paura che non rivedr\u00e0 mai pi\u00f9 suo figlio, ma John gli promette che un giorno ritorner\u00e0. Dopo essersi salutati, John si allontana e se ne va.\nNon fidarsi \u00e8 meglio.\nTrama.\nUna nave commerciale si trova a bordo di Moya, e Noranti sta contrattando sul prezzo di alcune mappe del territorio, mentre i rapporti tra Aeryn e John risultano alquanto tesi. Noranti conclude l'affare, ma i commercianti, prima d'andarsene, fanno loro un'ultima offerta, una ragazza, Tanika. Chiana si mostra subito interessata alla cosa e vuole \u201cacquistarla\u201d per renderle la libert\u00e0. Nonostante i pareri contrari di tutti, Chiana ottiene che la ragazza resti a bordo di Moya, ma questa tenta di scappare, venendo fermata da Scorpius. D'Argo l'affida alla custodia di Chiana che l'accompagna nella sua stanza. I commercianti hanno lasciato Moya, mentre Aeryn e John continuano a discutere. La donna se ne va dopo averlo colpito, ma John la segue e discutono ancora. Alla fine le dice che assumeva quella roba per dimenticarla e che \u00e8 pazzo di lei, ma lei se ne va. Intanto Chiana \u00e8 con Tanika, alla quale ha dato delle nuove vesti e le due sembrano avere un feeling particolare tanto da baciarsi, ma vengono interrotte da Aeryn che prende Chiana da una parte per farle la predica. Tanika \u00e8 andata da John e finiscono per parlare di Aeryn e del sentimento che li lega. In sala comando, D'Argo sta dando un'occhiata alle mappe che sono molto dettagliate, ma poi scopre che Rygel ha imbrogliato i commercianti e ora teme ch questi possano tornare indietro per vendicarsi. Lo sta per strozzare, ma John glielo impedisce e chiede a Pilota di provare a mettersi in contatto con loro per risolvere il \u201cmalinteso\u201d, nonostante le difficolt\u00e0 nelle comunicazioni. D'Argo incontra Tanika e la rimanda nella sua stanza in malo modo, mentre Sikosu \u00e8 con Scorpius e gli fa notare come tutti si stiano comportando in modo strano. Intanto, Chiana vuole \u201ccavalcare\u201d John, ma vengono interrotti dall'arrivo di Scorpius. Una volta che la ragazza se ne va, Scorpius cerca di far capire a John dello strano modo in cui si comportano e che solo lui e Noranti sembrano rendersene conto, ed entrambi pensano che la causa di tutto sia Tanika, che non si trova nel suo alloggio, ma viene localizzata al livello tre, in sala manutenzione. John e Aeryn la raggiungono, ma la ragazza si nasconde e, quando si mostra loro, emette un tremendo grido e li attacca sotto forma di grosso ragno. Al loro risveglio, la ragazza \u00e8 sparita di nuovo e sono intontiti con dei segni sul viso. D'Argo accusa Chiana di averla portata a bordo, mentre John li avverte di fare attenzione perch\u00e9 Tanika \u00e8 molto pericolosa e potrebbe essere ovunque, quando sentono urlare. Sikosu la vede e questa inizia ad inseguirla. Nonostante tenti di seminarla, Tanika la raggiunge e le strappa un braccio e una gamba. Scorpius e Noranti la trovano, ma fortunatamente sono in grado di riattaccarle gli arti. Noranti le spiega che la creatura si nutre di energia neurale, e scopre che Sikosu ne \u00e8 immune, ma Scorpius \u00e8 infetto, e le promette che vendicher\u00e0 ci\u00f2 che le hanno fatto. John e Aeryn devono assolutamente trovarla. Nel frattempo, anche Rygel, D'Argo e Chiana sono stati infettati. Pilota ha mandato i DRD a cercarla, ma ancora non l'hanno trovata, e gli comunica che i commercianti stanno tornando indietro, ma che le comunicazioni non funzionano. Chiana fa notare a tutti i loro cambiamenti: Rygel non \u00e8 pi\u00f9 avido, John si \u00e8 arreso e D'Argo non \u00e8 pi\u00f9 arrabbiato, mentre lei ha perso la sua carica erotica. Noranti sta riattaccando le parti a Sikosu, mentre John chiede a Pilota se i commercianti hanno risposto alle loro chiamate, ma questi gli dice che la loro nave sembra andare alla deriva, al che, D'Argo fa gettare la rete d'attracco per portarli a bordo. Aeryn si arrabbia con Chiana, e si rendono conto che tutti i commercianti sono morti a causa dei morsi di Tanika, e che presto toccher\u00e0 anche a loro. Aeryn, D'Argo e Chiana salgono a bordo della nave e guardano un videomessaggio in cui spiegano che la ragazza fa parte della famiglia degli aracnidi Voluxiani. Nel frattempo, Noranti risveglia Sikosu, e Scorpius \u00e8 con lei, ma la sua parte scarram sta prendendo il sopravvento e Noranti decide di addormentarlo. I DRD avevano rilevato Tanika, ma non hanno idea di dove abbia nascosto i globi energetici. Tutti sono d'accordo nel ritrovare la ragazza e i globi prima possibile. John, rimasto solo con Aeryn, lamenta del fatto che loro due non abbiano mai avuto la possibilit\u00e0 di stare insieme, e che forse non l'avranno mai. Intanto, Tanika \u00e8 salita a bordo della nave commerciale riattivandone i motori, ma Pilota non fa in tempo a chiudere le porte, la ragazza \u00e8 gi\u00e0 uscita. D'Argo, Aeryn, Chiana e Rygel, a bordo di Lola partono all'inseguimento, mentre John rimane su Moya perch\u00e9 si sente troppo debole. Una volta raggiunta la nave, sospettano che possa trattarsi di una trappola, ma decidono di salire ugualmente a bordo, lasciando per\u00f2 Rygel a bordo di Lola. Sulla nave, vedono che \u00e8 stato inserito il pilota automatico, e quindi, Tanika, in realt\u00e0 non ha mai lasciato Moya, e ora tocca a John ritrovare i globi. Noranti cerca i tutti i modi di far reagire John e gli dice che vogliono sfruttare Scorpius per stanare Tanika e farsi portare da lei ai globi, dal momento che lei \u00e8 la sola a sapere dove siano. Tanika incontra Noranti e vuole che le dica dove si trova Scorpius perch\u00e9 sta morendo di fame e, nonostante non glielo voglia dire, lei lo trova ugualmente e inizia a mangiarselo. Silos avvisa John che Tanika ha trovato Scorpius, e poi la segue fino ai globi. John la raggiunge e, mentre Sikosu cerca di recuperare i globi, lui si occupa della ragazza, fino ad infilarle un'arma in bocca e far fuoco uccidendola. Quando tutto \u00e8 finito, Noranti prepara una deliziosa \u201czuppa di ragno\u201d, molto apprezzata sia da Rygel che da D'Argo. Sikosu e Scorpius stanno parlando e lei gli chiede se per lui \u00e8 peggio che loro abbiano visto il suo lato scarram o che lui si sia ricordato di averlo, ma lui le risponde che sa esattamente chi \u00e8; mentre Aeryn rimprovera a John di averle mentito riguardo all'uso della droga, quando John chiede a Pilota di spegnere tutti i comunicatori per un controllo, e le dice che la chiave di tutto \u00e8 lei, che se Scorpius scoprisse che lei aspetta un figlio la userebbe per raggiungere i suoi scopi. Aeryn gli da del paranoico perch\u00e9 John pensa che Scorpius li controlli tramite i comunicatori, quando questi riattiva inspiegabilmente il suo, al che se ne capacita e dice a John che tra loro \u00e8 tutto finito, ma alla fine i due si baciano.\nDuello mentale.\nTrama.\nB\nDacci oggi il nostro faro quotidiano.\nTrama.\nD\nUna costellazione di dubbi.\nTrama.\nM\nPreghiera.\nTrama.\nG\nAttrazione fetale - Siamo proprio fottuti Parte1.\nTrama.\nB\nNel cuore di Katratzi - Siamo proprio fottuti Parte2.\nTrama.\nN\nLa bomba - Siamo proprio fottuti Parte3.\nTrama.\nL\nPessimo tempismo.\nTrama.\nB"}
{"id": "1766297", "revid": "307923", "url": "https://it.wikipedia.org/wiki?curid=1766297", "title": "Episodi di Farscape (quinta stagione)", "text": "In Italia la miniserie conclusiva \u00e8 andata in onda in prima visione su Rai4 dall'11 maggio 2012 al 15 maggio 2012."}
{"id": "1766299", "revid": "125136796", "url": "https://it.wikipedia.org/wiki?curid=1766299", "title": "Enrico Fossombroni", "text": "Fu senatore del Regno d'Italia nella XVI legislatura.\nBiografia.\nFiglio di Francesco Falciai e di Vittoria Bonci, sua madre, vedova, aveva sposato nel 1832 Vittorio Fossombroni, che lasci\u00f2 nome e titolo di Conte dell'Impero ad Enrico.\nEnrico Falciai Fossombroni fu inviato dal governo provvisorio della Toscana come commissario nella Provincia di Arezzo, citt\u00e0 dove fu consigliere comunale e presidente del Consiglio provinciale dal 1872 al 1893, fu poi deputato di Arezzo dal 1865 al 1880 e infine fu nominato senatore nel 1886.\nMassone, fu iniziato nell'ottobre 1861 nella loggia \"Concordia\" di Firenze, fu nominato membro onorario nel 1891.\nLa Fortezza Medicea di Arezzo fu donata da lui al Comune di Arezzo affinch\u00e9 fosse destinata a pubblica utilit\u00e0."}
{"id": "1766301", "revid": "1810027", "url": "https://it.wikipedia.org/wiki?curid=1766301", "title": "Salvatore Fusco", "text": "Fu senatore del Regno d'Italia nella XVI legislatura.\nFu sindaco di Napoli tra il 1892 e il 1893.\nCommission\u00f2 a Emmanuele Rocco un palazzo come propria residenza in via Filangieri."}
{"id": "1766304", "revid": "709565", "url": "https://it.wikipedia.org/wiki?curid=1766304", "title": "Bestia Nera", "text": "Bestia Nera (\"Dark Beast\"), il cui vero nome \u00e8 Henry Philip McCoy II, \u00e8 un personaggio dei fumetti creato da Scott Lobdell e Mark Waid (testi) e Roger Cruz e Steve Epting (disegni), pubblicato dalla Marvel Comics. Egli \u00e8 la versione alternativa e malvagia dell'X-Man Bestia e che proviene da un'altra dimensione (quella dell'Era di Apocalisse); \u00e8 apparso per la prima volta sulle pagine di \"X-Men Alpha\" (febbraio 1995). Nella continuity dell'Era di Apocalisse Bestia Nera \u00e8 un nefario genetista che compie crudeli esperimenti sotto la guida di Apocalisse, ed uno dei pochi personaggi ad essere riuscito a fuggire da quell'universo, per giungere in quello Marvel ufficiale, dove continua a compiere le sue malvagit\u00e0.\nBiografia del personaggio.\nEra di Apocalisse.\nNella dimensione alternativa da cui proviene, Bestia Nera \u00e8 uno scienziato che lavora al servizio di Sinistro per creare mutanti sempre pi\u00f9 potenti seguendo l'ideologia di Apocalisse secondo la quale solamente i pi\u00f9 forti erediteranno la Terra. Al contrario del suo mentore, McCoy nei suoi esperimenti \u00e8 un sadico e perverso genio che costringe le sue vittime a provare dolore per poterne ricavare piacere. Tale indole gli ha fatto valere il soprannome di \"Bestia\" sia dai suoi prigionieri sia dalla \"Elite Mutant Force\" di Sinistro. Il suo aspetto scimmiesco \u00e8 frutto di un esperimento condotto su s\u00e9 stesso ed il suo corredo genetico, come quello di qualsiasi mutante appartenente alla sua dimensione d'origine, \u00e8 stato archiviato per creare i superesseri che avrebbero dovuto costituire \"Infinity\", l'esercito di Apocalisse. Grazie ad esperimenti condotti sui personaggi come Blink e Jamie Madrox, Bestia impar\u00f2 ad amalgamare poteri di pi\u00f9 superumani in singoli esseri dotandoli di una varia miscela di abilit\u00e0, avendo a disposizione un archivio genetico quasi illimitato da cui scegliere.\nTerra-616.\nAl termine dell'Era di Apocalisse, fu in grado di fuggire attraverso il \"Cristallo M'Kraan\" nell'universo Marvel dove risiede \"Terra-616\". Scontrandosi con Quicksilver al suo interno, McCoy giunse venti anni nel passato rispetto all'epoca in cui era diretto ed incontr\u00f2 una giovane Emma Frost che lo aiut\u00f2 nel recupero di alcuni ricordi, dilettandosi poi a creare i Morlock. In seguito rap\u00ec il vero Bestia e si sostitu\u00ec a lui all'interno degli X-Men cambiando il colore del proprio pelo da nero a blu. Incapace di uccidere gli amici e i familiari dell'X-Man, lasci\u00f2 la citt\u00e0 e scomparve dalla circolazione per un po', riapparendo durante il crossover \"Onslaught\", nel quale divenne stretto collaboratore del lato oscuro, perverso e maligno di Xavier.\nPoco prima di House of M e della decimazione, fu visto sull'isola di Genosha nella quale risiedevano Magneto e Xavier. \u00c8 stato inoltre confermato dai files di O*N*E*, che Bestia Nera \u00e8 uno dei pochi mutanti ad aver mantenuto i propri poteri dopo gli sconvolgimenti dimensionali di Scarlet.\nSpecie in Extinzione.\nRiapparso nel campo di concentramento e sterminio di \"Neverland\", Bestia Nera decide di allearsi con Bestia per indagare le cause della decimazione e le possibili soluzioni per riattivare il gene X. Bench\u00e9 i differenti metodi di approccio alla scienza abbiano portato spesso i due a battibeccare, giunsero alla conclusione di recarsi dall'unica persona conosciuta per aver generato molti figli dotati di mutazioni: giunti a casa Guthrie, mentre Bestia discuteva della possibilit\u00e0 di studiare il patrimonio genetico familiare, Bestia Nera comp\u00ec un esperimento di alterazione genetica su uno dei ragazzi pi\u00f9 giovani portando la cavia al confine con la morte prima che Bestia fosse in grado di guarirlo. Dopo un'accesa lite, i due McCoy divisero nuovamente le loro strade.\nUtopia.\nRintracciato da Osborn presso una stazione ferroviaria fatiscente ed in disuso mentre era impegnato a sezionare il cadavere di una bambina, Bestia si mostra riluttante all'idea di entrare a far parte di un gruppo di mutanti sotto il completo controllo del governo e specialmente a diventare una marionetta nelle sue mani. Bench\u00e9 all'inizio non nasconda il suo scetticismo, a poco a poco le parole persuasive di Osborn, e le promesse di nuovi equipaggiamenti e cavie mutanti da sottoporre ai suoi sadici esperimenti, lo convincono ad accettarne la proposta allettato dall'aspettativa di vedere in prima persona il momento in cui Norman riveler\u00e0 al mondo il suo vero volto e dalla promessa fattagli di poter fare esperimenti su Arma Omega. Giunto a San Francisco, la sua affiliazione alla squadra viene aspramente criticata da Emma poi tranquillizzata da Osborn con l'assicurazione che il suo ruolo sar\u00e0 solamente quello di esperto scientifico.\nPoteri e abilit\u00e0.\nI poteri di Bestia Nera, consistono in tutte le superabilit\u00e0 della sua controparte ufficiale e perfino il loro quoziente intellettivo sembra essere identico. Una delle poche diversit\u00e0 \u00e8 la mancanza dell'aspetto felino e la diversa colorazione del pelo.\nAltri media.\nVideogiochi.\nIn \"\", Bestia Nera \u00e8 la versione controllata tramite lavaggio del cervello della vera Bestia, ed \u00e8 seguace di Sinistro ed Apocalisse."}
{"id": "1766306", "revid": "1776051", "url": "https://it.wikipedia.org/wiki?curid=1766306", "title": "Luigi Raffaele Macry", "text": "Fu senatore del Regno d'Italia nella XVI legislatura.\nBiografia.\nLuigi Raffaele Macry nacque a Gioiosa Ionica il 24 luglio 1829 da Raffaele Macry e Rachela Linares d'Aragona, entrambi appartenenti a famiglie facoltose e socialmente altolocate. Comp\u00ec i suoi studi universitari a Napoli, dove si laure\u00f2 in giurisprudenza, per poi trasferirsi a Gerace dietro invito di un suo zio, e qui si stabil\u00ec per tutta la vita. Di idee liberali, dopo l'Unit\u00e0 d'Italia ricopr\u00ec numerose cariche civili e politiche nell'ambito locale: fu infatti membro della Guardia civica di Gioiosa Ionica, sindaco della stessa citt\u00e0, poi sindaco di Gerace, nonch\u00e9 consigliere comunale (nel 1872) e assessore (nel 1874) nella stessa giunta municipale, oltre a ricoprire la carica di consigliere provinciale di Reggio Calabria. \nAllo stesso tempo, nelle elezioni politiche dell'8 novembre 1874 per la XII Legislatura del Regno d'Italia, Macry si candid\u00f2 deputato per il collegio di Gerace nelle file della Sinistra storica, risultando eletto e mantenendo il seggio fino al 1882, quando, in prossimit\u00e0 delle elezioni per la XV Legislatura del Regno d'Italia, venne candidato nel collegio di Reggio Calabria I, risultando eletto. Il culmine della sua carriera fu la nomina a senatore del Regno d'Italia il 7 giugno 1886 da parte di re Umberto I di Savoia, in quanto aveva raggiunto il limite minimo delle tre legislature previste per Statuto per poter essere nominato al Senato. \nMor\u00ec infine a Gerace il 9 settembre 1897, a 68 anni."}
{"id": "1766307", "revid": "287204", "url": "https://it.wikipedia.org/wiki?curid=1766307", "title": "Alfa Romeo G1", "text": "La G1 \u00e8 un'autovettura prodotta dall'Alfa Romeo tra il 1921 ed il 1922.\nIl contesto.\nLa vettura fu progettata da Giuseppe Merosi durante la disputa legale occorsa con Nicola Romeo. Merosi concep\u00ec il modello come evoluzione lussuosa della prebellica 24 HP e della 40-60 HP. Quest'ultima era diventata infatti obsoleta e quindi l'offerta dell'Alfa Romeo necessitava di un modello d'alto livello completamente nuovo. La G1, per le sue dimensioni imponenti, era la pi\u00f9 grande Alfa Romeo mai costruita fino ad allora. Per poter ambire al mercato che - in quegli anni - era dominato dalla Rolls-Royce, la G1 venne dotata di un telaio pi\u00f9 lungo e pi\u00f9 rigido di quello dei modelli precedenti.\nStoria.\nLa G1, per\u00f2, non aveva mercato in Italia anche a causa dell'imposizione fiscale elevata che, essendo calcolata in funzione della cilindrata, penalizzava i modelli con motore di grande cilindrata. Anche a causa dei forti e continui rincari della benzina che penalizzavano le vetture con cilindrata elevata, la produzione fu limitata a soli 52 esemplari. Di questi, due furono prototipi, ed i 50 costosi modelli prodotti in serie, non trovando acquirenti in Italia, presero la via dell'Australia. Per questo motivo, il modello che doveva sostituire la G1, lAlfa Romeo G2, si ferm\u00f2 allo stadio di progetto e non venne mai prodotto. L'unico esemplare di G1 che \u00e8 sopravvissuto al XXI secolo si trova in Nuova Zelanda.\nCaratteristiche tecniche.\nEscludendo l'auto da competizione Grand Prix, la G1 fu la prima Alfa Romeo ad essere dotata di un propulsore a sei cilindri in linea. Tale motore aveva una cilindrata di 6.567\u00a0cm\u00b3 e produceva una potenza di 65\u00a0CV di potenza a 1.750\u00a0giri. Il propulsore fu in seguito rielaborato. Dopo l'aggiornamento la cilindrata diminu\u00ec a 6.330\u00a0cm\u00b3 a fronte di un aumento della potenza a 70\u00a0CV. La coppia, dopo la revisione, aument\u00f2 fino a toccare i 293 N\u2022m. Questo motore permetteva al modello di raggiungere una velocit\u00e0 massima di 120\u00a0km/h.\nLe competizioni.\nLa vettura ebbe installato anche un motore ad alte prestazioni per le competizioni che le permise di vincere una Coppa del Garda. A parte questo alloro, il modello ebbe un successo limitato nelle gare."}
{"id": "1766311", "revid": "174925", "url": "https://it.wikipedia.org/wiki?curid=1766311", "title": "Alfa Romeo G2", "text": ""}
{"id": "1766315", "revid": "1776051", "url": "https://it.wikipedia.org/wiki?curid=1766315", "title": "Francesco Medici", "text": "Fu senatore del Regno d'Italia nella XVI legislatura."}
{"id": "1766324", "revid": "16024783", "url": "https://it.wikipedia.org/wiki?curid=1766324", "title": "Supernova del Granchio", "text": ""}
{"id": "1766325", "revid": "1782831", "url": "https://it.wikipedia.org/wiki?curid=1766325", "title": "Sverdlov", "text": ", \u00e8 un cognome russo di vari personaggi\nindica inoltre"}
{"id": "1766326", "revid": "1543377", "url": "https://it.wikipedia.org/wiki?curid=1766326", "title": "Nicolas Briot", "text": "Nicolas Briot \u00e8 il membro pi\u00f9 noto della famiglia, in particolare tra i numismatici. Eccelse in diverse attivit\u00e0, prevalentemente legate alla realizzazione delle monete. La sua vita fu tormentata e difficile, dovendo combattere contro i corporativismi e la rigidit\u00e0 dei mestieri nelle zecche oltre ad avversit\u00e0 date dalle situazioni politiche dell'epoca.\nVita.\nSpos\u00f2 Pauline Nisse che mor\u00ec nel 1608, lasciandolo solo con il figlio Philippe Briot. In seguito si spos\u00f2 con Esther P\u00e9tau, da cui ebbe un figlio, Jacques Briot ed una figlia, Esther Briot. Briot \u00e8 morto in Inghilterra la vigilia di natale del 1646 ed \u00e8 stato inumato a Londra il giorno successivo.\nInizi come incisore (1599-1606).\nSi trova a Langres nel 1599 dove incide il ritratto di Jean Roussat, luogotenente del re. Nel 1601 incide il ritratto di Jean Bauhin, un botanico e medico di Montb\u00e9liard.\nGrazie ai rapporti nati a Langres, nonostante sia protestante -ma l'editto di Nantes lo permette-, si trasferisce a Parigi 1605 come incisore di stampe. Frequenta la societ\u00e0 intellettuale ed incide qualche ritratto. Diviene per\u00f2 pi\u00f9 noto come incisore di medaglie e di monete, e come meccanico. Lavora presso l'incisore della zecca, controllando la fabbricazione dei coni che servono a battere le monete del regno.\nIncisore del Regno di Francia (1606-1625).\nL'incisore capo, senza eredi, gli lascia il suo incarico nel 1606. Incide allora delle prove di moneta con l'immagine del re Enrico IV; in seguito delle medaglie del giovane re Luigi XIII alla sua ascesa al trono e alla sua incoronazione. Incide anche dei conii di monete ed entra in conflitto con i controllori della zecca. Comunque nel 1611, viene nominato \"imprimeur en taille douce et graveur des marques et effigies des monnaies de France\" (incisore di stampe e incisore dei coni e delle effigi delle monete di Francia).\nContemporaneamente a Charleville incide, assieme al padre che aveva ottenuto in appalto la coniazione delle monete del duca di Nevers, Carlo di Gonzaga-Nevers, le immagini del principe dal 1608 a 1611, ed in seguito quelle del duca di Bouillon a Sedan dal 1612 al 1614. In questi lavori inizia ad utilizzare dei macchinari che erano presenti nei diversi stati dell'impero.\nDiventa anche incisore generale del duca di Lorena, cui fornisce di presse a rulli provenienti da Norimberga, e suo zio Fran\u00e7ois Briot ne installa una a Montb\u00e9liard.\nCerca di generalizzare la monetazione meccanica in Francia, dove solo alcune monete e medaglie erano allora battute con questa tecnica a Parigi. Ma si scontra con il conservatorismo della cour des monnaies, l'organo di controllo della monetazione in Francia, che era refrattaria a tutte le innovazioni che mettevano in discussione la propria routine di funzionamento e con il corporativismo dei lavoratori della monetazione al martello. Contemporaneamente gli viene vietato di lavorare per dei principi stranieri. Questi conflitti durarono pi\u00f9 di dieci anni, con degli episodi pi\u00f9 o meno favorevoli. Ottiene comunque l'appalto delle fabbricazione delle monete. Con delle lettera patenti del 2 maggio 1623, ottiene tempo fino all'aprile 1625 per dimostrare la superiorit\u00e0 del proprio sistema. Ma le difficolt\u00e0 non cessano e finalmente abbandona la Francia per l'Inghilterra nel 1625, seguito da due dei suoi allievi.\nIncisore capo della zecca di Londra (1628-1634).\nDopo alcuni lavori per la corona viene introdotto assai rapidamente alla zecca. Pi\u00f9 apprezzato che in Francia, \u00e8 assunto nel 1628 e nel 1633 \u00e8 nominato \"incisore capo della zecca\" incaricato dei coni di sua maest\u00e0. Nel 1630, il re Carlo I gli concede quasi il monopolio per la fabbricazione delle medaglie. Pu\u00f2 installare i propri macchinari alla Torre di Londra, dove \u00e8 situata la prima zecca inglese. Nel 1635, \u00e8 nominato anche direttore della fabbricazione delle monete scozzesi, incarico preso assieme al genero John Falconer, marito di Esther, e risiede per un certo tempo ad Edimburgo. In seguito scoppia la guerra civile, con il rovesciamento del re. Gira per la Gran Bretagna, si reca a York, dove esegue dei coni per il re, poi a Oxford nel tentativo di salvare i propri macchinari.\nUna fine tormentata (1641-1646).\nBriot soggiorn\u00f2 per un breve periodo in Francia tra il 1641 ed il 1645 ed invi\u00f2 dei macchinari a suo fratello Isaac Briot a Parigi. Quest'ultimo infine fu incaricato, dopo pi\u00f9 di quindici anni di rifiuti opposti al fratello, dalla corte di Francia di battere le monete sotto la direzione di Jean Warin.\nNicolas Briot mor\u00ec la vigilia di Natale del 1646. La corona d'Inghilterra era in debito di molto denaro con la vedova, che fu posta nella lista dei creditori per la somma di 3 000 \u00a3 alla restaurazione della monarchia degli Stuart."}
{"id": "1766328", "revid": "287204", "url": "https://it.wikipedia.org/wiki?curid=1766328", "title": "Lythrum", "text": "Lythrum \u00e8 un genere di piante appartenenti alla famiglia delle Lythraceae, diffuso nelle zone temperate di Eurasia, Africa e America.\nLa specie pi\u00f9 comune e maggiormente conosciuta di questo genere \u00e8 la Salicaria o Salcerella o Riparella (\"Lythrum salicaria\" )\nDescrizione.\nPiante erbacee rizomatose con fusti ramificati e foglie semplici oblunghe ed ellittiche a margine intero. \nI fiori sono ermafroditi con calice e corolla generalmente composti di 6 pezzi. La corolla \u00e8 dialipetala e i petali sono di color rosato.\nGli stami variano da 4 a 12. I fiori sono raggruppati in belle infiorescenze a spiga che raggiungono la piena fioritura in estate. \nIl frutto \u00e8 una capsula.\nTassonomia.\nQuesto taxon \u00e8 stato descritto per la prima volta da Linneo nel 1753, all'interno della sua opera \"Species Plantarum\", con sole 7 specie al suo interno. \nSpecie.\nAll'interno del genere \"Lythrum\" sono incluse 39 specie:"}
{"id": "1766331", "revid": "765341", "url": "https://it.wikipedia.org/wiki?curid=1766331", "title": "Wolfram Wuttke", "text": "\u00c8 morto nel 2015 all'et\u00e0 di 53 anni, per complicazioni dovute ad una cirrosi epatica.\nCaratteristiche tecniche.\n\u00c8 stato un giocatore talentuoso, individualista; rapido e scaltro con il pallone tra i piedi.\nCarriera.\nClub.\nGioc\u00f2 tra 1979 il 1993 299 partite impreziosite da 66 reti in Bundesliga. Dal 1990 al 1992 milit\u00f2 in Spagna all'Espanyol.\nNazionale.\nCon la gioc\u00f2 tra il 1986 e il 1988 4 partite segnando una rete. Partecip\u00f2 al e alle olimpiadi di , dove ha conquistato la medaglia di bronzo."}
{"id": "1766343", "revid": "339392", "url": "https://it.wikipedia.org/wiki?curid=1766343", "title": "Orbitali atomici", "text": ""}
{"id": "1766350", "revid": "104087", "url": "https://it.wikipedia.org/wiki?curid=1766350", "title": "Salcerella", "text": ""}
{"id": "1766355", "revid": "838137", "url": "https://it.wikipedia.org/wiki?curid=1766355", "title": "Storicit\u00e0 della risurrezione di Ges\u00f9", "text": ""}
{"id": "1766362", "revid": "1005847", "url": "https://it.wikipedia.org/wiki?curid=1766362", "title": "Sverdlovsk", "text": " \u00e8 un toponimo russo che indica"}
{"id": "1766364", "revid": "287204", "url": "https://it.wikipedia.org/wiki?curid=1766364", "title": "Aleksej Michajlovic Remizov", "text": ""}
{"id": "1766368", "revid": "122134465", "url": "https://it.wikipedia.org/wiki?curid=1766368", "title": "Andrea Manzo", "text": "Dal 2010 allena in Svizzera.\nBiografia.\n\u00c8 l'ex marito di Dorina Vaccaroni, schermitrice, vincitrice dell'oro a squadre e del bronzo individuale nel fioretto alle Olimpiadi di Los Angeles del 1984.\nCarriera.\nGiocatore.\nCentrocampista fisicamente prestante, ha disputato varie stagioni nella Serie A degli anni 1980 con le maglie di Fiorentina e Milan, collezionando complessivamente 80 presenze e realizzando una rete in occasione della vittoria interna della Fiorentina sul Bologna della stagione 1980-1981. In particolare ha militato coi rossoneri ben 4 stagioni, ma senza riuscire mai ad imporsi come titolare fisso (al massimo 20 presenze nella stagione 1986-1987).\nHa ottenuto inoltre due promozioni in Serie A con Sampdoria e Udinese. Ha quindi disputato la seconda parte della sua carriera in Serie B (138 presenze e 9 reti totali fra i cadetti con le maglie di L.R. Vicenza, Sampdoria, Udinese, e Casertana) per chiudere la carriera nel Mestre, dove aveva gi\u00e0 militato nelle giovanili.\nNella stagione 1980-1981 ha collezionato 3 presenze con la Nazionale Under-21.\nAllenatore.\nDopo alcuni anni da allenatore nelle serie minori, venne chiamato nella primavera del 2005 sulla panchina del disastrato finanziariamente e vicino al fallimento, senza riuscire ad evitare il penultimo posto in classifica. Dopo il crack societario, continu\u00f2 comunque ad essere alla guida del sodalizio arancioneroverde, ma venne esonerato dopo appena 5 partite, nelle quali aveva ottenuto solo 4 punti a dispetto del potenziale della squadra, partita con obiettivi di promozione ed infatti poi campione della Serie C2 con l'arrivo di Nello Di Costanzo.\nNel 2006 viene ingaggiato per allenare la Primavera nel , ma il 12 maggio 2008 \u00e8 stato chiamato in prima squadra per sostituire C\u00faper esonerato alla vigilia dell'ultima giornata che riserva alla squadra ducale un'amara retrocessione in Serie B. L'unica piccola soddisfazione arriva il 24 dello stesso mese, quando vince la Fiat Cup a Shanghai battendo lo Shanghai Shenhua 1-0 e la Juventus 9-8 (dopo i tiri di rigore, 3-3 al termine della gara) in un triangolare con gare di 45'. Cinque giorni dopo lascia la panchina della prima squadra per cederla a Luigi Cagni, tornando ad allenare la primavera del Parma.\nDal 15 marzo 2010 subentra al dimissionario Renica alla guida del Chioggia-Sottomarina (Serie D). Nel biennio 2010-2012 \u00e8 il vice allenatore del Lugano. Dal gennaio del 2013 al 2014 ha allenato la formazione \"Allievi A1\" del Rapid Lugano. Dopo aver allenato il Porza per una stagione, passa ad allenare il Lugano Under-21. Nel giugno del 2016, dopo la rinuncia di Zden\u011bk Zeman, viene nominato tecnico della prima squadra del Lugano (dapprima con un incarico \"ad interim\", poi in veste permanente). Rimane sulla panchina ticinese fino al 19 dicembre 2016, allorquando a seguito della conclusione del girone d'andata (con la squadra all'8\u00ba posto in classifica di Super League) gli viene rescisso il contratto.\nIl 14 novembre 2018 subentra sulla panchina del Chiasso, militante nel secondo livello svizzero, al posto dell'esonerato Alessandro Mangiarratti. riuscendo a centrare la salvezza. Non viene confermato.\nStatistiche.\nStatistiche da allenatore.\n\"Statistiche aggiornate al 30 giugno 2019.\""}
{"id": "1766370", "revid": "28592", "url": "https://it.wikipedia.org/wiki?curid=1766370", "title": "Incrociatori", "text": ""}
{"id": "1766376", "revid": "767487", "url": "https://it.wikipedia.org/wiki?curid=1766376", "title": "Larus californicus", "text": "Il gabbiano della California (Larus californicus, Lawrence 1854) \u00e8 un uccello della famiglia dei Laridi.\nSistematica.\n\"Larus californicus\" ha due sottospecie:\nDistribuzione e habitat.\nQuesto gabbiano vive in Nord America, dall'Alaska al Messico, in particolare sul versante pacifico. \u00c8 accidentale su alcune isole dell'Oceania, in Giappone e in Ecuador."}
{"id": "1766377", "revid": "76963", "url": "https://it.wikipedia.org/wiki?curid=1766377", "title": "Mark Damon Espinoza", "text": "Conosciuto soprattutto per avere interpretato il ruolo di Jesse Vasquez nella serie televisiva \"Beverly Hills 90210\" nel 1994 e nel 1995, Espinoza ha partecipato anche in numerosi altri telefilm come \"JAG - Avvocati in divisa\" (2004), \"Navy NCIS\" (2005) o \"Numb3rs\" (2005).\nSpesso viene accreditato come Mark D. Espinoza."}
{"id": "1766381", "revid": "87128", "url": "https://it.wikipedia.org/wiki?curid=1766381", "title": "Pallini (azienda)", "text": ""}
{"id": "1766389", "revid": "125706483", "url": "https://it.wikipedia.org/wiki?curid=1766389", "title": "Diego Armando Maradona Junior", "text": "Biografia.\nNato da una relazione tra Cristiana Sinagra e Diego Armando Maradona, non fu inizialmente riconosciuto dal campione argentino.\nDopo la paternit\u00e0 dichiarata ufficialmente dal Tribunale nel 1993, muta il cognome da Sinagra a Maradona, ma incontra per la prima volta suo padre solo nel 2003 in occasione di un torneo di golf a Fiuggi. Il riconoscimento da parte dell'ex giocatore avvenne poi nel 2007. Nell'ottobre 2016 i due scesero assieme in campo in una partita di beneficenza organizzata all'Olimpico di Roma.\nCarriera.\nBeach soccer.\nContemporaneamente alla carriera calcistica nelle categorie amatoriali della Campania, il 28 marzo 2008 Maradona Jr \u00e8 convocato nella nazionale di beach soccer dell'Italia per un ritiro in vista delle qualificazioni ai mondiali e successivamente incluso nella rosa della nazionale per le qualificazioni ai mondiali. Esordisce nella partita del 12 maggio 2008 contro la Grecia, vinta dagli azzurri ai rigori. Maradona Jr disputa anche la partita contro la Norvegia. Gioca poi la semifinale contro la Spagna, persa dagli azzurri ai rigori, e la finale 3\u00ba-4\u00ba posto contro la Russia, vinta dai russi per 4-2, con l'Italia classificata quindi al quarto posto nel mondiale.\nIn seguito, dopo essersi svincolato dalla sua squadra di calcio (il Venafro), \u00e8 ingaggiato dal Mare di Roma, squadra di calcio da spiaggia militante in Serie A. Il 27 giugno 2008 debutta nella Serie A di beach soccer nella partita contro l'Alma Juventus Fano, segnando un gol nei primi minuti di gioco. Grazie anche alle sue reti, ben sei in tre partite, il Mare di Roma si ritrova in testa alla classifica nel Girone Nord dopo tre giornate. Queste prestazioni convincono il commissario tecnico della nazionale a convocarlo per i mondiali di beach soccer 2008, disputati nel mese di luglio in Francia.\nDebutta ai mondiali francesi nella partita contro le Isole Salomone, vinta dagli azzurri per 7-4. Battendo per 4-1 El Salvador, l'Italia si qualifica matematicamente ai quarti. Nella terza e ultima partita del girone eliminatorio contro il Portogallo, Maradona Jr segna la sua prima rete in nazionale, ma la squadra viene comunque sconfitta nei tempi supplementari. Gioca anche, partendo dalla panchina, i quarti, vinti contro la Francia, e le semifinali, vinte contro la Spagna. In finale per\u00f2, nonostante una buona prestazione e un suo gol, la squadra \u00e8 sconfitta per 5-3 dal Brasile, che conquista il suo terzo titolo mondiale consecutivo, lasciando la medaglia d'argento all'Italia.\nIn campionato, nonostante le sue numerose reti, ben 14 in 8 partite, il Mare crolla nel finale e perde la leadership nel girone Nord, arrivando alla fine terza e qualificandosi ai quarti di finale dei playoff per lo scudetto. Ai quarti incontra il forte Catania, poi Campione d'Italia. Nonostante una sua tripletta, Maradona Jr. non riesce a far evitare una umiliante sconfitta alla sua squadra, alla fine travolta per 12-4 e eliminata dai playoff scudetto.\nNell'agosto del 2008 disputa con la nazionale maggiore l'europeo di calcio da spiaggia piazzandosi al quarto posto.\nViene poi ingaggiato dalla Napoli Beach Soccer, con la quale raggiunge un accordo il 6 ottobre 2012, squadra della quale \u00e8 capitano.\nNell'estate del 2013, viene ingaggiato dalla Lazio Beach Soccer, che partecipa al SuperEight, campionato di BS articolato sul 4 tappe (Vasto, Lignano, Roma, Viareggio). A Vasto, la Lazio chiude al primo posto in classifica con la Roma, anche grazie a 4 gol di Maradona Jr che si segnala tra i migliori giocatori della tappa. Il 13 aprile del 2015 firma per il Catania Beach Soccer, dove rimane due stagioni per poi concludere alla e nuovamente al per annunciare il ritiro nel 2020.\nCalcio.\nGiovanili.\nNel 1997 entra a far parte del settore giovanile del Napoli, senza tuttavia esordire con la prima squadra. A seguito del fallimento in cui incorse la societ\u00e0 campana nell'estate 2004, sostenne un provino con lo scozzese Dunfermline: dopo il mancato superamento, fu tesserato dal Genoa.\nA gennaio 2005 fu ceduto al Cervia, all'epoca protagonista del reality-show \"Campioni, il sogno\": un infortunio ne condizion\u00f2 il rendimento, con l'addio alla squadra romagnola a fine stagione.\nAttivit\u00e0 amatoriale.\nNel gennaio 2006 viene ingaggiato dall'Internapoli, squadra di Eccellenza, con cui gioca due partite segnando un gol.\nNella stagione successiva firma con il Quarto, militante in Eccellenza Campania. Con il Club, Maradona jr. raggiunge la promozione in Serie D ai play-off. Decide di lasciare la squadra nel novembre 2007, in quanto non gli veniva garantita la titolarit\u00e0 da parte del nuovo allenatore, firmando con il Venafro, altra squadra di Serie D del Molise. Per questa squadra il 21 gennaio 2008 segna una rete da 40 metri contro l'Olympia Agnonese. La sua prodezza ricordava il gol di suo padre in Serie A contro l'Hellas Verona e la notizia ha tanto risalto da venire trasmessa dai principali telegiornali nazionali. \u00c8 la prima di sette reti in 14 presenze con il Venafro. A fine stagione lascia la squadra concentrandosi sul beach soccer.\nPochi mesi dopo, il 2 dicembre 2008, \u00e8 ingaggiato dalla Boys Caivanese, squadra in Eccellenza Campania, ma il 20 dello stesso mese torna al Quarto.\nDopo aver vinto il campionato italiano 2009 con la maglia del Napoli Beach Soccer, nel mese di agosto Maradona Jr \u00e8 aggregato allo , allenata dall'ex calciatore del Napoli Massimo Rastelli. Dopo un periodo di prova, l'11 settembre 2009, la societ\u00e0 stabiese decide di non tesserare il giocatore.\nIl 12 settembre 2010 \u00e8 ingaggiato dal Forio d'Ischia, militante in Eccellenza campana. Il 2 gennaio 2011 \u00e8 ingaggiato dall', squadra campana militante nel girone H della Serie D. Con meno di 90 minuti con la maglia dell'Arzanese, l'8 settembre seguente firma con il San Sebastiano, squadra campana militante nel campionato d'Eccellenza. Debutta ufficialmente in campionato l'11 settembre contro il San Giorgio (1-1) segnando il gol del vantaggio con un calcio di punizione all'incrocio dei pali.\nDopo una possibile esperienza con la squadra della terza divisione argentina El Porvenir, rifiutata da Diego Jr, dal 2012 al 2015 gioca con l'ASD San Giorgio 1926 di San Giorgio a Cremano, in Eccellenza.\nIl 7 luglio 2015 firma per il di Torre Annunziata, in Eccellenza, ma a settembre passa al Quartograd, squadra di Quarto dei centri sociali dove tifosi e calciatori sono tutti azionisti della societ\u00e0 e dove nessun calciatore percepisce uno stipendio. Rimane in squadra per due stagioni, entrambe in Promozione.\nIl 10 luglio 2017 firma per una stagione con l'Afro Napoli United di Promozione; il 19 marzo 2018 l'Afro Napoli United vincer\u00e0 il campionato per poi quindi approdare nel campionato di Eccellenza campana.\nAllenatore.\nNel luglio 2021 ritorna a Napoli, in qualit\u00e0 di allenatore del Napoli United (ex Afro Napoli).\nVita privata.\nDal matrimonio con Nunzia Pennino, \u00e8 divenuto padre di Diego Matias (nato il 1\u00ba aprile 2018) e India Nicole (18 ottobre 2019)."}
{"id": "1766394", "revid": "16025467", "url": "https://it.wikipedia.org/wiki?curid=1766394", "title": "Santanch\u00e8", "text": ""}
{"id": "1766395", "revid": "729019", "url": "https://it.wikipedia.org/wiki?curid=1766395", "title": "Federico Baistrocchi", "text": "Sottosegretario alla guerra, fu senatore del Regno d'Italia nella XXX legislatura.\nBiografia.\nFederico nacque a Napoli dove il padre Achille Baistrocchi, Generale dei Bersaglieri spos\u00f2 Elvira Santamaria Nicolini, una discendente di una nota famiglia di giureconsulti locali.\nStudi\u00f2 al Collegio militare della Nunziatella di Napoli e pass\u00f2 successivamente all'Regia Accademia Militare di Artiglieria e Genio di Torino, dove nel 1889 uscir\u00e0 con il grado di sottotenente di artiglieria; nel 1896 combatt\u00e9 nell'ultima fase della guerra italo-abissina mentre nel 1912 partecip\u00f2 alla guerra italo-turca dove fu promosso maggiore ed ottiene per meriti di guerra la Croce di Cavaliere dell'Ordine militare di Savoia.\nCon la signora Elvira Nicolini nel 1900 ha un figlio, Umberto Baistrocchi.\nPrima guerra mondiale.\nNella Prima guerra mondiale prest\u00f2 servizio in Albania al comando di un raggruppamento d'artiglieria fino al 1916. Rientrato in Italia col grado di tenente colonnello, oper\u00f2 in Vallarsa e sul Pasubio, dove incaric\u00f2 il matematico Mauro Picone di redigere nuove tavole di tiro per le artiglierie pesanti in montagna. Successivamente fu assegnato al fronte dell'Isonzo: durante la ritirata di Caporetto i suoi artiglieri si distinsero perch\u00e9 trasportarono i loro pezzi, quaranta batterie circa, dalla Bainsizza fino al fiume Tagliamento ma che dovettero abbandonare ai ponti perch\u00e9 fatti saltare in precedenza. Nel corso della battaglia di Vittorio Veneto con il grado di Brigadier generale era comandante dell'artiglieria della 7\u00aa Armata delle Giudicarie.\nAlla fine del conflitto, dove era stato decorato con tre Medaglie d'argento al valore militare, fu inviato in Libia per tutto il 1919.\nNel fascismo.\nNell'ottobre 1922, in prossimit\u00e0 della marcia su Roma, assicur\u00f2 a Mussolini che la piazza di Napoli, del quale era comandante, non sarebbe intervenuta contro di lui durante l'adunata fascista nella citt\u00e0 partenopea. Nel 1924 venne eletto alla Camera dei deputati nella XXVII legislatura per il PNF (primo eletto) in Campania, e confermato nel 1929 nella XXVIII legislatura e nel 1934 nella XXIX. Nel 1926 fu promosso generale di divisione e quando nel 1931 divenne generale di corpo d'armata, fu inviato a Verona per assumere il comando del Corpo d'armata ivi stanziato.\nNel luglio 1933 Mussolini assunse anche il Ministero della Guerra, e Baistrocchi assunse l'incarico di Sottosegretario di Stato, con l'obiettivo di iniziare un \"programma di ammodernamento delle Forze armate\" che prevedeva: l'istituzione del premilitare e postmilitare, ammodernamento e meccanizzazione, la creazione delle divisioni celeri e dei reparti autotrasportati, l'ammodernamento delle artiglierie e delle armi individuali.\nTuttavia questo programma, forse troppo ambizioso, fu attuato solo in parte. Il 14 novembre 1933 eman\u00f2 la cosiddetta \"Riforma Baistrocchi\", su uniformi, gradi ed equipaggiamento del Regio Esercito, della Milizia e dei Reali Carabinieri. Durante la guerra d'Etiopia favor\u00ec la costituzione di divisioni di camicie nere, comandate per\u00f2 da ufficiali dell'esercito. Ricopr\u00ec l'incarico di Sottosegretario di stato fino all'ottobre 1936.\nGi\u00e0 Segretario dell'Ordine militare di Savoia, fu anche Capo di Stato Maggiore del Regio Esercito dal 1\u00ba ottobre 1934 al 7 ottobre 1936. Il 23 maggio 1936 raggiunse il grado di generale d'armata. Il 7 ottobre 1937 gli fu concesso con Regio Decreto il titolo di \"Conte\".\nIl 25 marzo 1939 fu nominato senatore del Regno d'Italia. Nel 1944 fu collocato in riserva per raggiunti limiti d'et\u00e0. Il 18 aprile 1945 fu arrestato con l'accusa di fascistizzazione dell'esercito per l'inserimento della Milizia Fascista: processato al tribunale militare di Roma, fu assolto con formula piena nel settembre 1946. Mor\u00ec il 31 maggio dell'anno successivo."}
{"id": "1766401", "revid": "466539", "url": "https://it.wikipedia.org/wiki?curid=1766401", "title": "Vincent Young", "text": "Biografia.\nConosciuto soprattutto per avere interpretato il ruolo di Noah Hunter nella serie televisiva \"Beverly Hills 90210\" dal 1997 al 2000, Vincent Young ha partecipato anche in numerosi altri serial televisivi, fra i quali \"JAG - Avvocati in divisa\" (2004), \"CSI - New York\" (2006) e \"Navy NCIS\" (2006).\nDoppiatori italiani.\nNelle versioni in italiano dei suoi film, Vincent Young \u00e8 stata doppiato da:"}
{"id": "1766404", "revid": "28592", "url": "https://it.wikipedia.org/wiki?curid=1766404", "title": "Sverdlosk", "text": ""}
{"id": "1766406", "revid": "88740", "url": "https://it.wikipedia.org/wiki?curid=1766406", "title": "Larus dominicanus", "text": "Lo zafferano meridionale (Larus dominicanus, Lichtenstein 1758) conosciuto anche come Gabbiano del Kelp \u00e8 un uccello della famiglia dei Laridi.\nSistematica.\nSono riconosciute 5 sottospecie di \"Larus dominicanus:\"\nDistribuzione e habitat.\nQuesto gabbiano vive soprattutto nell'emisfero australe: abita l'Antartide, il Sud America e l'Africa a sud dell'equatore, l'Australia, la Nuova Zelanda e gran parte delle isole dei tre oceani. A nord dell'equatore vive esclusivamente in Senegal, Messico e alcune isole dei Caraibi. \u00c8 accidentale nel sud degli Stati Uniti e in Mauritania.\nComportamento.\nLo zafferano meridionale \u00e8 onnivoro come la maggior parte dei gabbiani del genere \"Larus\", e sono sia spazzini che cacciatori di piccole prede. Si riuniscono sulle discariche e per questo motivo un loro aumento considerevole \u00e8 considerato come indicatore di un ambiente degradato. Come altre specie di gabbiano, lo zafferano comune \u00e8 stato osservato mentre si nutriva sopra Balene Franche vive. Ma, al contrario delle altre specie, non si limita a staccare la pelle morta che si desquama sulla superficie della balena, ma usa il suo becco potente per beccare in profondit\u00e0 anche di diversi centimetri nella pelle e nel grasso delle balene, lasciando sopra i cetacei delle piaghe larghe e profonde, alcune delle quali raggiungono anche il mezzo metro di diametro. Questo comportamento predatorio \u00e8 stato documentato per la prima volta nel golfo di San Jos\u00e9 in Patagonia alla fine degli anni 70, e continua tutt'oggi. \nNei siti rocciosi lungo la costa dell'Africa meridionale, come a Boulders Beach a Cape Town, si possono vedere gabbiani del Kelp (Larus dominicanus vetula) che prendono conchiglie e crostacei e volano ripetutamente a diversi metri di altezza per poi lasciarli cadere sulle rocce sottostanti e aprirli. \u00c8 stato anche riferito che beccano gli occhi dai cuccioli di foca sulla costa della Namibia per poi attaccare le foche accecate in un gruppo.\nNidificano in una depressione superficiale del terreno fiancheggiata da vegetazione e piume. La femmina depone solitamente 2 o 3 uova. Entrambi i genitori nutrono i piccoli."}
{"id": "1766408", "revid": "697352", "url": "https://it.wikipedia.org/wiki?curid=1766408", "title": "Adriana Libretti", "text": "Biografia.\nLaureata in filosofia, si \u00e8 diplomata presso la Scuola di Teatro del Teatro Arsenale di Milano diretta da Kuniaki Ida e Marina Spreafico (Metodo Lecoq) ed \u00e8 stata allieva della Scuola Nazionale di Drammaturgia di Gioia dei Marsi, diretta da Dacia Maraini.\nCome doppiatrice, ha prestato la voce a vari personaggi di cartoni animati, serie televisive, soap-opera e videogiochi. Sua la voce di Castalia ne \"I Cavalieri dello zodiaco\", di Michelle Bauer Santos (Nancy St. Alban) in \"Sentieri\", di Lucilla in \"Principessa dai capelli blu\", e di Helena Harper in \"Resident Evil 6\".\nIn qualit\u00e0 di attrice cinematografica \u00e8 stata la protagonista femminile del film di Angelo Ruta, \"Animali felici\", e compare nel cast di \"Fuori dal mondo\", di Giuseppe Piccioni.\nIn teatro \u00e8 stata diretta, tra gli altri, da Kuniaki Ida e Angelo Longoni. Ha inoltre messo in scena spettacoli per il cabaret e per la prosa da lei scritti e interpretati, debuttando al Teatro Arsenale di Milano."}
{"id": "1766409", "revid": "466539", "url": "https://it.wikipedia.org/wiki?curid=1766409", "title": "Lindsay Price", "text": "Biografia.\n\u00c8 conosciuta principalmente per avere interpretato il ruolo di Janet Sosna nella serie televisiva \"Beverly Hills 90210\" dal 1997 al 1999, oltre all'aver lavorato in diverse soap opera e serie televisive statunitensi, fra le quali \"Beautiful\", \"Il tempo della nostra vita\", \"Lipstick Jungle\" ed \"Eastwick\". \u00c8 stata sposata dal 2004 al 2007 con Shawn Piller, autore di popolari serie televisive come \"The Dead Zone\"; inoltre, nel 2005, ha scritto e prodotto un album musicale intitolato proprio \"Lindsay Price\".\nDoppiatrici italiane.\nNelle versioni in italiano dei suoi film, Lindsay Price \u00e8 stata doppiata da:"}
{"id": "1766420", "revid": "6837", "url": "https://it.wikipedia.org/wiki?curid=1766420", "title": "Montalbano di Fasano", "text": ""}
{"id": "1766422", "revid": "6837", "url": "https://it.wikipedia.org/wiki?curid=1766422", "title": "Montalbano (Fe)", "text": ""}
{"id": "1766427", "revid": "767487", "url": "https://it.wikipedia.org/wiki?curid=1766427", "title": "Larus glaucescens", "text": "Il gabbiano glauco del Pacifico (Larus glaucescens, Naumann 1840) \u00e8 un uccello della famiglia dei Laridi.\nSistematica.\n\"Larus glaucescens\" non ha sottospecie, \u00e8 monotipico.\nDistribuzione e habitat.\nQuesto gabbiano vive sulle coste del Pacifico, sia asiatiche (Russia, Giappone e Cina), sia nordamericane (Canada, Stati Uniti e Messico). \u00c8 saltuario in Marocco e Spagna."}
{"id": "1766433", "revid": "320578", "url": "https://it.wikipedia.org/wiki?curid=1766433", "title": "Camunni", "text": ""}
{"id": "1766435", "revid": "74801", "url": "https://it.wikipedia.org/wiki?curid=1766435", "title": "Carlos Mencia", "text": "Biografia.\nDiciassettesimo di diciotto figli, Mencia nacque in Honduras, a San Pedro Sula, dove la madre, messicana, era a servizio presso quello che sarebbe divenuto il padre di Ned, Roberto Holness, che per\u00f2 non lo riconobbe mai. Crebbe poi in California, presso gli zii materni. Cominci\u00f2 a farsi conoscere come comico in alcuni \"comedy club\" di Los Angeles all'inizio degli anni '90, finch\u00e9 fu scelto nel cast di \"Loco Slam\", produzione della HBO nel 1994. Il grande pubblico statunitense lo conobbe poi grazie alla trasmissione \"Comedy Central Presents\" su Comedy Central nel 2002.\nNel frattempo, in quegli stessi anni, aveva preso parte anche a diversi telefilm, tra cui \"The Shield\" e \"Moesha\". Dal 2005 conduce un suo show su Comedy Central \"Mind of Mencia\". Nella prima stagione il successo non fu eccezionale, mentre fu il secondo programma pi\u00f9 visto della rete (dopo \"South Park\") nella seconda, e lo spettacolo venne poi confermato. Per il grande schermo ha recitato in alcuni film, come \"La grande sfida\", \"Lo spaccacuori\", e \"Matrimonio in famiglia\"."}
{"id": "1766441", "revid": "287204", "url": "https://it.wikipedia.org/wiki?curid=1766441", "title": "Third (album)", "text": ""}
{"id": "1766442", "revid": "729019", "url": "https://it.wikipedia.org/wiki?curid=1766442", "title": "Austin Blair", "text": "Conosciuto oppositore alla schiavit\u00f9, difese i diritti umani, battendosi per l'abolizione della pena di morte e per la concessione del diritto di voto ai neri e alle donne."}
{"id": "1766448", "revid": "767487", "url": "https://it.wikipedia.org/wiki?curid=1766448", "title": "Larus occidentalis", "text": "Il gabbiano occidentale (Larus occidentalis, Audubon 1839) \u00e8 un uccello della famiglia dei Laridi.\nSistematica.\n\"Larus occidentalis\" ha due sottospecie:\nDistribuzione e habitat.\nQuesto gabbiano vive in Nord America, dal Messico al Canada, soprattutto sul versante pacifico; pi\u00f9 raro su quello atlantico."}
{"id": "1766453", "revid": "648716", "url": "https://it.wikipedia.org/wiki?curid=1766453", "title": "Prins Henrik", "text": "La Prins Henrik era una nave traghetto costruita nel 1974 per la compagnia ferroviaria di stato danese, la DSB. Dal 1999 al 2007 prest\u00f2 servizio in Italia, prima con il nome di \"Giovent\u00f9\" e poi come \"Espresso Durazzo\".\nCaratteristiche.\nConcepita come traghetto ferroviario, la nave era originariamente dotata di tre binari, per una lunghezza complessiva di 320 metri. Poteva trasportare 30 carri merci, 210 automobili e 1500 passeggeri ad una velocit\u00e0 di 17 nodi. Tra il 1980 ed il 1981 la nave fu sottoposta a degli importanti lavori di ampliamento, venendo allungata di circa 11 metri e alzata di un ponte. La capacit\u00e0 di trasporto di mezzi ferroviari rimase pressoch\u00e9 inalterata, mentre lo spazio per le automobili aument\u00f2 notevolmente, portando a circa 310 le vetture trasportabili.\nSpinta da quattro motori B&amp;W Diesel con una potenza complessiva di 10560 cavalli, la nave era dotata di due eliche a passo variabile e di un'elica trasversale di manovra a prua, alla quale ne fu aggiunta una seconda durante i lavori di trasformazione svolti nel 1981.\nServizio.\nLa nave fu varata il 29 novembre 1973 con il nome di \"Prins Henrik\", entrando in servizio insieme alla gemella \"Dronning Margrethe II\" sulla linea Kors\u00f8r - Nyborg. Nell'ottobre 1980 la nave giunse nuovamente ai cantieri di Nakskov, dove era stata costruita, per essere sottoposta ad importanti lavori di ristrutturazione, che comportarono l'inserimento di un troncone di 11 metri e l'aggiunta di un ponte garage. La \"Prins Henrik\" rientr\u00f2 in servizio nel settembre successivo, venendo spostata sul collegamento R\u00f8dby - Puttgarden.\nLa nave rimase in servizio su questa linea anche in seguito alla fusione tra la DSB e la DFO e la conseguente nascita della Scandlines, avvenuta nel gennaio 1997. Tuttavia, nel dicembre dello stesso anno il traghetto fu posto in disarmo a Nakskov e messo in vendita. Fu acquistato due anni pi\u00f9 tardi dalla compagnia di navigazione Tris traghetti, di propriet\u00e0 dell'armatore napoletano Nicola Parascandolo. Rinominata \"Giovent\u00f9\", la nave fu messa in servizio nel giugno 2000 tra Genova, Palau e Porto Vecchio. Nell'estate 2001 la nave colleg\u00f2 Genova con Porto Torres e Propriano, mentre nel 2002 fu noleggiata nella stagione estiva alla Happy Lines, prestando servizio tra giugno e settembre tra La Spezia e Bastia.\nNel settembre 2002 la Tris fall\u00ec e la nave fu messa all'asta dai creditori della compagnia. Acquistata nel novembre 2003 dalla Di Maio Lines, fu sottoposta a dei lavori di ristrutturazione nei cantieri di Palermo e messa in servizio tra Bari e Durazzo nell'estate 2004 con il nome di \"Espresso Durazzo\".\nDopo altre due stagioni su questa linea, la nave fu venduta per la demolizione, cambiando nome in \"Esdresso Durazzo\" e partendo per l'India nei primi mesi del 2007."}
{"id": "1766455", "revid": "260676", "url": "https://it.wikipedia.org/wiki?curid=1766455", "title": "Online Computer Library Center", "text": "LOnline Computer Library Center (lett. \"Centro bibliografico in linea su computer\"\")\", abbreviato in OCLC \u00e8 un'organizzazione cooperativa di biblioteche, senza fini di lucro, attiva dal 1967, che offre prodotti, servizi e sistemi informativi alle biblioteche, alle organizzazioni culturali e ai loro utenti. L'OCLC \u00e8 la rete bibliotecaria pi\u00f9 ampia del mondo con oltre 75.000 tra biblioteche, universit\u00e0 e altre istituzioni partecipanti (musei, archivi) e fornisce un'ampia gamma di prodotti e servizi in linea e su altri supporti. \nLe biblioteche utilizzano l'OCLC per catalogare, per il prestito interbibliotecario, per lo sviluppo delle raccolte, per la ricerca bibliografica in linea. Dal 1990 l'OCLC ha esteso i suoi servizi \"online\" con l'integrazione dei servizi di catalogazione e prestito interbibliotecario. \nLa sede centrale dell'organizzazione \u00e8 a Dublin (USA). In Europa l'OCLC ha diverse sedi, di cui la centrale si trova a Leida (Paesi Bassi); altri uffici periferici sono a Birmingham (Gran Bretagna), Parigi (Francia), Monaco di Baviera e Berlino (Germania). In Italia l'OCLC \u00e8 rappresentato dal 1992 dalla societ\u00e0 IFNET S.r.l., con sede a Firenze.\nWorldCat.\nLa cooperazione OCLC ha curato la realizzazione e si fa carico della manutenzione e aggiornamento di \"WorldCat\", un catalogo bibliografico che registra le collezioni delle 72.000 biblioteche (da oltre 170 nazioni).\nAttraverso WorldCat OCLC assegna il proprio identificatore ISIL in qualit\u00e0 di agenzia slegata dal territorio in grado di assegnare il codice ISIL in maniera indipendente.\nWorldShare \u00e8 la piattaforma di WorldCat dedicata all'acquisizione dei record bibliografici e dei file delle collezioni gestite dalle varie organizzazioni aderenti al consorzio. Essa offre funzionalit\u00e0 di indicizzazione dei contenuti, automazione delle richieste di prestito interbibliotecario, automazione dello scambio sicuro di file digitali sia di pubblico dominio che protetti da diritti d'autore, \"data mining\" e reportistica direzionale personalizzabile.\nCONSER.\nDai primi Anni Duemila, OCLC ospita il database CONSER, mostrando i suoi record bibliografici nel proprio motore ricerca interno. CONSER risale agli anni '70 come un progetto per sostituire le schede bibliografiche tradizionali a stampa con codici meccanografici di eguale contenuto informativo.\nNel 1986, conservando il medesimo acronimo, la denominazione ufficiale fu modificata da (CONversion of SERials) Project in CONSER (Cooperative ONline SERials) Program. Nell'ottobre del '97, CONSER ader\u00ec al Program for Cooperative Cataloging della Libreria del Congresso.\nOCLC permette alle biblioteche consociate di continuare ad alimentare la banca dati con nuovi record bibliografici definiti secondo il modello dei dati di CONSER."}
{"id": "1766456", "revid": "770685", "url": "https://it.wikipedia.org/wiki?curid=1766456", "title": "Pina Picierno", "text": "In precedenza \u00e8 stata anche deputata alla Camera dal 2008 al 2014.\nBiografia.\nNata a Santa Maria Capua Vetere, da una famiglia originaria di Teano (ambedue in provincia di Caserta), figlia di Pasquale (ingegnere a Sessa Aurunca e segretario cittadino della Margherita), a sua volta fratello di Raffaele Achille (sindaco di Teano). Tutt'oggi residente a Roma, dove lavora anche come consulente in comunicazione.\nDiplomata al liceo \"Pedagogico e sociale\" di Vairano Scalo, si \u00e8 laureata con 110 e lode in Scienze della Comunicazione all'Universit\u00e0 degli Studi di Salerno, con una tesi di laurea sul linguaggio politico di Ciriaco De Mita.\nAttivit\u00e0 politica.\nHa pi\u00f9 volte dichiarato la sua vicinanza politica a Ciriaco De Mita, che in passato ha definito \"il mio mito\". Cresciuta politicamente nel Partito Popolare Italiano e nella Margherita di Francesco Rutelli, di cui nel marzo 2005 al Congresso di Napoli viene eletta presidente federale dei Giovani della Margherita.\nDopo la vittoria di Walter Veltroni alle primarie del Partito Democratico, a novembre 2007 viene nominata da quest'ultimo Responsabile nazionale Giovani nella Segreteria nazionale del Partito Democratico.\nElezione a deputato.\nAlle elezioni politiche del 2008 \u00e8 stata eletta alla Camera dei deputati, tra le liste del Partito Democratico nella circoscrizione Campania 2 come capolista. Dopo la sconfitta del PD alle politiche 2008, viene nominata da Veltroni Ministro per le politiche giovanili e le attivit\u00e0 sportive nel suo Governo ombra del Partito Democratico, ruolo che ricopre dal 9 maggio 2008 al 21 febbraio 2009. In questo periodo viene considerata vicina alla corrente \"AreaDem\" del Vicesegretario PD Dario Franceschini.\nNel 2012 ha sostenuto la mozione di Pier Luigi Bersani alle primarie del centro-sinistra \"Italia. Bene Comune\", esprimendosi, tramite Twitter, contro la mozione dell'allora sindaco di Firenze Matteo Renzi.\nAlle elezioni politiche del 2013 \u00e8 stata ricandidata a Montecitorio, tra le liste del PD nella medesima circoscrizione, risultando nuovamente eletta.\nIl 5 giugno 2013 viene scelta come Responsabile nazionale della Legalit\u00e0 del Partito Democratico, nella nuova Segreteria nazionale guidata dal \"reggente\" Guglielmo Epifani, nel frattempo avvicinatasi a Matteo Renzi.\nIl 9 dicembre 2013 diventa membro della segreteria nazionale del Partito Democratico, con a capo il nuovo segretario nazionale del PD Matteo Renzi, con il ruolo di Responsabile nazionale della Legalit\u00e0 e Sud.\nElezione al Parlamento europeo.\nNell'aprile del 2014, in vista delle elezioni europee di quell'anno, viene candidata come capolista del Partito Democratico nella circoscrizione Italia meridionale (che raccoglie le regioni dell'Abruzzo, Molise, Campania, Puglia, Basilicata e Calabria) dal segretario del PD Renzi. La sua candidatura venne accolta freddamente dai dirigenti del partito, preferendo una dal territorio come quella di Andrea Cozzolino. Alla fine viene eletta con 224.003 preferenze, risultando il secondo candidato PD nella sua circoscrizione dietro a Gianni Pittella (234.011 voti).\nSi ricandida alle elezioni europee del 2019 tra le liste del PD, sempre nella medesima circoscrizione, ma non da capolista, venendo comunque eletta in quarta posizione con 79.248 preferenze.\nIl 18 gennaio 2022 viene eletta uno dei 14 vicepresidente del Parlamento europeo, arrivata seconda con 527 voti in quota italiana rappresentata fino ad allora da Fabio Massimo Castaldo."}
{"id": "1766458", "revid": "400694", "url": "https://it.wikipedia.org/wiki?curid=1766458", "title": "A Night to Remember", "text": ""}
{"id": "1766459", "revid": "599013", "url": "https://it.wikipedia.org/wiki?curid=1766459", "title": "Taine Randell", "text": "Biografia.\nNato e cresciuto ad Hastings, pratic\u00f2 rugby a 15 e cricket al locale Lindisfarne College.\nPassato all'Universit\u00e0 di Otago nel 1992, l\u00ec intraprese gli studi di giurisprudenza ed economia e commercio, al contempo venendo selezionato per la formazione provinciale di Otago, con cui esord\u00ec nel campionato nazionale provinciale neozelandese.\nNel 1995 entr\u00f2 nel giro della Nazionale e disput\u00f2 il suo primo incontro a fine ottobre, sebbene non un \"test match\", a Catania contro l'Italia \"A\", una vittoria per 51-21.\nNel 1996, con la nascita del campionato professionistico Super 12, Randell entr\u00f2 a fare parte della \"franchise\" di Otago in tale torneo, gli Highlanders; un anno pi\u00f9 tardi debutt\u00f2 a livello internazionale negli \"All Blacks\" contro e, da capitano, guid\u00f2 la squadra alla nel Regno Unito.\nCon l'avvento di Wayne Smith sulla panchina neozelandese il ruolo di Randell fu messo in discussione: dapprima relegato in panchina durante i \"test\" di fine anno 2000, quando Smith fu licenziato nel 2001, e il suo posto fu preso da John Mitchell, quest'ultimo lo impieg\u00f2 saltuariamente fino alla fine del 2002 per poi non convocarlo pi\u00f9.\nNell'agosto 2003, una volta avuta la conferma dell'esclusione dalla imminente Coppa del Mondo si accord\u00f2 con la squadra inglese del Saracens per due stagioni, poi prolungate a tre nel 2005.\nDopo la fine della carriera agonistica Randell rimase a Londra dove lavor\u00f2 nel campo del \"trading\" petrolifero per poi orientarsi verso le energie alternative; tornato in Nuova Zelanda, lavora come consulente del mercato delle emissioni."}
{"id": "1766465", "revid": "1543377", "url": "https://it.wikipedia.org/wiki?curid=1766465", "title": "Komki-Ipala", "text": "Komki-Ipala \u00e8 un dipartimento del Burkina Faso classificato come comune, situato nella provincia di Kadiogo, facente parte della Regione del Centro.\nIl dipartimento si compone del capoluogo e di altri 16 villaggi: Baragho, Komki-Peulh, Kossodo, Lao, Lao-Peulh, Lemnogo, Lougbisse, Nabelin, Sogue, Tampoussoumdi, Tintilou, Toezouri, Viou, Vipalogho, Wogzougou e Yaoghin."}
{"id": "1766467", "revid": "251304", "url": "https://it.wikipedia.org/wiki?curid=1766467", "title": "Skipper (traghetto)", "text": ""}
{"id": "1766470", "revid": "16406041", "url": "https://it.wikipedia.org/wiki?curid=1766470", "title": "Monumento Storico Nazionale", "text": ""}
{"id": "1766472", "revid": "1543377", "url": "https://it.wikipedia.org/wiki?curid=1766472", "title": "Komsilga", "text": "Komsilga \u00e8 un dipartimento del Burkina Faso classificato come comune, situato nella provincia di Kadiogo, facente parte della Regione del Centro.\nIl dipartimento si compone del capoluogo e di altri 35 villaggi: Bangma, Bagtogdo, Bassemyam, Dawanegomde, Dayoubsi, Garghin, Goby, Googho, Goumsi, Kagtoudin, Kalzi, Kamsaontinga, Kienfangue, Kieryaoghin, Kogononghin, Lado, Nabitenga, Pamnonghin, Ponsomtinga, Rawilgue, Sabtoana, Saonre, Silmissin, Sindgin, Talfomenga, Tampouy, Tang-Sega, Tansega, Tiguindalgue, Tingandogo, Toeghin, Toeghin\u2013Peulh, Vaagogho, Zamnongho e Zinguedesse."}
{"id": "1766473", "revid": "36426", "url": "https://it.wikipedia.org/wiki?curid=1766473", "title": "Monastero delle Oblate", "text": ""}
{"id": "1766476", "revid": "767487", "url": "https://it.wikipedia.org/wiki?curid=1766476", "title": "Purus", "text": "Il Purus (\"Rio Purus\" in portoghese, \"R\u00edo Pur\u00fas\" in spagnolo) \u00e8 un fiume dell'America meridionale, che scorre per 3.211\u00a0km verso nord-est per confluire infine nel Rio delle Amazzoni. Ha un bacino idrografico di 63.166\u00a0km\u00b2 e una portata media di 8.400\u00a0m\u00b3/s.\nIl Rio Purus nasce dal versante orientale delle Ande, in Per\u00f9, per poi attraversare il Brasile, toccando gli Stati dell'Acre e di Amazonas. Confluisce, infine, nel Rio delle Amazzoni, ad ovest del Rio Madeira.\nIl suo principale affluente \u00e8 il fiume Acre."}
{"id": "1766477", "revid": "1305772", "url": "https://it.wikipedia.org/wiki?curid=1766477", "title": "Battlefield Heroes", "text": "Battlefield Heroes (abbreviato BFH) \u00e8 un videogioco sparatutto in stile \"cartoon shooter\", prodotto dalla Digital Illusions Creative Entertainment dietro produzione della EA Games. La data di uscita ha subito continui spostamenti fino ad arrivare al 25 giugno 2009, data d'uscita ufficiale del gioco. \"Battlefield Heroes\" \u00e8 stato il primo gioco della Electronic Arts completamente gratuito (scaricabile dal sito ufficiale); le spese di programmazione sono state principalmente ripagate con la pubblicit\u00e0 sul sito web ufficiale e con la vendita di oggetti per personalizzare l'aspetto del proprio avatar o armi con skin diverse e con il 2-5% di possibilit\u00e0 in pi\u00f9 di effettuare un colpo critico quando colpiscono.\nIl gioco, rispetto ad altri della stessa serie (Battlefield), richiede meno abilit\u00e0 tattiche e strategiche per essere giocato, ed al contempo meno in termini di hardware, per aumentarne la diffusione. In pi\u00f9, \u00e8 presente un sistema che fa giocare nelle stesse stanze giocatori con simile livello di abilit\u00e0, per partite pi\u00f9 equilibrate. \nI server sono stati chiusi il 14 luglio 2015.\nIl gioco.\n\"Battlefield Heroes\" presenta una variante della modalit\u00e0 \"Conquista\". Le due fazioni si chiamano \"National Army\" e \"Royal Army\", ed ogni giocatore di entrambe le squadre vedr\u00e0 nella chat i propri nemici con il colore rosso e i propri alleati con il colore azzurro. Il tempo di attesa per il respawn \u00e8 di soli 5 secondi, permettendo cos\u00ec un'azione pi\u00f9 frenetica. I giocatori per\u00f2 non potranno scegliere il punto in cui avverr\u00e0, visto che il software \u00e8 fornito di un sistema intelligente che posizioner\u00e0 i giocatori resuscitati il pi\u00f9 vicino possibile ad una battaglia.\nNel gioco vi \u00e8 anche un sistema di punteggio chiamato \"Metagame\" (nome non ufficiale), che permette alle fazioni di sfidarsi per il controllo di un preciso territorio durante ogni partita. Alla fine di ogni settimana, si fa il conto di vittorie e sconfitte, e in ogni squadra viene distribuito denaro in base alla percentuale di partite vinte, quindi terreno conquistato.\nOgni giocatore pu\u00f2 decidere se parteciparvi o meno.\nPersonaggi e classi.\nLe fazioni sono due: i Royals ed i Nationals: gli autori si sono ispirati manifestamente all'esercito reale britannico ed a quello americano per i Royals, invece per i Nationals all'esercito tedesco nazionalsocialista, cos\u00ec come appare nelle bandiere e nelle divise.\nIl gioco si ispira, inoltre, agli anni quaranta, cos\u00ec come possiamo dedurre dalle macchine e dallo stile dei panorami rurali ed urbani nel gioco.\nIn origine, per ogni account era possibile creare un singolo personaggio, la cui classe e fazione di appartenenza, una volta scelte, non potevano pi\u00f9 essere cambiate. La cosa ha suscitato non poche proteste fra gli appassionati della serie, cosicch\u00e9 \"DICE\", per andare loro incontro, ha annunciato che sar\u00e0 possibile creare tre personaggi per account, cos\u00ec come accade per \"Battlefield 2142\".\nNel gioco saranno disponibili tre distinte classi giocabili.\nCommando.\nQuesta classe \u00e8, come suggerisce il nome, specializzata in azioni furtive, colpi alle spalle e tiri di precisione. Pu\u00f2 utilizzare come armi principali un fucile di precisione, una pistola o un pugnale, e come secondarie ha a disposizione solo della TNT appiccicosa o un lanciagranate.\nIl Commando \u00e8 una specie di Spia, ed ha un basso livello di punti vita rispetto alle altre classi.\nLe sue abilit\u00e0 speciali riguardano il posizionare trappole, nascondersi e tendere imboscate.\nSoldier.\nIl soldato \u00e8 una classe versatile, che bilancia velocit\u00e0 ed armamento con abilit\u00e0 orientate pi\u00f9 al gioco di squadra. Pu\u00f2 utilizzare come armi primarie una SMG, un fucile a pompa oppure una pistola, e come secondarie della TNT appiccicosa, una granata esplosiva o un lanciagranate.\nGunner.\nIl Gunner \u00e8 la pi\u00f9 pesantemente armata delle tre classi, ma anche la pi\u00f9 lenta nei movimenti. La sua arma iniziale \u00e8 una MG a fuoco rapido, accompagnata da un fucile a pompa. Ha a disposizione come arma secondaria oltre candelotti di TNT appiccicosi un lanciarazzi anticarro.\nLivelli.\nIl livello massimo \u00e8 30, ed ogni due livelli si otterr\u00e0 un punto da poter spendere in una nuova abilit\u00e0 (pi\u00f9 un punto iniziale assegnato all'abilit\u00e0 principale alla creazione del personaggio) o per migliorarne una vecchia, avendo in totale a disposizione 16 punti da utilizzare.\nI punti esperienza si ottengono o causando danno ad un nemico, o conquistando una bandiera.\nSalendo di livello, saranno disponibili man mano nuovi oggetti da comprare ed indossare.\nPersonalizzazione.\nSi potranno personalizzare con i Valor Points (una forma di moneta virtuale che si pu\u00f2 guadagnare gratuitamente giocando) solo il torso, le gambe, la testa e le mani (in ogni caso, comunque per un periodo limitato di tempo).\nSaranno invece acquistabili con i Funds (moneta virtuale a pagamento) una grande quantit\u00e0 di accessori per ogni parte del corpo, dando molta pi\u00f9 originalit\u00e0 al proprio personaggio.\nBilanciamento.\nErano disponibili, per ogni classe, armi di diverse velocit\u00e0 e raggio d'azione, rendendole piuttosto bilanciate. Inoltre, per contrastare i carri armati, il Gunner potr\u00e0 usufruire di uno speciale lanciarazzi, mentre le altre classi potranno danneggiarli con granate o TNT da appiccicare direttamente sul veicolo nemico e addirittura il Soldato, con la sua abilit\u00e0 \"Blasting Strike\", potr\u00e0 tentare di capovolgerne uno rendendolo inutilizzabile.\nDiversamente da altri videogiochi in cui i veicoli spazzano letteralmente via la fanteria, qui non \u00e8 difficile contrastare a piedi n\u00e9 veicoli terrestri n\u00e9 aeroplani.\nModalit\u00e0 di gioco.\nEsistevano quattro modalit\u00e0 di gioco:\nMappe.\nErano disponibili nove mappe, sotto citate nell'ordine d'uscita:\nSeaside Skirmish;\nVictory Village (solo fanteria);\nBuccaner's Bay;\nCoastal Clash (solo fanteria);\nRiverside Rush (solo fanteria);\nSunset Showdown;\nMidnight Mayhem (solo fanteria);\nAlpine Assault;\nWicked Wake;\nPerilous Port (Solo Fanteria);\nLunar Landing (Solo Fanteria);\nMorning Mayhem (Solo Fanteria);\nInland Invasion\nClosed Beta.\nIl 6 maggio 2008, \u00e8 iniziata la prima fase della beta riservata a Beta Testers professionisti, e fu detto che nel giro di qualche settimana il gioco sarebbe stato disponibile per il pubblico. Dopo quattro o cinque mesi la data di uscita fu posticipata e furono concesse beta-key tramite contest sul blog ufficiale del gioco od attraverso partner raggiungendo solo qualche decina di migliaia di beta-tester. La fase closed beta \u00e8 terminata solo il 25 giugno 2009, ed il gioco \u00e8 diventato aperto a tutti, passando da una open beta ad una release ufficiale."}
{"id": "1766485", "revid": "155634", "url": "https://it.wikipedia.org/wiki?curid=1766485", "title": "Serie A1 1988-1989 (pallacanestro femminile)", "text": "Il campionato di Serie A1 di pallacanestro femminile 1988-1989 \u00e8 stato il cinquantottesimo organizzato in Italia.\nLe sedici squadre partecipano ad un girone all'italiana, con partite di andata e ritorno. Le squadre classificatesi tra il primo e l'ottavo posto vengono ammesse ai quarti di finale dei play-off per lo scudetto, che vengono disputati al meglio delle tre partite, come le semifinali; le finali sono disputate al meglio delle cinque gare. Le ultime tre retrocedono in Serie A2.\nL'Enichem Priolo vince il suo primo titolo, battendo nelle due gare di finale la Deborah Milano, che perde la sua sesta finale in sette campionati. Le campionesse uscenti della Primigi Vicenza si fermano addirittura ai quarti dei play-off, eliminati dalla Sidis Ancona."}
{"id": "1766486", "revid": "339392", "url": "https://it.wikipedia.org/wiki?curid=1766486", "title": "Rio Purus", "text": ""}
{"id": "1766487", "revid": "6923", "url": "https://it.wikipedia.org/wiki?curid=1766487", "title": "Aeroporto di Berlino-Brandeburgo", "text": "LAeroporto di Berlino-Brandeburgo (nome ufficiale in tedesco: \"Flughafen Berlin Brandenburg \"Willy Brandt\"\") \u00e8 un aeroporto situato alla periferia meridionale di Berlino, nel territorio del comune di Sch\u00f6nefeld nel Brandeburgo, intitolato all'ex cancelliere Willy Brandt.\nEntrato in funzione il 31 ottobre 2020, \u00e8 l'unico aeroporto della capitale tedesca, dopo la chiusura, l'8 novembre 2020, dello scalo di Berlino-Tegel.\nIl progetto.\nLo studio che ha avuto in cura il progetto \u00e8 il GMP Architekten (Meinhard von Gerkan, Volkwin Marg und Partners) di Amburgo, gi\u00e0 realizzatore di altre grandi opere come l'aeroporto di Tegel e la stazione di Berlino Centrale. La ditta si era gi\u00e0 aggiudicata il progetto una prima volta nel 1998 ma, in seguito all'annullamento del primo verdetto nel 2003, se l'\u00e8 riaggiudicato per la seconda volta nel 2005.\nL'esecuzione materiale \u00e8 stata affidata ad un consorzio ad hoc, Berlin Brandenburg Flughafen Holding, al quale hanno partecipato la IVG Immobilien Holding AG, una delle pi\u00f9 grandi societ\u00e0 immobiliari europee, e la Hochtief Aktiengesellschaft di Essen, la pi\u00f9 grande impresa costruttrice tedesca nonch\u00e9 una delle pi\u00f9 grandi del pianeta, con oltre 80.000 dipendenti distribuiti a livello mondiale.\nIl progetto ha previsto la realizzazione di una nuova grande area aeroportuale, con un edificio principale costituito da sei piani tra le due future piste utilizzabili indipendentemente l'una dall'altra, grazie alla distanza laterale di 1.900 metri.\nIl sito scelto \u00e8 attiguo all'aeroporto di Berlino-Sch\u00f6nefeld, di cui si prevede l'abbandono della pista nord e l'inglobamento della pista sud; inoltre, \u00e8 prevista la costruzione di un'ulteriore pista pi\u00f9 a sud.\nCome da accordi presi nel 1996 tra il governo federale e i \"Land\" di Berlino e Brandeburgo, l'ampliamento dello scalo prevede anche la chiusura degli scali aeroportuali di Tegel e Tempelhof, quest'ultimo definitivamente dismesso il 30 ottobre 2008.\nLa concentrazione dell'intero traffico aereo in un unico scalo promette maggiori economie di gestione e una migliore efficienza del sistema aeroportuale.\nUna volta terminati i lavori, l'aeroporto \u00e8 stato ribattezzato \"Flughafen Berlin-Brandenburg International \"Willy Brandt\"\". Essendo la sigla BBI gi\u00e0 utilizzata dall'aeroporto indiano di Biju Patnaik, in seguito \u00e8 stato ufficializzato il codice aeroportuale BER.\nIl progetto iniziale prevedeva inizialmente di gestire un flusso annuo massimo di 21 milioni di passeggeri, ma in seguito ha subito modifiche per poter accoglierne 27 milioni. Di fronte alla previsione di affrontare per il 2016 un traffico di oltre 30 milioni di passeggeri, il progetto fu rivisto \"in itinere\" nel 2014 con l'aggiunta di lavori d'ampliamento nella zona check-in, ai controlli di dogana e soprattutto al ritiro bagagli, portando i nastri trasportatori da 8 a 10. Nonostante tali contromisure, effettuate per ottemperare alle nuove normative dell'Unione europea sui nuovi sistemi di fluoroscopia per il controllo bagagli, nonch\u00e9 all'interesse sempre pi\u00f9 crescente della societ\u00e0 aeroportuale per nuovi spazi commerciali, saranno necessari ulteriori lavori d'ampliamento anche dopo l'inaugurazione; tra questi, il riadattamento e l'inglobamento del contiguo scalo di Sch\u00f6nefeld come terminal aggiuntivo.\nRitardi nei lavori.\nIn principio prevista per il 2007, l'entrata in esercizio dello scalo fu inizialmente posticipata di cinque anni a causa di considerevoli ritardi nei lavori, partiti effettivamente solo nel settembre 2006.\nNei primi mesi del 2012 fu comunicata ufficialmente l'apertura per il successivo 3 giugno, giorno in cui l'intero traffico aeroportuale avrebbe dovuto trasferirsi dal vecchio scalo di Tegel, ma l'8 maggio, poco meno di un mese prima, il governo del Land di Berlino annunci\u00f2 un ulteriore rinvio a non prima dell'autunno dello stesso anno, in quanto era sopraggiunta la necessit\u00e0 di riprogettare l'impianto antincendio.\nAlcune compagnie aeree, in particolare Lufthansa e Airberlin, che avrebbero dovuto volare dal nuovo aeroporto gi\u00e0 da giugno 2012, avevano per l'occasione lanciato nuove rotte (data la maggiore capacit\u00e0) e venduto i biglietti quando fu comunicato il rinvio; di conseguenza sono state avviate cause legali per i disagi creati dallo spostamento verso Tegel dei nuovi voli previsti, poich\u00e9 era considerato saturo gi\u00e0 da prima dell'annuncio.\nIl 17 maggio 2012 fu comunicata come data indicativa il 17 marzo 2013, ma solo il 7 gennaio seguente fu comunicato un ulteriore rinvio e che l'apertura sarebbe probabilmente slittata ad una data imprecisata del 2014, mentre montavano le polemiche e si accendeva il dibattito sull'opportunit\u00e0 di intitolare o meno la nuova struttura all'ex cancelliere Willy Brandt.\nA gennaio 2014, all'emergere di ulteriori grossolani errori di progettazione, fu annunciato che l'aeroporto non sarebbe stato operativo entro l'anno e, anzi, il mese successivo fu annunciato che l'aeroporto non avrebbe aperto al pubblico prima di marzo 2016.\nA ottobre 2014 l'amministratore delegato Hartmut Mehdorn ammise che sarebbe stato improbabile procedere con l'apertura prima dell'autunno 2016, mentre la stampa locale aveva gi\u00e0 avanzato ipotesi secondo le quali non sarebbe avvenuta prima del 2017.\nNel settembre 2015 il terminal principale fu evacuato e i lavori interrotti dopo la constatazione del concreto rischio di crollo del tetto, caricato dal peso eccessivo dei ventilatori, pesanti il doppio di quelli previsti dal progetto iniziale.\nA pochi mesi dall'apertura ufficiale annunciata nel 2017, vi \u00e8 stato un ulteriore rinvio al 2018 seguito da un nuovo rinvio a settembre 2019.\nL'aeroporto ha ricevuto l'autorizzazione finale il 28 aprile 2020 ed \u00e8 stato finalmente aperto il 31 ottobre dello stesso anno.\nCosti.\nMentre il costo preventivato ammontava a 2,2 miliardi di euro, al 18 gennaio 2018 erano stati spesi 9,4 miliardi di euro, che salgono a 10,3 miliardi tenendo conto dei 900 milioni necessari per i lavori preventivati nei tre anni successivi.\nAd aprile 2020 uno studio patrimoniale richiesto sulle strutture realizzate, per un finanziamento urgente di ulteriori 1,5 miliardi di euro per i fabbisogni previsti fino al 2023, valutava che \"il valore degli immobili valgono gi\u00e0 molto meno dei 4,866 miliardi di euro registrati al 31 dicembre 2018\".\nTrasporti e collegamenti.\nL'aeroporto BER \u00e8 collegato alla rete ferroviaria oltre che alla rete stradale. L'Airport Express e i treni regionali collegano ogni 25 minuti la stazione dello scalo, situata sotto il terminal 1, alla stazione centrale di Berlino. Inoltre, i treni delle linee S9 e S45 della S-Bahn collegano i terminal 1, 2 e 5 al centro di Berlino."}
{"id": "1766489", "revid": "1543377", "url": "https://it.wikipedia.org/wiki?curid=1766489", "title": "Milonga (luogo)", "text": "Milonga \u00e8 il termine usato per indicare un luogo dove si balla il tango. Solitamente una sala ampia, contornata da tavolini per i ballerini, con un pavimento levigato. Comunemente le persone che frequentano le milonghe sono chiamate \"milongueros\". Il termine milonga pu\u00f2 anche essere riferito a un genere musicale.\nLa musica principale che viene suonata \u00e8 il tango, vals e milonga. La musica \u00e8 organizzata in \"tandas\", separate dalla \"cortina\".\nLa \"tanda\" \u00e8 un gruppo di brani musicali ritmicamente e stilisticamente omogenei: ciascuna \"tanda\" pu\u00f2 essere composta da 4 o 5 tanghi, oppure 3 o 4 \"vals\" oppure 3 o 4 \"milongas\". La \"cortina\" \u00e8 uno stacco musicale, non ballabile, tra la fine di una \"tanda\" e l'inizio della successiva, della durata di 30-60 secondi. Questo intermezzo musicale serve per svuotare la pista da ballo e facilitare la formazione di nuove coppie."}
{"id": "1766491", "revid": "156341", "url": "https://it.wikipedia.org/wiki?curid=1766491", "title": "Perugini Viterbo", "text": ""}
{"id": "1766492", "revid": "1543377", "url": "https://it.wikipedia.org/wiki?curid=1766492", "title": "Koubri", "text": "Koubri \u00e8 un dipartimento del Burkina Faso classificato come comune, situato nella provincia di Kadiogo, facente parte della Regione del Centro.\nIl dipartimento si compone del capoluogo e di altri 24 villaggi: Boussouma, Didri, Goghin, Goumtoaga, Guiguemtinga, Kankanghin, Kouba, Kuiti, Mogtedo, Moince, Naba-Zana, Nakamtinga, Nambe, Napagting-Gounghin, Noungou, Peele, Pikieko, Pissi, Poedogo, Sinsinguene, Tansablogo, Tanvi, Wamtinga, Wedbila."}
{"id": "1766493", "revid": "156341", "url": "https://it.wikipedia.org/wiki?curid=1766493", "title": "Oece Cavezzo", "text": ""}
{"id": "1766495", "revid": "104458", "url": "https://it.wikipedia.org/wiki?curid=1766495", "title": "Aeroporto di Berlino-Brandenburgo", "text": ""}
{"id": "1766501", "revid": "767487", "url": "https://it.wikipedia.org/wiki?curid=1766501", "title": "TVL Radiotelevisione Libera", "text": "TVL Radiotelevisione Libera \u00e8 stata una rete televisiva italiana locale operante nella citt\u00e0 di Livorno.\nStoria.\nFondata nel 1974 per iniziativa di Paolo Romani e Marco Taradash, Telelivorno inizi\u00f2 le trasmissioni ufficiali il 15 gennaio 1975 sul canale UHF 42.\nGli studi erano in un locale al numero 25 di via dei Funaioli, a pochi metri dalla Terrazza Mascagni. Il trasmettitore era situato sul Monte Serra, una delle vette del Monte Pisano, a una ventina di chilometri a est di Pisa. Il bacino d'utenza comprendeva buona parte delle provincie di Livorno, Pisa e Lucca, ed \u00e8 per questo che la propriet\u00e0 decise a breve di cambiare nome da Telelivorno a TVL - TV Libera.\nInizialmente la rete ripeteva i programmi di Telemontecarlo e quando l\u2019emittente monegasca mandava in onda il monoscopio, Telelivorno proponeva un film. Qualche mese dopo part\u00ec un videogiornale, che andava in onda al posto di quello di Tmc. Direttore della testata giornalistica era Nino Pirito. In redazione lavoravano alcuni giornalisti de \"Il Telegrafo\": Vinicio Saltini, Sandro Lulli e Giuliano Fantani. Telelivorno offriva inoltre un proprio palinsesto autoprodotto: \"Di tutto un pop\"; incontri del Pisa Calcio, del Livorno Calcio, del Livorno Basket, del Cecina Calcio e di altre squadre minori, che avevano come cronista Nino Pirito e come operatore Paolo Romani; la rubrica sportiva \"Luned\u00ec sport\"; \"Spazi autogestiti\"; film; la rubrica di attualit\u00e0 \"Faccia a faccia\"; il programma di cronaca locale \"La citt\u00e0\"; \"Egregio signor\u2026\"; \"Noi e TVL\"; \"La vignetta\"; \"TVL la farei cos\u00ec\", programma durante il quale i telespettatori intervenivano in diretta in studio per dare i loro suggerimenti e i loro consigli; \"Non \u00e8 vero ma ci credo\"; \"Cantaincontro con\u2026\"; \"La voglia canterina\". \nAltri collaboratori della rete erano Leonardo Pasquinelli, responsabile tecnico, Marco Sisi, Marcello Piccardo e suo figlio Andrea Piccardo, Maurizio Silvestri, Valeria Taradash, Gabriella Cerrano, Alessandro Volpi e l\u2019annunciatrice Antonella Vaccaro.\nNell'estate 1975 a TVL si affianc\u00f2 Radio Libera, che trasmetteva sulla frequenza 102\u00a0MHz da una villetta in localit\u00e0 Castellaccio, pochi chilometri a sud di Livorno. TVL divenne cos\u00ec la prima radiotelevisione privata attiva sul territorio nazionale.\nIn conseguenza a questo assunse la denominazione di Tvl Radiotelevisione Libera (conosciuta anche con l\u2019acronimo di Tvl Antenna 42).\nFra gli altri programmi che nel corso degli anni Tvl propose, ricordiamo: il \"Premio Sorrento\" per il reportage \"Serantini omicidio di Stato\", curato da Marco Taradash, sulla morte in guardina di uno studente universitario a Pisa, che era stato colpito da un lacrimogeno della polizia durante una manifestazione (il film vinse come miglior servizio di investigazione e denuncia); il tg di Tvl, dapprima nominato \"Notizie TVL\" e quindi \"Ultimissima\", che andava in onda rigorosamente in diretta; \"Capannello\", curato dall\u2019operatore Leonardo Pasquinelli e da Nino Pirito.\nAll\u2019inizio del 1977 venne stipulato un accordo con Tele Libera Firenze per ripetere i suoi programmi nell\u2019area di Livorno, Pisa e Lucca; si ridussero i programmi autoprodotti, ormai limitati al tg locale. Nel frattempo l\u2019emittente aveva cambiato frequenza, irradiando i suoi programmi dal canale UHF 55. L\u2019abbandono del canale da parte di due figure fondamentali come Pirito, che si trasfer\u00ec a Tvs, e Romani, che pass\u00f2 a Milano Tv, unitamente alla difficolt\u00e0 nel reperire risorse sul mercato pubblicitario, alla nascita di nuove e meglio equipaggiate emittenti televisive e radiofoniche toscane e alle precarie condizioni economiche, non le permisero di radicarsi sul territorio e ne decretarono la chiusura gi\u00e0 nell'estate 1977, prima della TV e poi della radio."}
{"id": "1766503", "revid": "1543377", "url": "https://it.wikipedia.org/wiki?curid=1766503", "title": "Pabr\u00e9", "text": "Pabr\u00e9 \u00e8 un dipartimento del Burkina Faso classificato come comune, situato nella Provincia di Kadiogo, facente parte della Regione del Centro.\nIl dipartimento si compone del capoluogo e di altri 20 villaggi: Bendatoega, Bidougou, Bigtogo, Bilgo, Dabare, Gaskaye, Goupana, Katabtenga, Koankin, Kodemmtore, Napamboumbou, Nedogo, Pabr\u00e9 Saint Joseph, Sabtenga, Sag-Nioniogo, Sale, Wavougue, Yamba, Zibako e Zouma."}
{"id": "1766504", "revid": "287204", "url": "https://it.wikipedia.org/wiki?curid=1766504", "title": "Pabre", "text": ""}
{"id": "1766505", "revid": "125915331", "url": "https://it.wikipedia.org/wiki?curid=1766505", "title": "Gabriele di Melitene", "text": "Biografia.\nForse nipote di un certo Ddlmush era di religione greco-ortodossa.\nCome Thoros di Edessa Gabriele proveniva dai ranghi dell'esercito bizantino, era uno luogotenente di Philaretus Brachamius e fu da questi insediato come governatore di Melitene.\nAll'epoca i Turchi selgiuchidi avanzavano in Anatolia dopo la battaglia di Manzicerta; delle varie piazzeforti della Cilicia armena Melitene era la pi\u00f9 avanzata nel territorio turco-curdo, di conseguenza Gabriele dovette respingere diversi attacchi ed assedi, ma pi\u00f9 che la forza fu la diplomazia che gli permise di far fronte alle incursioni turche.\nDopo la morte di Philaretos, nel 1086, Melitene si rese completamente indipendente dal controllo bizantino. Gabriele \ninvi\u00f2 sua moglie a Baghdad per farsi confermare dal califfo e dal sultano Selgiuchidi, anche se, in teoria, era vassallo dell'Impero bizantino.\nPi\u00f9 tardi fece appello alla mediazione dall'emiro danishmendide per sbarazzarsi dei Turcomanni.\nNel 1097 il sultano selgiuchide, Qilij Arslan I, assedi\u00f2 la citt\u00e0, ma l'arrivo dei cristiani della prima Crociata che assediavano Nicea lo costrinse a togliere l'assedio e lasciare la regione.\nIn seguito per\u00f2 i Danishmendidi iniziarono ad attaccare la stessa Melitene e Gabriele, a partire dal 1100, chiese aiuto ai comandanti crociati.\nBoemondo I d'Antiochia nel 1100 venne in soccorso di Gabriele con il cugino Riccardo di Salerno ed i vescovi armeni di Marash ed Antiochia; caddero per\u00f2 in una imboscata, furono entrambi catturati ed i vescovi uccisi dai Danishmendidi, nella battaglia di Melitene.\nQuesti ultimi continuarono a fare continue razzie nei territori di Gabriele che, temendo un imminente attacco alla stessa citt\u00e0, chiese l'aiuto di BaldovinoII nonostante il timore che questi potesse prendersi Melitene cos\u00ec come aveva fatto con Edessa. \nBaldovino scacci\u00f2 gli assedianti di Melitene e nel 1103 riscatt\u00f2 Boemondo, dopo di che Gabriele lo riconobbe come sovrano della citt\u00e0.\nMa la pressione dei Turchi si fece sempre pi\u00f9 forte e, in quello stesso 1103, Melitene cadde nelle mani dei Danishmendidi; \nGabriele fu giustiziato dai soldati.\nAlleati costosi.\nGabriele, che era molto ricco, dovette pagare profumatamente per la sua alleanza con i Crociati. \nPer cementare tale alleanza diede sua figlia Morfia in sposa a Baldovino con una dote di 50.000 bisanti d'oro.\nEgli inoltre contribu\u00ec a pagare il riscatto per Boemondo quando fu fatto prigioniero da Danishmendidi. \nPersino la barba di Baldovino gli cost\u00f2 cara, Guglielmo di Tiro riferisce, in aneddoto, che Baldovino manipol\u00f2 la sensibilit\u00e0 orientale di Gabriele, in particolare la reverenza per la barbata riuscendo ad carpirgli 30.000 bisanti. \nIngann\u00f2 il governatore con una scena, concordata con i suoi cavalieri, per fargli credere che doveva dare la sua barba in pegno per la paga dei soldati. \nGabriele sald\u00f2 subito il conto e Baldovino ed i suoi cavalieri se ne andarono divertiti dal successo del loro stratagemma, ridendo di cuore della ridicola venerazione degli orientali per la barba. \nNon si hanno notizie in merito alla restituzione di questa somma, in nessuna forma, da parte di Baldovino o di suoi parenti.\nMatrimonio e discendenza.\nGabriele aveva sposato una figlia, di cui non si conosce il nome, di Costantino I d'Armenia; l'identit\u00e0 ed il numero dei loro figli \u00e8 incerta:"}
{"id": "1766507", "revid": "1573940", "url": "https://it.wikipedia.org/wiki?curid=1766507", "title": "Palazzo degli Sporti", "text": "Palazzo degli Sporti, o \"Busini\", si trova tra via dell'Oriuolo e via Sant'Egidio a Firenze, davanti a una piazzetta senza nome davanti all'arco di San Pierino dove immette anche Borgo Pinti.\nStoria e descrizione.\nIl palazzo deve il proprio nome alle particolare mensole che reggono una parte \"sporgente\" su ciascuno dei lati longitudinali, mentre sono assenti sul lato est. Per la congiunzione obliqua delle strade il palazzo ha in pianta una forma trapezoidale. \nSi \u00e8 ipotizzato a lungo se possa esserci stato un intervento di Michelangelo nella nitida architettura di questo palazzo, senza poter giungere a conclusioni certe.\nQui il letterato bolognese Agostino Corbellini fond\u00f2 l'Accademia degli Apatisti, nel 1632.\nL'architettura del palazzo si basa sui prospetti laterali, dove si trovano i portali gemelli e, al di sopra degli sporti, le doppie file di finestre architravate, su cornici marcapiano, evidenziate dalle cornici in pietra serena. Sulla piazzetta si trova una grande apertura per bottega al pian terreno, mentre al piano superiore si trovano due file di tre finestre del tutto analoghe a quelle sui prospetti laterali."}
{"id": "1766508", "revid": "466539", "url": "https://it.wikipedia.org/wiki?curid=1766508", "title": "Toledo (Ohio)", "text": "Toledo () \u00e8 un comune (\"city\") degli Stati Uniti d'America e capoluogo della contea di Lucas nello Stato dell'Ohio. La popolazione era di abitanti al censimento del 2018, il che la rende la quarta citt\u00e0 pi\u00f9 popolosa dello stato, dietro Columbus, Cleveland, e Cincinnati, e la 74\u00aa citt\u00e0 pi\u00f9 popolosa della nazione. Gli abitanti di Toledo vengono chiamati \"Toledoan\".\nToledo fu fondata nel 1833 ed \u00e8 nota con il soprannome di \"Citt\u00e0 del Vetro\" per i suoi grattacieli che si riflettono sull'acqua del lago Erie.\nGeografia fisica.\nToledo \u00e8 situata a (41.665682, \u221283.575337). Secondo lo United States Census Bureau, ha un'area totale di 84,12 miglia quadrate ().\nStoria.\nNei pressi della citt\u00e0 avvenne un fatto storico (1835-1836), chiamato Guerra di Toledo, originato dalla contesa tra gli Stati del Michigan e dell'Ohio di un territorio piccolo e sottile al confine tra loro, chiamato appunto Striscia di Toledo.\nSociet\u00e0.\nEvoluzione demografica.\nSecondo il censimento del 2010, c'erano abitanti.\nNel 2018 la citt\u00e0 conta abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 64,8% di bianchi, il 27,2% di neri o afroamericani, lo 0,4% di nativi americani, l'1,1% di asiatici, il 2,6% di altre razze, e il 3,9% di due o pi\u00f9 etnie. Ispanici o latinos di qualunque razza erano il 7,4% della popolazione."}
{"id": "1766510", "revid": "339392", "url": "https://it.wikipedia.org/wiki?curid=1766510", "title": "Liquori Pallini", "text": ""}
{"id": "1766512", "revid": "1543377", "url": "https://it.wikipedia.org/wiki?curid=1766512", "title": "Saaba", "text": "Saaba \u00e8 un dipartimento del Burkina Faso classificato come comune, situato nella Provincia di Kadiogo, facente parte della Regione del Centro.\nIl dipartimento si compone del capoluogo e di altri 22 villaggi: Badnogo 1, Badnogo 2, Barogo, Boassome, Boudtenga, Boudtenga Peulh, Gampela, Goghin, Gonse, Koala, Komkaga, Kouanda, Kouidi, Manegsombo, Nakomestinga Peulh, Nioko I, Nong-Warbin, Seloghin, Samandin-Bilbalgo, Tanghin, Tanlarghin e Tansobentinga. "}
{"id": "1766513", "revid": "1573940", "url": "https://it.wikipedia.org/wiki?curid=1766513", "title": "Palazzo Corsi-Albizi", "text": "Palazzo Corsi-Albizi si trova in via dell'Oriuolo a Firenze.\nIl palazzo, dall'architettura in stile tardo-quattrocentesco tipicamente fiorentina, appartenne alle monache della vicina chiesa di San Pier Maggiore, per poi passare alla famiglia Corsi e agli Albizi.\nQui visse e mor\u00ec Atto Vannucci."}
{"id": "1766514", "revid": "1501110", "url": "https://it.wikipedia.org/wiki?curid=1766514", "title": "Sticky &amp; Sweet Tour", "text": "Lo Sticky &amp; Sweet Tour, denominato Sticky &amp; Sweet Tour 2.0 per le date del 2009, \u00e8 stato l'ottavo tour di concerti della cantautrice statunitense Madonna, a supporto del suo undicesimo album in studio, \"Hard Candy\".\nAvendo incassato oltre 408 milioni di dollari, lo \"Sticky &amp; Sweet Tour\" \u00e8 il quinto tour di maggiore successo della storia musicale, il primo per un'artista femminile. La rivista \"Rolling Stone\" lo defin\u00ec anche il migliore del 2008.\nGrazie anche a questo tour, Madonna fu l'artista che incass\u00f2 di pi\u00f9 tra il 2008 e il 2009, con oltre 242 milioni di dollari (solo 115 milioni nel 2008), stabilendo cos\u00ec un record mondiale.\nDurante la fase iniziale furono eseguiti 58 concerti, di cui 17 in Europa, dove il tour inizi\u00f2 il 23 agosto 2008, 30 in Nord America e 11 in Sud America. Il tour prosegu\u00ec poi nell'estate 2009, tra luglio e agosto, toccando le citt\u00e0 in cui Madonna non si era esibita l'anno precedente, arrivando sino in Asia e concludendosi con due concerti tutto esaurito a Tel Aviv.\nCome incasso su scala nazionale nel 2009, le date italiane della seconda parte della tourn\u00e9e a Milano e Udine si attestarono al terzo e al quinto posto rispettivamente.\nIl tour.\nPartito il 23 agosto dal Millennium Stadium di Cardiff (Regno Unito), per tutto il mese di settembre 2008 il \"tour\" ha toccato le principali citt\u00e0 europee: tra di esse, in ordine di calendario, Nizza, Berlino, Zurigo, Amsterdam, Roma (Stadio Olimpico), Francoforte sul Meno, Londra (Wembley), Lisbona, Siviglia, Parigi, Vienna.\nAtene \u00e8 l'ultima tappa europea, il 27 settembre.\nIl 4 ottobre \u00e8 iniziata la tranche americana del tour, il primo concerto si \u00e8 tenuto a East Rutherford, nello Stato del New Jersey, ed \u00e8 continuato in molte delle principali citt\u00e0 nordamericane nell'ordine New York, Boston, Toronto, Montr\u00e9al, Chicago, Vancouver, Los Angeles, Las Vegas, Philadelphia e Miami.\nInfine, due date a Citt\u00e0 del Messico, il 29 e 30 novembre hanno concluso la parte nordamericana del \"tour\".\nIl 3 dicembre Madonna arriva in Sud America, a Buenos Aires (Argentina).\nNell'America meridionale il \"tour\" prevede 11 date in tre Paesi, Argentina, Brasile e Cile: a parte il concerto d'apertura, l'Argentina ha ospitato altre tre date, sempre allo stadio River Plate di Buenos Aires (dove \u00e8 stato registrato il DVD ufficiale del tour); allo Stadio Nazionale di Santiago del Cile sono state in programma due date; infine, il tour si \u00e8 concluso in Brasile con due date a Rio de Janeiro, allo stadio Maracan\u00e0, e tre a San Paolo, dove si \u00e8 tenuto l'ultimo concerto, il 21 dicembre.\nIl tour \u00e8 proseguito nel 2009 toccando nuove citt\u00e0 in cui Madonna non si \u00e8 esibita (le uniche citt\u00e0 a essere riproposte sono Londra e Parigi). Tra le tappe del tour Madrid, Barcellona e in Italia Milano e Udine. Inoltre lo show \u00e8 stato modificato, con nuovi costumi e nuove canzoni, ad esempio \"Frozen\". Durante un'intervista Madonna ha dichiarato che \u00e8 la prima volta che continua un suo tour che \u00e8 gi\u00e0 stato portato a termine e che \u00e8 molto emozionata dal fatto di esibirsi in luoghi dove non \u00e8 stata in precedenza.\nL'incidente di Marsiglia.\nIl 16 luglio 2009 a Marsiglia, mentre il palco del tour veniva montato, un pezzo di quest'ultimo croll\u00f2 ferendo 5 tecnici e uccidendone 2. Il primo mor\u00ec all'istante mentre il secondo poco dopo in ospedale. In seguito, emersero notizie secondo le quali il palco sarebbe crollato gradualmente, permettendo agli altri operai di uscire in tempo.\nIl concerto, che si sarebbe dovuto svolgere il 19 luglio, venne immediatamente annullato. Madonna, tra le lacrime, rese omaggio ai due tecnici morti nella data di Udine e fece visita a quelli feriti in ospedale.\nIl DVD.\nDurante la data di Buenos Aires, \u00e8 stato registrato il DVD dello \"Sticky &amp; Sweet Tour\" ed \u00e8 stato trasmesso per la prima volta il 4 luglio sul canale Sky1.\nIl 30 marzo 2010 \u00e8 stato pubblicato in DVD e CD con il nome \"Sticky &amp; Sweet Tour\". Verr\u00e0 anche pubblicato per la prima volta in Blu-ray Disc, e solo in Europa e in America Latina Blu-ray Disc e CD.\nDati tecnici e artistici del tour.\nIl \"tour\" \u00e8 diretto dalla stessa Madonna insieme a Jamie King; il direttore musicale \u00e8 Kevin Anthunes, e il coreografo \u00e8 Jamal Sims, gi\u00e0 direttore artistico dei film \"Step Up\", \"Step Up 2\", \"Hairspray\" e del pi\u00f9 recente \"tour\" delle Spice Girls.\nAlla cantante svedese Robyn \u00e8 spettato il compito di fare da \"supporter\" nella maggior parte delle date europee del \"tour\"; Madonna si \u00e8 avvalsa dei d.j. set del britannico Paul Oakenfold nei concerti di Londra, del francese Bob Sinclar a Parigi e dell'italiano Benny Benassi a Roma.\nSinossi.\nLo spettacolo si suddivide in quattro sezioni: \"Pimp\", \"Old School\", \"Gypsy\" e \"Rave\".\nLo show inizia con una intro chiamata \"The Sweet Machine\", che mostra una caramella bianca e rossa che intraprende un percorso simile a quello di un flipper, per poi terminare con la scritta \"C-A-N-D-Y\". Si assiste poi all'arrivo di Madonna, che appare da uno schermo girevole seduta su un trono, come una regina, ed esegue \"Candy Shop\". Per questa sezione, l'artista indossa un abito nero con stivali coordinati, mentre i ballerini indossano degli abiti stile vintage. Durante questo primo brano, \u00e8 presente un video simile alla intro, che per\u00f2 nel 2009 venne sostituito da un altro che mostra delle bocche che leccano e sputano neon glassati. Quest'ultimo filmato fu realizzato dall'artista Marilyn Minter. Successivamente viene eseguita \"Beat Goes On\", con Pharrell Williams e Kanye West proiettati sugli schermi, mentre sul palco \u00e8 presente una Auburn Speedster del 1935. In seguito, l'artista indossa un cappello bianco e imbraccia una chitarra elettrica, per la performance di \"Human Nature\" rivisitata in chiave rock, mentre sugli schermi viene proiettato un filmato dove Britney Spears impazzisce all'interno di un ascensore. Questo \u00e8 un chiaro riferimento alle critiche che la canzone fa ai media, prendendo come esempio il brutto periodo che Britney pass\u00f2 l'anno precedente proprio a causa di questi ultimi. Al termine di \"Human Nature\", Madonna viene raggiunta da alcune ballerine vestite in abiti BDSM e viene eseguita \"Vogue\". In questo caso, la melodia originale \u00e8 stata quasi totalmente rimpiazzata da quella di \"4 Minutes\" e di \"Give It to Me\" di Timbaland; questa versione venne chiamata \"Vogue 2008\".\nLa seconda sezione si apre con il video interludio di \"Die Another Day\", che mostra Madonna che combatte nei panni di un pugile. Intanto, sul palco viene simulato un combattimento simile a quello del video. Madonna torna poi sul palco, e canta \"Into the Groove\" remixata con il brano \"Toop Toop\" dei Cassius e con frammenti di \"Jump\", mentre salta una corda. Questa versione venne chiamata \"Into the Groove 2008\". In questo brano, coglie l'occasione per omaggiare il pittore e amico Keith Haring morto nel 1990, i cui lavori rappresentano la cultura di strada della New York degli anni '80 proiettati sugli schermi in animazioni 2D. Dopo la performace di \"Heartbeat\", Madonna imbraccia nuovamente la chitarra per la vecchia canzone degli esordi: \"Borderline\", anch'essa rivisitata in chiave rock. Nelle date del 2009, questi due brani vennero sostituiti da \"Holiday\", remixata sulla base di \"Celebration\" e \"Everybody\", al termine della quale si assiste ad un tributo a Michael Jackson, e una versione rock di \"Dress You Up\". Segue \"She's Not Me\" dedicata a tutte le donne tradite durante la quale vengono proiettate le immagini di Madonna che mostrano tutte le trasformazioni nei suoi 25 anni di carriera, mentre emergono da sotto il palco alcune ballerine che richiamano i suoi pi\u00f9 celebri personaggi apparendo abbigliate secondo i vari stili adottati dalla cantante. Madonna \u00e8 solita baciarne una (per esempio, vi \u00e8 quella vestita da sposa in stile \"Like a Virgin\", quella con il reggiseno a punta di \"Vogue\", quella in stile Marilyn Monroe di \"Material Girl\" e quella in versione spogliarellista di \"Open Your Heart\"). La sezione si conclude con il brano \"Music\" remixato da Fedde Le Grand (che ha usato la base del suo singolo \"Put Your Hands for Detroit\") e introdotto dal motivo di \"Last Night a D.J. Saved My Life\".\nLa terza parte dello show si apre con un omaggio agli Eurythmics e alla loro \"Here Comes the Rain Again\" mixata con l'hit \"Rain\", per seguire con una struggente versione di \"Devil Wouldnt' Recognize You\" in cui Madonna, rinchiusa in uno schermo cilindrico e trasparente vestita di nero, intona un amore ormai perduto. Si passa poi alla vera e propria atmosfera gypsy, con Spanish Lessons (in cui Madonna balla una sensuale salsa con i suoi ballerini coperti da una tunica nera) per poi, vestita come una sensuale e moderna zingara, cantare la melodica \"Miles Away\" mentre scorrono sugli schermi immagini di emigranti e popoli di tutto il mondo danzanti, seguita dal classico \"La Isla Bonita\" che, rivisitata dal gruppo multietnico Gogol Bordello come \"Pala Tute\", trasforma lo show in una vera festa gitana. Madonna lascia poi il centro della scena al gruppo rumeno Kolpakov Trio, che interpreta un medley tra due tradizionali brani della cultura zingara: \"Me Darava\" e \"Doli Doli\", un vero e proprio intermezzo ballato, per riprenderla dopo con l'esecuzione della canzone del film \"Evita\", vincitrice del Premio Oscar per la miglior canzone originale, \"You Must Love Me\".\nL'ultima parte del concerto \u00e8 introdotta dal provocatorio video interludio \"Get Stupid\" in cui Madonna si rivolge al pubblico incitandolo ad agire per salvare il mondo facendo riferimento anche alla campagna elettorale per la presidenza americana: il candidato repubblicano John McCain viene associato a Hitler e altri dittatori mentre l'immagine di Obama appare tra quelle dei \"buoni\" del mondo come Gandhi, Al Gore o J.F. Kennedy. In seguito alla vittoria elettorale di Obama il video \u00e8 stato leggermente modificato eliminando le immagini del candidato repubblicano. Il brano \"Get Stupid\" \u00e8 stato composto attraverso un campionamento di versi delle canzoni dall'album \"Hard Candy\" (specialmente di \"Beat Goes On\"). Dopo il video messaggio Madonna torna sul palco cantando \"4 Minutes\" con un virtuale Justin Timberlake che appare sugli schermi. Segue le storica hit \"Like a Prayer\" mixata con \"Feels Like Home\" di Meck, in una nuova versione dance chiamata \"Like a Prayer 2008\". Durante il brano, nello schermo appaiono alcuni versi della Bibbia, del Corano, della Torah e del Talmud. Successivamente la cantante esegue \"Ray of Light\", durante la quale due ballerini eseguono una breve coreografia con indosso dei caschi da motociclisti e sullo sfondo vengono proiettate immagini di stelle in movimento. Nelle date del 2008, in questa sezione Madonna \u00e8 solita cantare una canzone \"a richiesta del pubblico\": nella tappa di Roma (6 settembre) ha interpretato \"Like a Virgin\" dedicandola a Papa Benedetto XVI dichiarando: \u00abSo che mi ama, perch\u00e9 anch'io sono figlia di Dio\u00bb; nella tappa di San Diego (4 novembre) ha festeggiato il presidente statunitense neoeletto Obama dedicandogli \"Express Yourself\" ballando con una T-shirt dedicata. Dopo quest'ultimo, l'artista canta una versione rock di \"Hung Up\", con alle spalle una partita a scacchi virtuale. Nel 2009, Madonna non esegu\u00ec pi\u00f9 canzoni a richiesta e \"Hung Up\" venne sostituita da una versione dance di \"Frozen\", mentre \"Ray of Light\" divenne la penultima canzone. La chiusura dello show comprende la performance di \"Give It 2 Me\", in versione estesa e con un intro rock suonata dalla cantante. Quando il brano finisce, Madonna saluta il pubblico e sparisce tramite lo schermo dell'inizio, per poi far apparire la scritta \"GAME OVER\".\nMentre le luci si riaccendono e il pubblico lascia la location dello show ormai concluso, si pu\u00f2 udire \"Dance 2night\" suonata in sottofondo, tratta da \"Hard Candy\".\nScaletta.\nShow 2008.\n\"The Sweet Machine\" \n\"Die Another Day 2008\" \n\"Rain\" / \"Here Comes the Rain Again\" \n\"Me Darava / Doli Doli\" \n\"Get Stupid Medley\" \nShow 2009.\n\"The Sweet Machine\" \n\"Die Another Day 2008\" \n\"Rain / Here Comes the Rain Again\" \n\"Get Stupid Medley\" \nArtisti d'apertura.\nLa seguente lista rappresenta il numero correlato agli artisti d'apertura nella tabella delle date del tour."}
{"id": "1766515", "revid": "287204", "url": "https://it.wikipedia.org/wiki?curid=1766515", "title": "Madame de Ventadour", "text": "Biografia.\nInfanzia.\nCharlotte era la pi\u00f9 giovane delle tre figlie femmine di Philippe de La Mothe Houdancourt, duca di Cardona e \"mar\u00e9chal de France\" (m. 1657), e Louise de Prie, marchesa de Toucy, duchessa di La Motte Houdancourt, mar\u00e9chale, governante dei figli di Francia. Le sorelle di Charlotte furono:\nMatrimonio.\nCharlotte spos\u00f2 Louis Charles de L\u00e9vis, duca di Ventadour e governatore del Limosino (1647\u20131717), il 14 marzo 1671 a Parigi.\nIl Duca era generalmente considerato \"orribile\" \u2014 molto brutto, fisicamente deforme, e sessualmente depravato \u2014 ma i privilegi di essere una \"Duchessa\" compensavano per l'unione sfortunata, per esempio \"le tabouret\": in una lettera a sua figlia, Madame de S\u00e9vign\u00e9 descrisse un incidente che ebbe luogo a St. Germain durante un'udienza con la Regina.\n\"\u2026 molte duchesse entrarono, incluso la bellissima ed incatevole duchessa di Ventadour. C'era un po' di ritardo prima che portassero lo sgabello sacro. Mi voltai verso il gran maestro e dissi, 'Oh, basta darglielo. Certamente le costa abbastanza,' ed egli fu d'accordo.\"\nCharlotte e Louis Charles ebbero una sola figlia, Anne Genevi\u00e8ve de L\u00e9vis, nata nel febbraio 1673. Anne Genevi\u00e8ve spos\u00f2 in prime nozze nel 1691 Louis-Charles de la Tour d'Auvergne, \"prince de Turenne\", figlio di Goffredo Maurizio de La Tour d'Auvergne, duca di Bouillon, e di sua moglie, Maria Anna Mancini.\nDopo la morte del suo primo marito, Anne Genevi\u00e8ve spos\u00f2 nel 1694 Hercule M\u00e9riadec de Rohan, duca di Rohan-Rohan. Attraverso questo secondo matrimonio, Anne Genevi\u00e8ve de L\u00e9vis divent\u00f2 la nonna di Carlotta di Rohan (1737\u20131760), moglie di Luigi Giuseppe, principe di Cond\u00e9 (1736\u20131818).\nGovernante dei figli di Francia.\nMadame de Ventadour fu nominata \"Governante dei figli di Francia\" nel 1704.\nNel 1712, una epidemia di morbillo colp\u00ec la famiglia reale francese, causandone la morte di alcuni membri. La prima a morire fu la \"delfina\", Maria Adelaide. Nel giro di una settimana dalla sua morte mor\u00ec anche suo marito, Luigi il Delfino, lasciando orfani i figli Luigi, duca di Bretagna ed erede al trono, e Luigi, duca d'Angi\u00f2, il futuro Luigi XV.\nLa malattia, tuttavia, non aveva fatto ancora il suo corso: sia il Duca di Bretagna che il Duca d'Angi\u00f2 si ammalarono di morbillo. Il Delfino fu assistito dai medici reali, che lo salassavano nella credenza che ci\u00f2 lo avrebbe aiutato a ristabilirsi; al contrario la terapia indebol\u00ec il ragazzo, che rapidamente mor\u00ec, lasciando il Duca d'Angi\u00f2 come Delfino. Decisa a non permettere che lo stesso trattamento fosse applicato al Duca d'Angi\u00f2, Madame de Ventadour si chiuse a chiave con tre bambinaie, e si rifiut\u00f2 di consentire ai dottori di avvicinarsi al bambino. Luigi sopravvisse alla sua malattia, diventando \"Re di Francia\" a seguito della morte del suo bisnonno tre anni dopo.\nUltimi anni e morte.\nMadame de Ventadour continu\u00f2 nella sua posizione di governante reale fino al 1717, quando il Re fu considerato grande abbastanza per essere cresciuto da uomini. Suo marito mor\u00ec in quello stesso anno. Divent\u00f2 poi dama di compagnia di Elisabetta Carlotta del Palatinato, vedova di Filippo di Francia, duca d'Orld\u00e9ans, unico fratello di Luigi XIV.\nMor\u00ec allo Ch\u00e2teau de Glatigny, la sua residenza a Versailles. Attraverso sua figlia \u00e8 una antenata dei Principi di Gu\u00e9m\u00e9n\u00e9 del Casato di Rohan, che attualmente vivono in Austria.\nDiscendenza.\nMadame de Ventadour e Louis Charles de L\u00e9vis ebbero:\nAnne Genevi\u00e8ve de L\u00e9vis mademoiselle de L\u00e9vis, \"principessa di Turenne\", \"duchessa di Rohan-Rohan\", \"principessa di Maubuisson\", principessa di Soubise (febbraio 1673 \u2013 20 marzo 1727)"}
{"id": "1766519", "revid": "21880", "url": "https://it.wikipedia.org/wiki?curid=1766519", "title": "Astri settembrini", "text": ""}
{"id": "1766520", "revid": "1442080", "url": "https://it.wikipedia.org/wiki?curid=1766520", "title": "Larus smithsonianus", "text": "Il gabbiano reale americano (Larus smithsonianus, Coues 1862) \u00e8 un uccello della famiglia dei Laridi.\nSistematica.\n\"Larus smithsonianus\" non ha sottospecie, \u00e8 monotipico. Fino a poco tempo fa era considerato una sottospecie di \"Larus argentatus\", ma studi recenti hanno dimostrato che il gabbiano reale americano non \u00e8 strettamente imparentato con il gabbiano reale nordico.\nDistribuzione e habitat.\nQuesto gabbiano vive in tutto il Nord America e nel Centro America. \u00c8 accidentale nel Sud America settentrionale e nei Caraibi. Alcuni esemplari sono stati registrati in Gran Bretagna e in Giappone."}
{"id": "1766521", "revid": "135224", "url": "https://it.wikipedia.org/wiki?curid=1766521", "title": "Onde alfa", "text": ""}
{"id": "1766523", "revid": "3831", "url": "https://it.wikipedia.org/wiki?curid=1766523", "title": "Storia del Ducato di Guascogna", "text": ""}
{"id": "1766526", "revid": "1543377", "url": "https://it.wikipedia.org/wiki?curid=1766526", "title": "Tanghin-Dassouri", "text": "Tanghin-Dassouri \u00e8 un dipartimento del Burkina Faso classificato come comune, situato nella Provincia di Kadiogo, facente parte della Regione del Centro.\nIl dipartimento si compone del capoluogo e di altri 28 villaggi: Bagma, Bagraogo, Balol\u00e9, Bazoul\u00e9, Boulsin, Dazankiema, Dawanegomde, Dondoulma, Gnimdi, Goghin, Gueswende, Itaoua, Koudi\u00e9r\u00e9, Lougsi, Nabakoutou, Nabitinga I, Nabitinga II, Ouansoua, Sahongo, Sane, Seguedin, Silmissin, Tama, Tinsouka, Weglega, Yalagre, Zanghindiesse e Zekounga."}
{"id": "1766528", "revid": "1543377", "url": "https://it.wikipedia.org/wiki?curid=1766528", "title": "Cronologia della storia LGBT", "text": "Questa cronologia della storia LGBT vuole raggruppare gli eventi storici, culturali, sociali e politici d'importanza maggiormente rilevante riguardanti le persone gay, lesbiche, bisessuali e transgender (transessuali), dalla Preistoria fino all'epoca contemporanea."}
{"id": "1766529", "revid": "1442080", "url": "https://it.wikipedia.org/wiki?curid=1766529", "title": "J\u00fcrgen S\u00e4umel", "text": "Caratteristiche tecniche.\nMancino naturale, in Austria ha giocato in seconde linee a 3 o 5 giocatori, ma anche come centrale nel 4-4-2. Dotato di un tiro potente, cos\u00ec come di un fisico solido adatto ai contrasti, veniva considerato un giocatore di grande personalit\u00e0.\nCarriera.\nGiocatore.\nClub.\nCresciuto nelle giovanili dello Sturm Graz, debutt\u00f2 in Bundesliga nella stagione 2002-2003 (12 presenze) e gioc\u00f2 la sua prima partita in Coppa UEFA nel dicembre 2002 contro la Lazio. Nel 2003-2004 divenne il pi\u00f9 giovane capitano della squadra a 20 anni, collezionando 32 presenze, l'anno successivo colleziona 36 presenze e 2 reti, mentre nel 2005-2006 gioca 18 partite segnando 1 rete. Nel 2006-2007 colleziona soltanto 12 presenze e 1 rete ma l'anno successivo torna ad essere titolare con 30 presenze e ben 6 reti.\nIl 30 giugno 2008 scade il contratto con la squadra austriaca e il giocatore si svincola. Il 22 luglio 2008 firma un contratto triennale con il Torino. Regista dell'operazione \u00e8 l'ex-giocatore di De Biasi al Brescia, Markus Schopp, che si offre anche come traduttore durante la conferenza stampa di presentazione.\nSegna il suo primo gol in Serie A l'8 novembre, con uno sinistro al volo da 25 metri decisivo per la vittoria sul Palermo (1-0) ma la stagione si conclude, tuttavia, con la retrocessione in Serie B del \"Toro\".\nIl 31 gennaio 2010 passa in prestito al Brescia nell'affare che porta, sempre con la formula del prestito, Ahmed Barusso in granata. Curiosamente, le due squadre si sfideranno nella finale dei \"play-off\" per la promozione in A, sfida vinta dai lombardi ma senza S\u00e4umel in campo.\nPer la stagione 2010-2011 \u00e8 nuovamente nella rosa della societ\u00e0 piemontese, ma\nIl 25 gennaio 2011 dopo essere stato fuori rosa per pi\u00f9 di met\u00e0 campionato, rescinde consensualmente il suo contratto con i granata svincolandosi durante la finestra invernale di calciomercato.\nIl 31 gennaio successivo firma per il Duisburg, squadra della Zweite Liga tedesca, con cui rimane fino a fine stagione.\nNell'estate 2011 torna in Austria, allo .\nNazionale.\nCon l' conta 20 presenze. Debutta il 17 agosto 2005 agli ordini dell'allora CT Hans Krankl nella partita contro la (2-2) giocata a Graz. \u00c8 stato convocato dal CT Josef Hickersberger per disputare l'Europeo 2008.\nAllenatore.\nClub.\nSubito dopo il ritiro ritorna al Wiener Neustadt, nel settore giovanile.\nViene quindi chiamato da Markus Schopp, gi\u00e0 suo mentore ai tempi di Brescia, a fargli da vice sulla panchina dell'Hartberg.\nNazionale.\nNel maggio 2021, alla vigilia dell'Europeo, la federazione calcistica austriaca lo annuncia come nuovo vice del Commissario Tecnico, Franco Foda.\nStatistiche.\nPresenze e reti nei club.\n\"Statistiche aggiornate al 1 luglio 2017.\""}
{"id": "1766532", "revid": "21880", "url": "https://it.wikipedia.org/wiki?curid=1766532", "title": "Aster novi-belgii", "text": ""}
{"id": "1766533", "revid": "1793900", "url": "https://it.wikipedia.org/wiki?curid=1766533", "title": "Detroit (fiume)", "text": "Il fiume Detroit (\"Detroit River\" in inglese) deriva il suo nome dalla lingua francese \"Rivi\u00e8re du D\u00e9troit\", ossia \"Fiume dello Stretto\", dovuto all'erroneo convincimento che il tratto d'acqua da esso rappresentato fosse uno \"stretto\" (\"d\u00e9troit\" in francese) tra il Lago St. Clair e il Lago Erie.\nSulla sua riva settentrionale il 26 luglio 1701, con il suo subalterno Alphonse de Tonti, fond\u00f2 Fort Pontchartrain du D\u00e9troit (\"Forte Pontchartrain dello Stretto\"), embrione della citt\u00e0 (oggi statunitense) di Detroit (nello Stato del Michigan), e la parrocchia di Sant'Anna.\nLungo 51 chilometri e largo, da una sponda all'altra, da 1 a 4 chilometri, il fiume \u00e8 un emissario del Lago St. Clair e un immissario del Lago Erie nella regione dei Grandi Laghi del Nord America al confine tra il Canada e gli Stati Uniti d'America, ad un'altitudine media di 175 metri sul livello del mare.\nOggi fornisce acqua potabile per oltre cinque milioni di persone. Il fiume attraversa le citt\u00e0 americane di Detroit, River Rouge, Ecorse, Wyandotte, Grosse \u00cele (sull'isola omonima), Riverview, Trenton e Gibilterra e le citt\u00e0 canadesi di Windsor, LaSalle e Amherstburg.\nIl fiume \u00e8 attraversato dall'Ambassador Bridge tra Detroit e Windsor. Anche il tunnel Detroit-Windsor, situato sotto il fiume, collega le due citt\u00e0.\nDal 2001, il fiume Detroit \u00e8 stato inserito nel \"Canadian Heritage Rivers System\" (Rete dei fiumi del patrimonio canadese)."}
{"id": "1766534", "revid": "767487", "url": "https://it.wikipedia.org/wiki?curid=1766534", "title": "Display Data Channel", "text": "Display Data Channel DDC \u00e8 uno standard VESA (Video Electronics Standards Association) che descrive una connessione fisica fra un display e una scheda video, al fine di poter permettere al display di poter trasmettere i suoi dati identificativi.\nConnessione Fisica.\nLa connessione fisica \u00e8 garantita da tre conduttori (data, clock e terra) sulle interfacce 15pin VGA, DVI e HDMI\nConnessione Elettrica.\nLa connessione elettrica del sistema DDC attualmente in uso DDC2B avviene sul bus I\u00b2C attraverso cui il display trasferisce le informazioni contenute nella EPROM.\nIl bus I\u00b2C permetterebbe una comunicazione bidirezionale fra monitor e scheda video, ma la definizione DDC2B \u00e8 unidirezionale, da monitor verso scheda video.\nConnessione logica.\nIl formato dati scambiato \u00e8 definito dal Extended Display Identification Data EDID\nRiferimenti.\nRiferimenti sullo standard DDC si trovano sul sito della Video Electronics Standards Association. Lo standard non \u00e8 pubblico, le specifiche sono ottenibili a pagamento."}
{"id": "1766535", "revid": "137928", "url": "https://it.wikipedia.org/wiki?curid=1766535", "title": "DDC2", "text": ""}
{"id": "1766536", "revid": "767487", "url": "https://it.wikipedia.org/wiki?curid=1766536", "title": "Voglio danzare con te", "text": "Voglio danzare con te (\"Shall We Dance\") \u00e8 un film del 1937 diretto da Mark Sandrich.\nSi tratta del settimo dei dieci film interpretati dalla coppia Fred Astaire-Ginger Rogers, il quarto diretto da Sandrich.\nTrama.\nColonna sonora.\nLe canzoni del film furono composte (musica) da George Gershwin, con parole del fratello Ira Gershwin, tra cui la famosa \"They Can't Take That Away from Me\", che fu candidata all'Oscar per l'anno 1937.\nAltri brani musicali:\nProduzione.\nProdotto dalla RKO Radio Pictures (con il nome RKO Radio Pictures Inc.)\nDistribuzione.\nIl film fu distribuito dalla RKO Radio Pictures (con il nome RKO Radio Pictures Inc.)\nDate di uscita.\nIMDb\nAlias"}
{"id": "1766538", "revid": "137928", "url": "https://it.wikipedia.org/wiki?curid=1766538", "title": "DDC2B", "text": ""}
{"id": "1766539", "revid": "591237", "url": "https://it.wikipedia.org/wiki?curid=1766539", "title": "Cantate lodi a Geova", "text": "Cantate lodi a Geova \u00e8 il libretto contenente i 225 cantici che i Testimoni di Geova utilizzarono nelle loro adunanze dal 1984 al 2009.\nIl libretto fu pubblicato in inglese nel 1984 e tradotto nello stesso anno in giapponese, nel 1985 in portoghese, nel 1986 in diverse altre lingue tra cui italiano, francese, tedesco e svedese.\nNel corso degli anni \u00e8 stato reso disponibile in pi\u00f9 di cento lingue. Dal 2010 \u00e8 stato sostituito dal nuovo libretto di 135 cantici, intitolato \"Cantiamo a Geova\". Tale libretto \u00e8 stato revisionato a partire da aprile 2017, includendo 151 cantici assumendo il titolo \"Cantiamo a Geova con gioia\".\nIl canto in una Sala del Regno dei Testimoni di Geova \u00e8 stato accompagnato da basi musicali registrate al pianoforte, o - in alcuni Paesi - da musica dal vivo, fino al 2015. Dal 2016 per il canto vengono utilizzate basi orchestrali uguali in ogni parte del mondo.\nIn diversi Paesi africani il canto \u00e8 invece eseguito a quattro voci e senza accompagnamento musicale. Nelle lingue di questi paesi il libretto non \u00e8 pubblicato con la tradizionale notazione musicale ma con il sistema tonic sol-fa, sistema che molti africani imparano a scuola da bambini.\nI cantici trattavano diversi argomenti come \"Geova Dio, Ges\u00f9, Dedicazione e battesimo, Fratellanza cristiana, Giovani, Guerra teocratica, Lodi a Geova, Paradiso, Parola di Dio, Preghiera\" e \"Qualit\u00e0 cristiane\".\nTutte queste melodie sono riprodotte anche con brani ad orchestra e raccolte nei volumi Kingdom Melodies.\nUno dei cantici storici dei testimoni di Geova, \u00e8 il numero 61, dell'attuale libretto dei cantici: \"Cantiamo a Geova con gioia\"; dal titolo: \"Testimoni, avanti!\" (titolo originale: \"Forward, You Witnesses!\"). Fu composto nel 1942 nel Campo di concentramento di Sachsenhausen dal testimone di Geova detenuto, Erich Frost. Da allora \u00e8 stato riproposto in tutte le edizioni dei libretti di cantici dei Testimoni, fino ai nostri giorni. Il cantico incita a restare saldi, fermi e a procedere in \"avanti\", nonostante l'ostilit\u00e0 di Satana, perch\u00e9 sar\u00e0 Geova a rafforzare il perseguitato."}
{"id": "1766543", "revid": "36426", "url": "https://it.wikipedia.org/wiki?curid=1766543", "title": "Palazzo Bartolommei-De Rossi", "text": "Palazzo Bartolommei si trova in piazza Gaetano Salvemini 21 a Firenze, angolo via Fiesolana, su un lato che, prima del 1936, faceva parte di via Sant'Egidio (in un tratto che era chiamato \"via dello Sprone\"). \nStoria e descrizione.\nSi tratta di un elegante palazzo con sobrie decorazioni settecentesche, frutto della riunificazione di varie case che sono documentate ai primi del Quattrocento come propriet\u00e0 dei Del Grasso. Nel 1678 pass\u00f2 per eredit\u00e0 all'Ospedale degli Innocenti e venne tenuto a livello dagli Asini e dai Poltri. Nel 1773 fu venduto al marchese Girolamo Bartolommei, al quale si devono i lavori di definitiva riunificazione del fronte. \nAl di l\u00e0 dell'aspetto con il quale oggi l'edificio prospetta sulla piazza, il palazzo mostra uno sviluppo in pianta assolutamente particolare, che \u00e8 stato oggetto di uno studio da parte di Gian Luigi Maffei, sulla base di un cabreo conservato nell'archivio storico dell'Ospedale degli Innocenti che ne descrive lo stato di fatto all'anno 1779: \"la destinazione dei vani descritta nel cabreo fa supporre in quel momento un uso a palazzo senza che la conformazione compositiva fosse adeguata: la struttura e la posizione della scala, la ridotta organizzazione gerarchica dei vani mostrano un campione di edilizia che \u00e8 rimasto congelato, fossilizzato in una fase del processo abitativo intermedio tra la corte - intesa come modificazione altomedioevale della \"domus\" - la corte mercantile e il palazzo prerinascimentale\". \nLungo il fronte su via Fiesolana \u00e8 l'accesso carraio alla corte, dove era il pozzo e l'accesso alle stalle e alle rimesse."}
{"id": "1766556", "revid": "287204", "url": "https://it.wikipedia.org/wiki?curid=1766556", "title": "Arrah (India)", "text": "Arrah (o Ara) \u00e8 una suddivisione dell'India, classificata come \"municipality\", di 203.395 abitanti, capoluogo del distretto di Bhojpur, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 34' 0 N e 84\u00b0 40' 0 E e ha un'altitudine di 50 .\nSociet\u00e0.\nEvoluzione demografica.\nAl censimento del 2001 la popolazione di Arrah assommava a 203.395 persone, delle quali 109.876 maschi e 93.519 femmine. I bambini di et\u00e0 inferiore o uguale ai sei anni assommavano a 29.866, dei quali 15.711 maschi e 14.155 femmine. Infine, coloro che erano in grado di saper almeno leggere e scrivere erano 135.379, dei quali 80.792 maschi e 54.587 femmine."}
{"id": "1766559", "revid": "188323", "url": "https://it.wikipedia.org/wiki?curid=1766559", "title": "Snodo sferico", "text": ""}
{"id": "1766560", "revid": "188323", "url": "https://it.wikipedia.org/wiki?curid=1766560", "title": "Testa a snodo", "text": ""}
{"id": "1766563", "revid": "1669436", "url": "https://it.wikipedia.org/wiki?curid=1766563", "title": "Rotonda (architettura)", "text": "Una rotonda \u00e8, in architettura, un edificio a base circolare coperto da una cupola, risultando essere un caso particolare degli edifici a pianta centrale.\nLa definizione pu\u00f2 anche riferirsi ad una stanza rotonda all'interno di un edificio.\nTalvolta il termine \"rotonda\" viene utilizzato anche per edifici con pianta centrale, ma non circolare, con cupola: \u00e8 il caso di Villa Almerico Capra di Andrea Palladio (Vicenza), comunemente chiamata \"La Rotonda\", che presenta una pianta quadrata con al centro una grande aula circolare ricoperta da una cupola.\nUn padiglione pu\u00f2 essere una rotonda, in quanto \u00e8 spesso a pianta circolare con cupola.\nStoria.\nLa tipologia della rotonda fu utilizzata nell'architettura romana, soprattutto per monumenti funebri come il Mausoleo di Cecilia Metella, ninfei come quello degli Horti Liciniani (cosiddetto tempio di Minerva Medica), ma anche per edifici templari come il tempio di Vesta, anche se l'esempio pi\u00f9 famoso \u00e8 il Pantheon.\nNel periodo paleocristiano la tipologia trov\u00f2 una certa diffusione, probabilmente sull'esempio della rotonda dell\"'Anastasis\" sorta su presunto luogo della resurrezione di Cristo ed integrata nella basilica del Santo Sepolcro a Gerusalemme che, per il suo grande prestigio, rappresent\u00f2 un modello duraturo per l'architettura occidentale, fino a tutto il medioevo.\nTra gli esempi presenti a Roma vi sono il mausoleo di Santa Costanza e Santo Stefano Rotondo.\nAnche l'architettura romanica continu\u00f2 ad utilizzare la rotonda per battisteri ed edifici religiosi minori. Una particolare diffusione si ritrova per esempio in Lombardia.\nIl modello della rotonda nell'architettura rinascimentale \u00e8 il tempietto di San Pietro in Montorio che influenzer\u00e0 realizzazioni fino all'epoca neoclassica.\nChiese circolari.\nLe chiese rotonde, o circolari, sono gli edifici di culto cristiano a pianta circolare.\nLa forma che ne risulta \u00e8, conseguentemente, cilindrica, spesso mascherata, per\u00f2, da un rivestimento poligonale, di norma ottagonale.\nL'origine architettonica pare essere la basilica della \"Anastasis\" (\u00abresurrezione\u00bb) di Gerusalemme, che conteneva i resti della grotta che l'imperatrice Elena e il vescovo Macario avevano identificato come luogo di sepoltura di Ges\u00f9, oggi inserita nella grande Basilica del Santo Sepolcro.\nEsempi.\nTra le chiese a pianta circolare, si possono ricordare:"}
{"id": "1766565", "revid": "188323", "url": "https://it.wikipedia.org/wiki?curid=1766565", "title": "Cuscinetto a sfere", "text": ""}
{"id": "1766569", "revid": "161374", "url": "https://it.wikipedia.org/wiki?curid=1766569", "title": "Dragon Wars (film)", "text": ""}
{"id": "1766573", "revid": "767487", "url": "https://it.wikipedia.org/wiki?curid=1766573", "title": "Dragon Wars", "text": "Dragon Wars (\"D-War\") \u00e8 una pellicola cinematografica del 2007 diretta da Hyung-Rae Shim; \u00e8 stata distribuita in Italia direttamente come DVD a partire dal 18 marzo 2008.\nTrama.\nLa storia, che ha inizio nell'antica Corea, narra della decisione del paradiso di premiare un \"imoogi\", un immenso serpente, per la sua bont\u00e0, e trasformarlo in un drago; per ottenere la trasformazione l\"'imoogi\" deve mangiare una determinata fanciulla, al compimento dei suoi venti anni. Un altro imoogi, malvagio, chiamato Buraki, \u00e8 per\u00f2 allettato dalla possibilit\u00e0 di diventare un drago e tenta cos\u00ec di mangiare la ragazza, che per\u00f2 si suicida insieme col suo protettore.\nNella Los Angeles contemporanea nasce la reincarnazione della mitica fanciulla, affinch\u00e9 l'imoogi buono possa finalmente trasformarsi in un drago. Ma anche Buraki \u00e8 a conoscenza del fatto e, per catturare la fanciulla, sar\u00e0 disposto anche a scatenare la sua armata contro Los Angeles, provocando immensi danni alla metropoli."}
{"id": "1766575", "revid": "484532", "url": "https://it.wikipedia.org/wiki?curid=1766575", "title": "Viviani della Robbia", "text": "I Viviani della Robbia costituiscono una famiglia fiorentina che, in origine, aveva il solo cognome \"Viviani\". A questa famiglia appartenevano giuristi e notai che fin dal Trecento lavoravano con i mercanti fiorentini anche all'estero.\nLa famiglia dei Viviani della Robbia ebbe diciassette priori e tre gonfalonieri.\nNel 1645 al cognome \"Viviani\" fu aggiunto quello \"della Robbia\", dopo una acquisizione dovuta a successione. I Viviani della Robbia ebbero il Priorato di Montalcino per l'Ordine di Santo Stefano."}
{"id": "1766581", "revid": "107831", "url": "https://it.wikipedia.org/wiki?curid=1766581", "title": "XXX Olimpiade", "text": ""}
{"id": "1766582", "revid": "123984040", "url": "https://it.wikipedia.org/wiki?curid=1766582", "title": "Padiglione (architettura)", "text": "Il padiglione \u00e8 un piccolo edificio, spesso a una sola stanza, situato all'esterno di un edificio principale. Esso \u00e8 spesso di base circolare, \u00e8 quindi una rotonda. Ai giorni nostri invece si intende una costruzione, provvisoria o definitiva, a volte modulare, spesso costruita per formare un complesso di padiglioni utilizzati per esempio in avvenimenti fieristici o mostre.\nDescrizione.\nFino alla met\u00e0 del XX secolo, la struttura a padiglioni era solitamente utilizzata anche per la costruzione di ospedali, fino a quando poi si \u00e8 optato per la soluzione strutturale a monoblocco.\nViene denominato padiglione anche uno spazio coperto di un complesso edilizio non direttamente collegato alla struttura principale, ma che pu\u00f2 condividere con essa spazi comuni."}
{"id": "1766583", "revid": "107831", "url": "https://it.wikipedia.org/wiki?curid=1766583", "title": "XXVII Olimpiade", "text": ""}
{"id": "1766585", "revid": "107831", "url": "https://it.wikipedia.org/wiki?curid=1766585", "title": "XXVI Olimpiade", "text": ""}
{"id": "1766587", "revid": "107831", "url": "https://it.wikipedia.org/wiki?curid=1766587", "title": "XXV Olimpiade", "text": ""}
{"id": "1766588", "revid": "107831", "url": "https://it.wikipedia.org/wiki?curid=1766588", "title": "XXIV Olimpiade", "text": ""}
{"id": "1766591", "revid": "107831", "url": "https://it.wikipedia.org/wiki?curid=1766591", "title": "XXIII Olimpiade", "text": ""}
{"id": "1766592", "revid": "107831", "url": "https://it.wikipedia.org/wiki?curid=1766592", "title": "XXII Olimpiade", "text": ""}
{"id": "1766594", "revid": "107831", "url": "https://it.wikipedia.org/wiki?curid=1766594", "title": "XXI Olimpiade", "text": ""}
{"id": "1766595", "revid": "107831", "url": "https://it.wikipedia.org/wiki?curid=1766595", "title": "XX Olimpiade", "text": ""}
{"id": "1766596", "revid": "107831", "url": "https://it.wikipedia.org/wiki?curid=1766596", "title": "XVII Olimpiade", "text": ""}
{"id": "1766597", "revid": "107831", "url": "https://it.wikipedia.org/wiki?curid=1766597", "title": "XIX Olimpiade", "text": ""}
{"id": "1766598", "revid": "107831", "url": "https://it.wikipedia.org/wiki?curid=1766598", "title": "XVIII Olimpiade", "text": ""}
{"id": "1766599", "revid": "287204", "url": "https://it.wikipedia.org/wiki?curid=1766599", "title": "Bhagalpur", "text": "Bhagalpur \u00e8 una suddivisione dell'India, classificata come \"municipal corporation\", di 340.349 abitanti, capoluogo del distretto di Bhagalpur e della divisione di Bhagalpur, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 15' 0 N e 87\u00b0 0' 0 E e ha un'altitudine di 40 .\nSociet\u00e0.\nEvoluzione demografica.\nAl censimento del 2001 la popolazione di Bhagalpur assommava a 340.349 persone, delle quali 182.704 maschi e 157.645 femmine. I bambini di et\u00e0 inferiore o uguale ai sei anni assommavano a 48.463, dei quali 24.892 maschi e 23.571 femmine. Infine, coloro che erano in grado di saper almeno leggere e scrivere erano 218.986, dei quali 127.403 maschi e 91.583 femmine."}
{"id": "1766602", "revid": "107831", "url": "https://it.wikipedia.org/wiki?curid=1766602", "title": "XVI Olimpiade", "text": ""}
{"id": "1766604", "revid": "107831", "url": "https://it.wikipedia.org/wiki?curid=1766604", "title": "XV Olimpiade", "text": ""}
{"id": "1766605", "revid": "107831", "url": "https://it.wikipedia.org/wiki?curid=1766605", "title": "XIV Olimpiade", "text": ""}
{"id": "1766606", "revid": "21880", "url": "https://it.wikipedia.org/wiki?curid=1766606", "title": "Astro settembrino", "text": ""}
{"id": "1766607", "revid": "107831", "url": "https://it.wikipedia.org/wiki?curid=1766607", "title": "XIII Olimpiade", "text": ""}
{"id": "1766608", "revid": "107831", "url": "https://it.wikipedia.org/wiki?curid=1766608", "title": "XII Olimpiade", "text": ""}
{"id": "1766610", "revid": "107831", "url": "https://it.wikipedia.org/wiki?curid=1766610", "title": "XI Olimpiade", "text": ""}
{"id": "1766612", "revid": "1904508", "url": "https://it.wikipedia.org/wiki?curid=1766612", "title": "Federico d'Orange-Nassau", "text": "Biografia.\nInfanzia.\nCrebbe alla corte di suo nonno Federico Guglielmo II di Prussia e di suo zio Federico Guglielmo III di Prussia; uno dei suoi precettori fu Karl von Clausewitz. A sedici anni combatt\u00e9 alla battaglia di Lipsia e fu il primo della sua dinastia a far ritorno nei Paesi Bassi nel mese di dicembre del 1813; poich\u00e9 non parlava olandese fu mandato all'universit\u00e0 di Leida per migliore la propria educazione. \nQuando Napoleone Bonaparte torn\u00f2 dall'Elba durante i Cento giorni al principe fu ordinato di staccarsi dall'esercito guidato da Wellington e di posizionarsi nelle retrovie, presso Braine, in modo da intervenire se la battaglia di Waterloo fosse stata persa.\nPrincipe dei Paesi Bassi.\nSecondo un trattato dinastico, Federico avrebbe ereditato i possessi tedeschi della Casa di Orange-Nassau alla morte del padre, ma non essendo questi pi\u00f9 di loro propriet\u00e0, medit\u00f2 di cedere le sue pretese in cambio del Granducato di Lussemburgo: nel 1816 lasci\u00f2 cadere ogni pretesa in cambio di vaste propriet\u00e0 nei Paesi Bassi e per il titolo di Principe dei Paesi Bassi.\nNel 1826 venne nominato Commissario generale al Ministero della Guerra: con questo incarico riorganizz\u00f2 l'esercito basandosi sul modello prussiano e fond\u00f2 l'Accademia Militare di Breda e fece equipaggiare l'esercito con un armamento moderno. Nel 1829 Federico fu candidato al trono greco ma rifiut\u00f2, non volendo divenire sovrano di un paese di cui ignorava lingua e tradizioni. Durante la rivoluzione belga del 1830, Federico comand\u00f2 le truppe mandate a Bruxelles per sopprimere la ribellione e dopo l'indipendenza del Belgio partecip\u00f2 alla campagna dei dieci giorni del 1831.\nMatrimonio.\nIl principe Federico si spos\u00f2 il 21 maggio 1825 con la sua prima cugina Luisa, figlia del re Federico Guglielmo III di Prussia e della regina Luisa di Meclemburgo-Strelitz.\nUltimi anni e morte.\nQuando suo padre abdic\u00f2 nel 1840, Federico si ritir\u00f2 a vita privata nelle sue propriet\u00e0 a Wassenaar ma alla morte di suo fratello maggiore Guglielmo II dei Paesi Bassi, il nuovo re suo nipote Guglielmo III dei Paesi Bassi lo richiam\u00f2 alla vita pubblica ed nel 1849 lo cre\u00f2 Ispettore generale dell'esercito, carica che tenne fino al 1868, quando si dimise per il mancato sostegno ai suoi piani di ammodernamento dell'esercito.\nIl principe Federico mor\u00ec a Wassenaar l'8 settembre 1881.\nMassoneria.\nFu iniziato in Massoneria nel 1816 a Berlino, nella Loggia \"Ai Tre Globi\" e durante sessant'anni fu Gran maestro del Grande Oriente dei Paesi Bassi e fu protettore della Loggia massonica austriaca \"Munificentia\" di Karlsbad quando la Massoneria fu proibita in Austria. Fece dono al Grande Oriente dei Paesi Bassi della \"Bibliotheca Klossiana\" di opere massoniche di Francoforte sul Meno e della sede della Gran Loggia all'Aia.\nDiscendenza.\nIl principe Federico e Luisa di Prussia ebbero quattro figli:"}
{"id": "1766613", "revid": "1873017", "url": "https://it.wikipedia.org/wiki?curid=1766613", "title": "Campionati europei di karate 2008", "text": "La 43\u00aa edizione dei campionati europei di karate si \u00e8 disputata a Tallinn dal 2 al 4 maggio 2008."}
{"id": "1766614", "revid": "107831", "url": "https://it.wikipedia.org/wiki?curid=1766614", "title": "X Olimpiade", "text": ""}
{"id": "1766615", "revid": "107831", "url": "https://it.wikipedia.org/wiki?curid=1766615", "title": "VIII Olimpiade", "text": ""}
{"id": "1766616", "revid": "107831", "url": "https://it.wikipedia.org/wiki?curid=1766616", "title": "IX Olimpiade", "text": ""}
{"id": "1766617", "revid": "767487", "url": "https://it.wikipedia.org/wiki?curid=1766617", "title": "Tenkodogo", "text": "Tenkodogo \u00e8 un dipartimento del Burkina Faso classificato come citt\u00e0, capoluogo della provincia di Boulgou, facente parte della Regione del Centro-Est.\nIl dipartimento si compone del capoluogo e di altri 83 villaggi: Bado, Baleme, Bampela, Basbedo, Baskoure, Bassare, Belce, Bidiga, Bissiga De Gando, Boura, Cella, Cella De Loanga, Daze, Donsene, Donsene-Yarce, Doubguin-Ouantanghin, Doure, Gando I, Gando II, Gambaghin, Gaskom, Gouni-Peulh, Guella, Kabri, Kampoaga, Kassougou, Koama, Kokoaga-Ouest, Kou, Koughin, Koknoghin, Labretenga, Lebce, Leda, Loanga, Loanga Peulh, Loukou, Loukou-Peulh, Malenga-Nagsore, Malenga-Yarce, Milla, Moaga, Naba-Sougdin, Nama, Ningare, Ouamne, Ouanagou, Oueguedo, Oueguedo-Peulh, Oueguedo-Yarce, Oueloghin, Ounzeogo, Ounzeogo-Peulh, Ourema, Piougou, Piroukou, Pouswaka, Pouswaka-Peulh, Sabtenga, Sago, Sampa, Sassema, Sassema-Peulh, Sebretenga, Sebretenga De Godin, Sigriyaoghin, Silmiougou, Sone, Sorbin, Soumagou, Tenonghin, Tenonghin-Peulh, Tisselin, Tisselin-Yarce, Teodoure, Toghin, Vag-Vaguin, Zabatorla, Zaka, Zandoubre, Zano, Zeke e Zoromdougou."}
{"id": "1766618", "revid": "1714743", "url": "https://it.wikipedia.org/wiki?curid=1766618", "title": "Alessandro di Orange-Nassau", "text": "Biografia.\nEccellente cavallerizzo, fu Tenente-Generale ed Ispettore dell'Arma della Cavalleria fino alla morte; da lui ha preso il nome il reggimento di Ussari \"Prins Alexander\".\nVerso il 1840 ci fu l'idea di farlo sposare ad Isabella II di Spagna quando fosse cresciuta (la regina era nata nel 1830), il che avrebbe fatto di lui il nuovo Reggente di Spagna. Tuttavia, l'opposizione da parte degli altri stati e case reali, e le obiezioni di carattere religioso mosse da Guglielmo II (Isabella era cattolica) impedirono che l'idea andasse in porto.\nAlessandro contrasse la tubercolosi e per i motivi di salute nel novembre del 1847 si spost\u00f2 verso i climi pi\u00f9 asciutti di Madera, dove comunque mor\u00ec il 20 febbraio 1848 all'et\u00e0 di 29 anni. Venne sepolto nella cripta reale della Nieuwe Kerk a Delft."}
{"id": "1766619", "revid": "107831", "url": "https://it.wikipedia.org/wiki?curid=1766619", "title": "VII Olimpiade", "text": ""}
{"id": "1766620", "revid": "107831", "url": "https://it.wikipedia.org/wiki?curid=1766620", "title": "VI Olimpiade", "text": ""}
{"id": "1766621", "revid": "107831", "url": "https://it.wikipedia.org/wiki?curid=1766621", "title": "V Olimpiade", "text": ""}
{"id": "1766623", "revid": "107831", "url": "https://it.wikipedia.org/wiki?curid=1766623", "title": "IV Olimpiade", "text": ""}
{"id": "1766624", "revid": "107831", "url": "https://it.wikipedia.org/wiki?curid=1766624", "title": "III Olimpiade", "text": ""}
{"id": "1766625", "revid": "107831", "url": "https://it.wikipedia.org/wiki?curid=1766625", "title": "II Olimpiade", "text": ""}
{"id": "1766626", "revid": "107831", "url": "https://it.wikipedia.org/wiki?curid=1766626", "title": "I Olimpiade", "text": ""}
{"id": "1766629", "revid": "116889393", "url": "https://it.wikipedia.org/wiki?curid=1766629", "title": "Milanino", "text": "Il Milanino (\"Milanin\" in dialetto milanese, : ) \u00e8 un quartiere giardino della citt\u00e0 metropolitana di Milano, ideato nel 1906 e realizzato a partire dal 1912 nell'allora Comune di Cusano sul Seveso, in seguito ribattezzato \"Cusano Milanino\" (1915).\nNel 2012 le Poste Italiane hanno celebrato il centenario dell'inizio della costruzione indicando il Milanino come la prima Citt\u00e0 Giardino d'Italia.\nGeografia fisica.\nIl Milanino costituisce parte della conurbazione dei centri a nord di Milano, dove le aree edificate di Cormano, Cusano, Cinisello, Balsamo, Paderno, Sesto San Giovanni e Bresso si estendono senza soluzione di continuit\u00e0.\nStoria.\nIl Milanino fu ideato nel 1906, su modello delle citt\u00e0-giardino realizzate in Inghilterra presso Londra (Letchworth e Welwyn).\nPromotrice dell'iniziaiva fu l'Unione Cooperativa di Luigi Buffoli; il progetto del quartiere, incentrato su un ampio asse alberato rettilineo (attuale \"viale Buffoli\") e su sinuose strade residenziali, fu curato dall'ing. Giannino Ferrini.\nLa costruzione fu iniziata nel 1912, ma incontr\u00f2 dapprima le difficolt\u00e0 dello scoppio della guerra, poi del clima non favorevole alla cooperazione. Si trascin\u00f2, pertanto stancamente fino alla seconda guerra mondiale; i motivi dell'insuccesso del progetto furono la difficolt\u00e0 di collegamenti con Milano, successivamente rimediati con la costruzione di una variante della tranvia Milano-Carate/Giussano a fianco del quartiere stesso con una diramazione lungo viale Cooperazione, e la mancanza di attrattivit\u00e0 del luogo e del quartiere stesso.\nNel 1943 vaste aree ancora inedificate del quartiere furono acquistate dal comune di Milano per realizzarvi casette per gli sfollati dei bombardamenti, ma anche questa iniziativa non ebbe alcun successo.\nInfrastrutture e trasporti.\nIl Milanino \u00e8 lambito a ovest dalla strada provinciale 9 Vecchia Valassina che collega Milano (Piazzale Maciachini) a Giussano.\nIl quartiere non \u00e8 servito da linee metropolitane o ferroviarie.\nAlcune autobus, gestite da ATM, collegano il Milanino ai quartieri limitrofi e al centro di Milano.\nPrima ancora della sua fondazione, dal 1890 al 1918 il Milanino era attraversato dalla Tranvia Cusano-Cinisello-Monza, gestita dalla \"Lombardy\". Sospeso il servizio, tuttavia l'armamento della linea fu mantenuto per diversi anni e la concessione fu ceduta nel 1924 alla Societ\u00e0 Trazione Elettrica Lombarda (STEL). Nell'ambito del rinnovo della Tranvia Milano-Carate/Giussano, la societ\u00e0 lombarda ritenne necessario riattivare un servizio tra Cusano e il Milanino. Con il Regio Decreto 1\u00ba maggio 1930, n\u00b0 681, la STEL ottenne la concessione per ricostruire, in trazione elettrica a 600 volt in corrente continua, il tronco fra i due quartieri. Furono quindi rimossi i binari in sede promiscua della vecchia tranvia, mentre la nuova fu posta in sede separata, affiancata all'attuale viale della Cooperazione, quindi a nord del percorso originario. Il servizio venne aperto il 15 maggio 1931 e rimase attivo fino al 18 aprile 1999.&lt;br&gt;\nIl Milanino \u00e8 sempre stato, poi, lambito dalla tranvia interurbana Milano\u2013Carate, che percorreva la provinciale Valassina. Nel 1926 fu attivata una breve variante di tracciato per servire meglio la parte nord del quartiere. A partire dal 30 settembre 2011, questa tranvia interurbana \u00e8 stata soppressa."}
{"id": "1766630", "revid": "2106173", "url": "https://it.wikipedia.org/wiki?curid=1766630", "title": "DisplayID", "text": "Display-ID \u00e8 un nuovo standard distribuito la prima volta l'11 febbraio 2008 dalla Video Electronics Standards Association (VESA) per risolvere i problemi di convergenza dei vari dispositivi di visualizzazione.\nObiettivo.\nLa precedente codifica EDID DDC2B, infatti, non era stata pensata per descrivere anche i display embedded, ossia quelli integrati in dispositivi mentre lo standard Display-ID risolve questo problema.\nL'intenzione dello standard Display-ID \u00e8 di unificare la struttura di dati dei display che attualmente sono state sviluppate in modo differente nei sistemi IT e in quelli embedded, con il risultato di diverse estensioni proprietarie che complicano l'utilizzo dello stesso display su dispositivi diversi. Il mercato dei display sta diventando sempre pi\u00f9 variegato e si stanno producendo dispositivi pi\u00f9 specializzati, mentre il mercato sta continuando a convergere rapidamente quindi si \u00e8 reso indispensabile progettare uno standard universale adatto in ogni campo.\nImplementazioni.\nIl 6/3/2008 la Video Electronics Standards Association (VESA) ha annunciato che sono usciti i primi prodotti che supportano il nuovo standard.\nIn particolare Intel ha annunciato che implementer\u00e0 Display-ID su Intel Embedded Graphic Drivers per l'architettura Embedded Intel Architecture-Based Chipsets rendendo cos\u00ec lo standard disponibile a tutto l'universo dei PC.\nUn altro vantaggio di Display-ID \u00e8 il suo tool di sviluppo che permette di implementare con grande rapidit\u00e0 ed intelligenza tutte le informazioni necessarie a Display-ID incluse quelle di timing.\nCaratteristiche.\nMentre il precedente standard EDID era stato pensato solo per descrivere le caratteristiche di un monitor per PC, Display-ID \u00e8 stato pensato in modo pi\u00f9 universale. le vecchie strutture di dati da 128 Byte o 256 Byte sono sorpassate da un nuovo formato variabile.\nCiascun blocco di informazioni descrive una parte logica del display come la sua interfaccia, la tecnologia del display, le informazioni di timing e quelle specifiche del produttore. Il sistema di codifica \u00e8 a prova di future implementazioni perch\u00e9 pu\u00f2 crescere in ogni momento semplicemente descrivendo nuovi blocchi.\nI blocchi stessi sono, poi, a loro volta costruiti in modo flessibile. Sia l'intestazione dei blocchi che la loro struttura di dati possono essere definiti in modo variabile in modo da non dover essere limitati da uno specifico numero di byte. Questa flessibilit\u00e0 si traduce, inoltre, in un data set solitamente pi\u00f9 piccolo di quello fisso, infatti le prime implementazioni LVDS necessitano solo di 81 byte invece dei 128 di EDID 1.3 o 256 di EDID 2.0.\nOperativit\u00e0.\nDisplay-ID non definisce nuove connessioni fisiche o elettriche. Opera sul bus I\u00b2C ed \u00e8 scritto interamente sulla EEPROM del display in modo da poter essere letto dal Display Data Channel.\nRispetto agli standard precedenti c'\u00e8 per\u00f2 una grande differenza per gli sviluppatori che devono implementare una nuova struttura di dati, in quanto solo i dati necessari devono essere inseriti. Ad esempio nei dispositivi embedded diverse informazioni possono essere omesse se non sono necessarie riducendo notevolmente i tempi di sviluppo e garantendo una maggiore compatibilit\u00e0 verso il futuro."}
{"id": "1766631", "revid": "599013", "url": "https://it.wikipedia.org/wiki?curid=1766631", "title": "Maxi L\u00f3pez", "text": "Biografia.\nIl 28 maggio 2008 sposa a Belgrano con rito civile la modella e soubrette Wanda Nara ; il 31 maggio seguente ha luogo la cerimonia religiosa. La coppia ha tre figli: Valentino Gast\u00f3n (nato il 25 gennaio 2009), Constantino (nato il 18 dicembre 2010) e Benedicto (nato il 20 febbraio 2012). Nel novembre 2013 la coppia annuncia di voler procedere alla separazione.\nPossiede il passaporto italiano. \u00c8 soprannominato \"La Gallina de Oro\" (in italiano \"la gallina d'oro\").\nCaratteristiche tecniche.\nEra un attaccante dotato di una buona potenza fisica e di un ottimo tiro, abile nell'aprire spazi per i compagni di squadra, ai tempi del Catania si \u00e8 rivelato un buon finalizzatore.\nCarriera.\nClub.\nRiver Plate.\nMaxi L\u00f3pez comincia la sua carriera in Argentina nel River Plate. All'et\u00e0 di 17 anni debutta in prima squadra con la quale vince i campionati di Clausura 2002, 2003 e 2004 totalizzando 16 reti in 70 partite disputate, di cui 13 in 56 gare di campionato.\nBarcellona.\nNel gennaio del 2005 il Barcellona lo acquista per circa 6,5 milioni di euro per sostituire l'infortunato Henrik Larsson. Debutta nella Liga il 6 febbraio 2005 giocando gli ultimi 13 minuti nella partita persa per 2-0 al Camp Nou contro l'Atl\u00e9tico Madrid. Esordisce nelle competizioni UEFA per club il 23 febbraio 2005 nell'andata degli ottavi di finale della Champions League contro il Chelsea, partita nella quale segna un gol e serve un assist per il 2-1 finale; il risultato per\u00f2 non basta per far accedere la squadra catalana ai quarti di finale della competizione data la sconfitta per 4-2 nella partita di ritorno.\nIl 30 aprile 2005 si infortuna al quinto metatarso del piede destro e rimane indisponibile per tre mesi. Nella stessa stagione conquista il campionato e all'inizio della seguente la Supercoppa di Spagna. Dopo aver recuperato dal suo infortunio, rientra in campo il 1\u00ba marzo 2006 nella partita contro l'Espanyol, terminata con il risultato di 0-0, ma successivamente rimane ai margini della squadra. Il calciatore argentino riesce comunque a vincere sia la Liga che la Champions League, giocando anche nella semifinale di andata contro il Milan, battuto per 1-0 in trasferta: entra infatti ad un minuto dalla fine dei tempi regolamentari al posto di Ronaldinho.\nMaiorca, FK Mosca e Gr\u00eamio.\nIl 14 giugno 2006, in seguito all'arrivo dell'attaccante islandese Ei\u00f0ur Gu\u00f0johnsen al Barcellona, Maxi L\u00f3pez viene ceduto in prestito al Maiorca, dove per\u00f2 non ripaga le aspettative segnando solo 3 gol in 29 partite e a fine stagione ritorna al Barcellona.\nIl 16 agosto 2007 viene ufficializzato il suo trasferimento all'FK Mosca per una cifra pari a 2 milioni di euro. Con il club russo l'attaccante colleziona 9 gol in 22 presenze in campionato.\nIl 13 febbraio 2009 il Gr\u00eamio annuncia l'arrivo del calciatore con la formula del prestito annuale. Nel giorno del suo debutto nel match valido per il Campionato Ga\u00facho contro il Santa Cruz \u00e8 andato subito in gol. Il 18 marzo 2009 esordisce all'Est\u00e1dio Ol\u00edmpico Monumental di Porto Alegre andando ancora in rete. A fine stagione saranno 17 i gol siglati in 41 presenze tra Campionato Ga\u00facho, S\u00e9rie A e Coppa Libertadores.\nCatania.\nIl 20 gennaio 2010 il Catania ufficializza l'arrivo di Maxi L\u00f3pez per 3 milioni di euro; l'attaccante firma un contratto fino al 30 giugno 2013 da circa 800.000 euro a stagione. Debutta in Serie A il 31 gennaio 2010, giocando 55 minuti nella sfida contro l'Udinese. Nella partita successiva, Lazio-Catania (0-1), segna il suo primo gol in maglia rossoazzurra. Il 3 aprile 2010, giorno del suo ventiseiesimo compleanno, sigla la sua prima doppietta nel campionato italiano nel derby di Sicilia contro il Palermo. Chiude il campionato in doppia cifra, realizzando 11 gol in 17 partite che contribuiscono in maniera determinante alla permanenza in Serie A degli etnei.\nNella stagione successiva realizza 8 gol in 35 partite, contribuendo alla salvezza del Catania. Il 18 dicembre 2011, nella partita vinta per 2-0 dal Catania contro il Palermo, segna su calcio di rigore ed esce in lacrime, sostituito da Gonzalo Bergessio, in vista del suo addio al Catania, poi concretizzatosi nella sessione invernale di calciomercato.\nMilan.\nIl 27 gennaio 2012 viene ufficializzata la cessione dell'attaccante argentino al Milan, in prestito oneroso (1,5 milioni di euro) con diritto di riscatto fissato a 8 milioni di euro. Il calciatore ha firmato con la societ\u00e0 milanese un contratto fino al 30 giugno 2015 e percepir\u00e0 circa 700.000 euro fino alla fine della stagione 2011-2012 e 1,5 milioni di euro all'anno per le seguenti tre stagioni. Sceglie la maglia numero 21.\nEsordisce in maglia rossonera il 1\u00ba febbraio 2012 nella partita di campionato persa per 2-0 all'Olimpico di Roma contro la Lazio, subentrando a Mark van Bommel al 79\u00ba minuto di gioco. L'11 febbraio seguente, nella partita vinta dal Milan allo Stadio Friuli contro l'Udinese, segna il gol del momentaneo 1-1, il primo in Serie A con la maglia rossonera, e fornisce anche l'assist per il definitivo 1-2 di Stephan El Shaarawy. Al termine della stagione, ritorna al Catania.\nSampdoria.\nIl 10 luglio 2012 passa alla Sampdoria, con la formula del prestito oneroso (2,5 milioni di euro) con diritto di riscatto fissato a 6 milioni di euro. Il calciatore sceglie di indossare la maglia numero 10. Fa il suo debutto con la maglia blucerchiata il 18 agosto seguente, in occasione della partita di Coppa Italia contro la Juve Stabia, partita in cui mette a segno anche un gol; nonostante ci\u00f2 la Samp viene eliminata dalla competizione, a causa della sconfitta per 5-4 dopo i calci di rigore.\nSegna la sua prima rete in Serie A con la squadra genovese il 2 settembre 2012, nel corso del match giocato allo Stadio Luigi Ferraris contro il e vinto per 2-1. Il 16 settembre seguente segna invece la sua prima doppietta blucerchiata nella gara Pescara-Samp (2-3). Il 4 novembre 2012, in occasione del match interno contro l'Atalanta (1-2), si infortuna al menisco esterno del ginocchio sinistro ed \u00e8 costretto ad operarsi. Il 10 marzo seguente ritorna al gol, siglando, su calcio di rigore nei minuti di recupero, l'unica rete blucerchiata nella trasferta persa contro il Cagliari per 3-1. La sua prima stagione con la Sampdoria si conclude con 17 presenze e 4 gol in campionato e un'apparizione con rete in Coppa Italia. Al termine della stagione ritorna a Catania.\nRitorno a Catania e nuovo prestito alla Sampdoria.\nDopo i prestiti al e alla ritorna ufficialmente al Catania e sceglie la maglia n\u00ba 10. Torna a vestire la casacca rossazzurra il 26 agosto in occasione della partita tra e Catania, terminata 2-1 a favore dei viola ed entra all'81' al posto di Sebasti\u00e1n Leto. Nel prosieguo della stagione viene relegato in panchina da mister Maran, sostituendo poi il titolare Gonzalo Bergessio quando questi s'infortuna il 30 ottobre 2013. Torna al gol in maglia rossazzurra il 9 novembre 2013 contro l'Udinese, nel match vinto per 1-0, siglando la rete decisiva su calcio di rigore.\nIl 28 gennaio 2014 torna alla , in prestito con opzione di riscatto. L'attaccante ha scelto di indossare la maglia numero 7. A Genova ritrova l'allenatore Sini\u0161a Mihajlovi\u0107, con cui aveva trascorso i primi sei mesi al Catania nel 2010. Il 3 febbraio seguente segna il gol vittoria nel Derby di Genova contro il , terminato 1-0 per i blucerchiati. La mezza stagione in blucerchiato comunque non \u00e8 positiva per il giocatore, che, partito come titolare nelle idee di mister Mihajlovi\u0107, perde poco dopo lo spazio in favore di Stefano Okaka. Il 9 giugno torna quindi per il fine prestito a Catania.\nChievoVerona.\nIl 30 giugno 2014 firma un contratto annuale con opzione per il secondo in caso di salvezza per il ChievoVerona con un ingaggio da 600.000 euro. Al Catania, a cui era legato da un contratto fino al 2015, vanno 1,2 milioni di euro. Esordisce con la maglia gialloblu il 22 agosto nella partita persa 1-0 contro il Pescara valevole per il Terzo Turno Eliminatorio di Coppa Italia. Realizza il suo unico gol con la maglia gialloblu in Serie A alla 2\u00aa giornata contro il al San Paolo: partita terminata 1-0 in favore dei \"Clivensi\". In tutto colleziona 14 presenze.\nTorino.\nIl 13 gennaio 2015 passa a titolo definitivo al Torino; con il club granata firma un contratto di 6 mesi con opzione per un altro anno. Il giorno dopo esordisce con la maglia granata in Torino-, gara valida per gli ottavi di finale di Coppa Italia. Il 18 gennaio in occasione di -Torino (2-3), segna il gol vittoria, il suo primo gol in maglia granata. Il 19 febbraio mette a segno una doppietta nel primo tempo di Torino-Athletic Bilbao, andata dei sedicesimi di Europa League riuscendo cos\u00ec a segnare in cinque campionati diversi (argentino, spagnolo, russo, brasiliano e italiano) e in tutte le competizioni internazionali (Copa Libertadores, Copa Sudamericana, Champions League ed Europa League). Complessivamente sono 11 i gol segnati nelle 23 partite disputate.\nIl 1\u00ba dicembre 2015 realizza il primo gol in Coppa Italia, nel 4-1 contro il . Nella prima parte della stagione 2016-2017 trova meno spazio in campo, dapprima poich\u00e9 giudicato non in forma adeguata per giocare dal neo tecnico granata Sini\u0161a Mihajlovi\u0107, e quindi per l'affermazione del compagno Andrea Belotti, che nello schema dell'allenatore serbo occupa la posizione centrale del tridente d'attacco in sua vece. Termina il campionato con 16 presenze e 2 reti, messe a segno contro Roma e Lazio. Conclude la sua esperienza in maglia granata con 70 presenze e 20 reti.\nUdinese e Vasco da Gama.\nIl 31 agosto 2017 passa a titolo definitivo all'. Esordisce in maglia bianconera nella vittoria interna per 1-0 col del 10 settembre, e segna i suoi primi gol con la squadra friulana il 30 settembre, realizzando una doppietta nella vittoria per 4-0 sulla , sua ex squadra. Il 30 novembre, in Coppa Italia contro il , realizza un poker nell'8-3 finale. Complessivamente mette insieme 29 presenze e 6 gol.\nIl 15 luglio 2018 firma un contratto fino al 31 dicembre 2019 con i brasiliani del Vasco da Gama lasciando cos\u00ec l\u2019Italia dopo 8 anni e mezzo.\nCrotone, Sambenedettese e ritiro.\nIl 23 agosto 2019 fa ritorno in Italia dopo un anno, firmando un contratto annuale di circa 400.000\u20ac con il , societ\u00e0 di Serie B. Il 15 settembre fa il suo esordio assoluto nella serie cadetta in occasione del pareggio casalingo con l'Empoli. Il 26 gennaio 2020 trova il primo gol con i pitagorici trasformando il calcio di rigore del momentaneo pareggio contro lo Spezia, nella partita poi persa per 2-1. Sar\u00e0 l\u2019unico gol segnato in 14 apparizioni con i rossobl\u00f9, che centrano la promozione in Serie A.\nIl 6 agosto 2020 firma per la , club di Serie C, siglando un accordo su base annuale con inserimento di una clausola che farebbe scattare il rinnovo automatico in caso di promozione in Serie B. Disputa la prima partita in maglia rossobl\u00f9 il 23 settembre 2020, nel primo turno preliminare in Coppa Italia contro l', venendo espulso al termine del primo tempo e susseguentemente squalificato per tre turni dopo frasi ingiuriose rivolte al direttore di gara.\nIl 29 luglio 2021 affida ai social network il messaggio con cui comunica l'addio al calcio e la fine della propria carriera da giocatore.\nNazionale.\nNel 2001 prende parte con l'Under-17 Argentina al Campionato sudamericano e al Mondiale di categoria, dove disputa 5 partite segnando 3 gol.\nCon la Nazionale Argentina Under-20 nel 2003 partecipa al Campionato sudamericano Under-20, vinto in finale contro il Brasile, durante il quale scende in campo in 4 occasioni, tutte partendo dalla panchina e ai Giochi panamericani, dove segna il gol che decide la finale vinta anche in questa occasione contro il Brasile.\nStatistiche.\nPresenze e reti nei club.\n\"Statistiche aggiornate al 9 maggio 2021.\""}
{"id": "1766636", "revid": "287204", "url": "https://it.wikipedia.org/wiki?curid=1766636", "title": "Il marito in collegio", "text": "Il marito in collegio \u00e8 il terzo romanzo di Giovannino Guareschi, pubblicato nel 1944.\nL'opera \u00e8 una storia \"leggera\" e ironica, caratterizzata dallo stile tipico di Guareschi di fare satira sui costumi e di parlare di sentimenti con delicatezza. In essa si riflette sull'importanza dell'amore, dell'influenza della famiglia, e sugli onnipotenti e onnipresenti \"soldi\", che spesso decidono la vita delle persone, pi\u00f9 della loro volont\u00e0.\nNel testo vi \u00e8 un riferimento al paggio Fernando di \"Una partita a scacchi\" di Giuseppe Giacosa.\nDal romanzo \u00e8 stato tratto nel 1977 un film - con il medesimo titolo di \"Il marito in collegio\" - sceneggiato da Italo Terzoli e con la regia da Maurizio Lucidi."}
{"id": "1766640", "revid": "1543377", "url": "https://it.wikipedia.org/wiki?curid=1766640", "title": "Bitou", "text": "Bitou o Bittou \u00e8 un dipartimento del Burkina Faso classificato come citt\u00e0, situato della provincia di Boulgou, facente parte della Regione del Centro-Est.\nSuddivisione.\nIl dipartimento si compone del capoluogo e di altri 26 villaggi: Bekoure, Belayerla, Bourzoaga, Dema, Fottigue, Garanga, Gnangdin, Kankamogre, Kankamogre-Peulh, Kanyire, Kodemzoaga, Komtenga, Largue, Loaba, Loaba-Peulh, Mogande, Mogande-Peulh, Mogomnore, Nianle, Nohao, Sangabouli, Sawenga, Tiba, Zambanega, Zampa e Zekeze."}
{"id": "1766641", "revid": "86343", "url": "https://it.wikipedia.org/wiki?curid=1766641", "title": "Bittou", "text": ""}
{"id": "1766644", "revid": "1305772", "url": "https://it.wikipedia.org/wiki?curid=1766644", "title": "Palazzo Peruzzi", "text": ""}
{"id": "1766645", "revid": "174925", "url": "https://it.wikipedia.org/wiki?curid=1766645", "title": "Burkina Faso", "text": "Il Burkina Faso (IPA: ), fino al 1984, Alto Volta (), \u00e8 uno Stato indipendente dell'Africa occidentale privo di sbocchi sul mare.\nHa una superficie di e confina con il Mali a nord, il Niger a est, il Benin a sud-est, il Togo e il Ghana a sud e la Costa d'Avorio a sud-ovest.\nLa sua capitale \u00e8 Ouagadougou e la sua forma di governo \u00e8 una repubblica semipresidenziale il cui capo dello Stato, eletto ogni cinque anni, \u00e8 anche responsabile dell'esecutivo.\nI suoi abitanti si chiamano \"burkinab\u00e9\", in italiano termine invariato in genere e numero. La popolazione totale stimata al 2020 dal \"World Factbook\" della CIA \u00e8 di poco inferiore ai 21 milioni di abitanti, dato non certo poich\u00e9 il pi\u00f9 recente censimento nel Paese \u00e8 quello del 2006.\nEx colonia francese fino al 1960, in tale anno ottenne l'indipendenza assumendo il nome di Alto Volta, dal nome dell'omonimo fiume il cui corso superiore attraversa il Paese.\nIl 2 agosto 1984 l'allora presidente Thomas Sankara cambi\u00f2 il nome dell'Alto Volta in Burkina Faso che significa \"la terra degli uomini integri\" in more e in bambara, parlate rispettivamente dall'etnia mossi e dall'etnia dioula che vivono nel Paese. Il decreto presidenziale venne confermato dall'Assemblea Nazionale due giorni dopo.\nSeguendo le sorti di altri Paesi africani decolonizzati, il Burkina Faso \u00e8 stato caratterizzato per buona parte della sua storia indipendente da vari colpi di Stato e dittature esplicite o \"de facto\": un primo rovesciamento di regime si ebbe nel 1966 cui fece seguito un periodo dittatoriale fino al 1978; un secondo avvenne nel 1980 con un governo poi esautorato nel 1980; ad essi fece seguito il governo di impronta socialista e terzomondista di Thomas Sankara che fu ucciso da un avversario politico che tenne il potere dal 1987 al 2014; da tale data il Burkina Faso \u00e8 guidato da un presidente e un primo ministro civile e i militari non sono pi\u00f9 al governo diretto del Paese.\nLa lingua ufficiale del Burkina Faso \u00e8 il francese e la sua valuta \u00e8 il franco CFA dell'UEMOA, moneta condivisa con Paesi della stessa area africana come Benin, Costa d'Avorio, Niger e Senegal.\nPer la terza volta il Paese \u00e8 soggetto ad un colpo di stato, il 24 gennaio 2022, con l\u2019annuncio da parte dei militari di aver preso il controllo del Paese e del governo e di aver posto agli arresti il Presidente.\nStoria.\nPreistoria.\nCome tutta l'Africa occidentale la regione del Burkina Faso fu abitata fin dall'antichit\u00e0 (dai ai anni prima dell'era volgare) da popolazioni di cacciatori-raccoglitori; strumenti di pietra di questo periodo sono stati ritrovati a partire dal 1973. I primi insediamenti agricoli apparvero fra il 3600 e il 2600 a.C. Fra il XV e il X secolo a.C. si svilupp\u00f2 l'uso del ferro, della ceramica e della pietra levigata; a questo periodo risalgono anche i primi ritrovamenti che testimoniano riti funebri.\nFra i popoli che abitarono il Burkina Faso ci furono sicuramente i Dogon, localizzati nella parte settentrionale della regione, in seguito migrati verso Bandiagara. Altre popolazioni non ancora identificate costruirono alte mura nel sudovest e in Costa d'Avorio.\nFra il XV e il XVI secolo d.C. la regione del Burkina Faso fu uno dei centri economici pi\u00f9 importanti dell'impero Songhai.\nColonizzazione.\nI francesi iniziarono la colonizzazione della regione del Burkina Faso nel 1896, sottomettendo il regno Mossi di Ouagadougou. Il regno divenne un protettorato, e nel 1898 l'intera regione era sotto il controllo francese. Nel 1904, il protettorato fu annesso all'Africa Occidentale Francese, insieme agli odierni Senegal e Niger. I Burkinab\u00e9 parteciparono alla Prima guerra mondiale all'interno della fanteria senegalese (\"tirailleurs s\u00e9n\u00e9galais\").\nNel 1919 il Burkina Faso divenne una colonia separata (con il nome di Alto Volta); il primo governatore fu Fran\u00e7ois Charles Alexis \u00c9douard Hesling. Il 5 settembre 1932 la colonia fu smembrata e suddivisa fra Costa d'Avorio, Mali e Niger. Fu ricostituita il 4 settembre 1947 con gli stessi confini che aveva in precedenza.\nIndipendenza.\nL'Alto Volta ottenne l'autogoverno l'11 dicembre 1958, diventando una repubblica membro della Comunit\u00e0 Franco-Africana (\"La Communaut\u00e9 Franco-Africaine\"). Due anni dopo la Francia concesse l'indipendenza. Come per molti altri stati africani, il periodo successivo all'indipendenza fu caratterizzato da una forte instabilit\u00e0 politica.\nUn primo colpo di Stato, nel 1966, port\u00f2 al potere i militari fino al 1978. Il secondo colpo di stato, nel 1980, fu messo in atto da Saye Zerbo, rovesciato due anni dopo. Nel 1983 venne arrestato Thomas Sankara, gi\u00e0 primo ministro, ma a seguito di ci\u00f2 si scatenarono numerose rivolte popolari che portarono al potere proprio quest'ultimo. Sankara cerc\u00f2 di cambiare radicalmente il paese, in primis con il nome cambiato da Alto Volta a Burkina Faso, attraverso un decreto pubblicato il 2 agosto 1984 e confermato dall'Assemblea Nazionale il 4 agosto, ed attu\u00f2 una serie di vaste riforme sociali. Sankara sar\u00e0 ricordato anche per essere stato il primo presidente africano ad aver denunciato la piaga dell'AIDS oltre che per le sue numerose critiche ai paesi pi\u00f9 sviluppati sul problema del debito estero degli stati africani.\nSankara venne tuttavia fatto uccidere nel 1987 dal suo vice Blaise Compaor\u00e9, sostenuto da Francia e Stati Uniti, il quale ha retto il Paese per ventisette anni (rieletto per quattro mandati presidenziali). Il 31 ottobre 2014, dopo un'ampia sollevazione popolare contro una modifica costituzionale che gli avrebbe permesso un ulteriore rinnovo del mandato presidenziale, Compaor\u00e9 si dimise con l'aiuto dei francesi e lasci\u00f2 il posto ad una giunta militare provvisoria presieduta dal colonnello Yacouba Isaac Zida, in vista di nuove elezioni, da tenersi entro novanta giorni. Il 17 novembre 2014 arriva l'annuncio di un nuovo Presidente civile, Michel Kafando, mentre il colonnello Zida viene incaricato di formare un governo di transizione.\nNel marzo 2015, dopo ventotto anni dai fatti, viene dato avvio ad un'inchiesta sulla morte dell'ex presidente Thomas Sankara, con la riesumazione, a maggio, dei corpi degli assassinati. Il 17 settembre seguente, a seguito di un nuovo colpo di Stato, il generale Gilbert Diend\u00e9r\u00e9, che con Compaor\u00e9 al potere aveva ricoperto l'incarico di Capo di Stato Maggiore, ha preso il controllo del Paese, facendo arrestare il presidente Michel Kafando (poi liberato il 18 settembre) e il primo ministro Yacouba Isaac Zida (poi liberato il 22 settembre). Il 23 settembre \u00e8 stato raggiunto un accordo tra i lealisti e i golpisti e Michel Kafando \u00e8 tornato al potere in attesa delle elezioni presidenziali previste per il 29 novembre. Queste hanno registrato la vittoria con oltre il 53% dei consensi di Roch Marc Christian Kabor\u00e9, candidato del partito Movimento Popolare per il Progresso (MPP). Nel gennaio 2019, a seguito delle dimissioni dell'intero esecutivo, il presidente del Paese ha nominato nuovo premier Christophe Joseph Marie Dabir\u00e9, che \u00e8 subentrato al premier uscente Paul Kaba Thieba.\nIl 21 dicembre 2015 un tribunale militare del Burkina Faso, a seguito dell'inchiesta avviata a marzo, ha emesso un mandato di cattura internazionale nei confronti di Compaor\u00e9, dal 2014 rifugiatosi in Costa d'Avorio, per l'omicidio dell'ex presidente Thomas Sankara e di dodici suoi collaboratori. Insieme a Compaor\u00e9 sono stati incriminati per omicidio e concorso in omicidio anche altri esponenti della sua \"vecchia guardia\", tra cui Diender\u00e9.\nColpo di Stato del 2022.\nI militari prendono il controllo del paese tramite il colpo di Stato e sciolgono tutte le istituzioni; hanno messo da parte il presidente della repubblica ed il governo agli arresti per la crisi istituzionale e la guerra nel Sahel.\nGeografia.\nMorfologia.\nL'altitudine media del Burkina Faso \u00e8 di 400\u00a0m; si tratta quindi di una regione relativamente piana, con poche eccezioni localizzate.\nLa gran parte del territorio del Burkina Faso \u00e8 costituito da un penepiano, in alcune zone mosso da poche colline, ultime vestigia di un massiccio del Precambriano. Il sudovest \u00e8 invece dominato da un massiccio di arenaria; qui si trova la pi\u00f9 alta vetta del paese, il T\u00e9nakourou (749\u00a0m s.l.m.). I bordi del massiccio sono costituiti da ripide scarpate, con dislivelli fino a 150\u00a0m.\nIdrografia.\nIl vecchio nome del paese, Alto Volta, si doveva a quattro importanti fiumi che ne attraversano il territorio: il Como\u00e9, il Mouhoun (precedentemente chiamato Volta Nero), il Nakamb\u00e9 (\"Volta Bianco\") e il Nazinon (\"Volta Rosso\"). Il Mouhoun e il Como\u00e9 sono i due unici corsi d'acqua con presenza di acqua tutto l'anno.\nIl bacino del fiume Niger costituisce il 72% della superficie del Paese. I tributari (B\u00e9li, Gorouol, Goud\u00e9bo e Dargol) hanno andamento stagionale; sono in secca per circa met\u00e0 dell'anno, ma possono anche causare notevoli inondazioni.\nFra i numerosi laghi del Burkina Faso i principali sono il Tingrela, il Bam e il Dem, oltre ai grandi bacini di Oursi, B\u00e9li, Yomboli e Markoye.\nClima.\nIl clima del Burkina Faso \u00e8 principalmente tropicale, con due stagioni distinte: la stagione delle piogge, da maggio-giugno a settembre (pi\u00f9 breve nel nord), con precipitazioni comprese fra i 600 e i 900\u00a0mm; e la stagione secca, in cui soffia l'harmattan, un vento secco e caldo proveniente dal Sahara.\nPopolazione.\nGli abitanti del Burkina Faso sono chiamati Burkinab\u00e9 (pronunciato ).\nLa popolazione \u00e8 concentrata nella parte centrale e meridionale del paese. A causa del forte tasso di disoccupazione, centinaia di migliaia di Burkinab\u00e9 migrano stagionalmente nei paesi confinanti in cerca di lavoro.\nUna campagna nazionale di iscrizione anagrafica straordinaria condotta nel 2009/2010 nell'ambito del programma Bravo! ha ridotto il numero di abitanti non presenti nei registri di stato civile da circa a portando al 95% la percentuale dei bambini di scuola primaria in possesso dell'atto di nascita.\nDemografia.\nL'aspettativa di vita in Burkina Faso \u00e8 di poco inferiore ai 50 anni; l'et\u00e0 media degli abitanti \u00e8 17. Il tasso di crescita della popolazione, secondo una stima del 2000, \u00e8 di 2,71%. Queste valutazioni tengono conto del forte impatto dell'AIDS (il 4% della popolazione ne \u00e8 affetto) come causa di morte nel paese. Malgrado tutto, la popolazione \u00e8 quadruplicata nell'ultimo mezzo secolo passando dai 4,8 milioni di abitanti nel 1960 agli attuali 20 milioni (fonte, US Census Bureau).\nEtnie.\nI Burkinab\u00e9 sono suddivisi in tre grandi gruppi etnico-culturali: i Voltaici, i Mand\u00e9 e i Grussi, I Voltaici, pi\u00f9 numerosi, includono il sottogruppo dei Mossi, che costituiscono circa met\u00e0 della popolazione. I Bobo occupano la regione sud-occidentale di Bobo-Dioulasso mentre le aree aride del Sahel sono abitate da Tuareg, Peul e Hausa.\nReligioni.\nCirca il 50% della popolazione \u00e8 di fede islamica, e il 30% cristiana. Il restante 20% \u00e8 costituito principalmente da seguaci delle religioni africane tradizionali animiste. Elementi della tradizione animista si ritrovano anche nelle pratiche di culto cristiane e musulmane dei burkinab\u00e9.\nLingue.\nIl francese \u00e8 l'unica lingua ufficiale del Paese, ma quella pi\u00f9 parlata \u00e8 la lingua more. Sono parlate numerose lingue locali e dialetti (ben 67).\nOrdinamento dello stato.\nSuddivisione amministrativa.\nIl Burkina Faso \u00e8 suddiviso in 13 \"regioni\", 45 \"province\", e 351 \"dipartimenti\".\nRegioni:\nProvince: \nCitt\u00e0 principali.\nLa capitale \u00e8 Ouagadougou, chiamata dai locali \"Ouaga\", 1,475 milioni d'abitanti (2006). Altre citt\u00e0 importanti sono Bobo-Dioulasso, Koudougou, Ouahigouya e Banfora.\nIstituzioni.\nIl Burkina Faso, in base alla Costituzione del 1991 \u00e8 una repubblica semipresidenziale, dove il capo dello Stato, in carica per cinque anni, detiene il potere esecutivo, ed ha il potere di nominare il primo ministro.\nIl parlamento \u00e8 composto da 111 membri, mentre il potere giudiziario ha il suo vertice nella Corte suprema che tiene le sue sedute a Ouagadougou.\nIstruzione.\nL'istruzione \u00e8 obbligatoria per i ragazzi tra i 7 ed i 13 anni. Nonostante questo, ed il fatto che sia gratuita, il tasso di alfabetizzazione \u00e8 molto basso: nel 2005 era pari al 36% .\nNel paese esistono le seguenti universit\u00e0: l'Universit\u00e0 di Stato di Ouagadougou e Bouak\u00e9, e altre due a Bobo-Dioulasso e a Koudougou.\nDopo 27 anni di dittatura a seguito dell'attentato al presidente Thomas Sankara da parte dell'ex presidente dittatore Blaise Compaor\u00e9 il 15 ottobre 1987, il 29 novembre 2014 il Burkina Faso ha deciso le sorti presidenziali eleggendo Roch Marc Christian Kabor\u00e9 che reinstaurer\u00e1 una repubblica.\nEconomia.\nCon un PIL procapite di (dato del 2012 a parit\u00e0 di potere d'acquisto) il Burkina Faso \u00e8 uno dei paesi pi\u00f9 poveri del mondo. Gran parte della sua economia \u00e8 finanziata da aiuti internazionali.\nL'elevatissimo tasso di disoccupazione causa un altrettanto notevole fenomeno di emigrazione; circa tre milioni di Burkinab\u00e9 vivono stabilmente in Costa d'Avorio. Questo fenomeno causa periodicamente attriti con i paesi confinanti.\nAgricoltura e allevamento.\nDei 27,42 milioni di ettari di superficie territoriale, il 29 % ricade nel Sahel, il resto nella sottostante fascia sudanese. Dei 5,76 milioni di ettari coltivabili, 3,64 milioni sono coltivati; i pascoli occupano 16,75 milioni di ettari.\nL'agricoltura \u00e8 generalmente praticata da aziende familiari che coltivano da tre a sei ettari. Si tratta di un'agricoltura di sussistenza, con prevalenza dunque delle colture alimentari (miglio, sorgo, fonio, mais e riso). Gli altri prodotti agricoli comprendono il cotone, principale prodotto di esportazione, il fagiolo dell\u2019occhio, l'arachide, il sesamo, gli ortofrutticoli e la canna da zucchero. L'irrigazione interessa meno dell'uno per cento della superficie coltivata, sulla quale si pratica in genere un'agricoltura estensiva, con bassi rendimenti, crescenti da nord a sud, in parallelo con la pluviometria e la fertilit\u00e0 dei suoli.\nL'allevamento, soprattutto di bovini (8,7 milioni di capi nel 2012), piccoli ruminanti (21,8 milioni di capi) e pollame (42 milioni di capi) rappresenta una fonte importante di reddito, contribuendo per il 19% alle esportazioni (media 1994-1998). Anche per questa attivit\u00e0 la produttivit\u00e0 \u00e8 molto bassa.\nForeste.\nLe foreste coprono circa 6,6 milioni di ettari e sono situate principalmente nei due parchi nazionali al confine con B\u00e9nin e Togo. I prodotti forestali principali sono la legna da ardere e da opera, il karit\u00e9, la fauna e il miele. La deforestazione annuale \u00e8 dell'ordine di 40.000 - 60.000 ettari, mentre la riforestazione si aggira sui 1.000 ettari.\nProduzione agricola, commercio e sicurezza alimentare.\nDal 2002 al 2011 il Prodotto interno lordo (PIL) \u00e8 passato da 3.290 a 10.187 milioni di dollari, con una partecipazione del settore agricolo del 33,8 per cento nel 2011. Nello stesso anno, il settore impiega il 92 per cento della popolazione attiva, senza differenze di genere. Il bilancio cerealicolo nazionale della campagna agricola 2011-2012 presenta un saldo negativo di circa 158.000 tonnellate, compensato in parte dalle importazioni e dagli aiuti alimentari. Il 51 per cento delle famiglie contadine non riesce a coprire i propri fabbisogni cerealicoli.\nIl 46,4 per cento della popolazione vive sotto la soglia della povert\u00e0, che colpisce in particolare la popolazione rurale (52,6 per cento); la sicurezza alimentare del 40 per cento della popolazione \u00e8 a rischio. Le principali cause della povert\u00e0 rurale sono le seguenti: scarsit\u00e0 e limitata fertilit\u00e0 delle terre coltivabili; sistemi di comunicazione e di trasporto insufficienti; ampie variazioni delle condizioni climatiche; produttivit\u00e0 limitata caratteristica dell'agricoltura di sussistenza.\nRisorse minerarie.\nAltre risorse, di minore rilievo, sono quelle minerarie: soprattutto rame, ferro, manganese (a Tambao) e oro. Infine, relativamente attivo \u00e8 il settore dell'artigianato.\nCommercio.\nA Ouagadougou si tiene ogni due anni una delle pi\u00f9 importanti fiere di prodotti artigianali dell'intera Africa, il SIAO (\"Salon International de l'Artisanat de Ouagadougou\").\nTrasporti.\nIl paese dispone di una rete ferroviaria complessiva di soli 600\u00a0km, ma \u00e8 in fase di costruzione una linea che collegher\u00e0 la capitale a Tambao che si sta sviluppando in virt\u00f9 dell'attivit\u00e0 estrattiva.\nSono presenti anche circa 12\u00a0000\u00a0km di strade, di cui solo una piccola parte (circa il 16%) \u00e8 asfaltata.\nL'unico aeroporto internazionale si trova nella capitale Ouagadougou.\nCinema.\nIl cinema del Burkina Faso rappresenta una parte importante dell'industria filmografica dell'Africa Occidentale.\nIl contributo del Burkina Faso al cinema Africano risale alla costituzione del film festival Festival Panafricain du Cin\u00e9ma de Ouagadougou (Fespaco), lanciato come settimana del cinema nel 1969.\nMolti dei produttori nazionali sono conosciuti a livello internazionale e hanno vinto premi internazionali.\nPer molti anni la sede della Federation of Panafrican Filmmakers (FEPACI) fu in Ouagadougou, salvata nel 1983 da un periodo di inattivit\u00e0 dall'entusiastico intervento e contributo economico del Presidente Sankara (nel 2006 il Secretariat del FEPACI si trasferisce in Sudafrica ma la sede centrale dell'organizzazione rimane a Ouagadougou).\nTra i registi pi\u00f9 conosciuti del Burkina Faso: Gaston Kabor\u00e9, Idrissa Ou\u00e9draogo e Dani Kouyate.\nIl Burkina Faso produce anche famose serie televisive quali \"Bobodjiouf\" e \"Kayjetrabh\". Tra i produttori pi\u00f9 conosciuti a livello internazionale: Ouedraogo, Kabore, Yameogo, e Kouyate.\nAmbiente.\nIl Burkina Faso non ha sbocchi sul mare e il territorio presenta una grande variet\u00e0 di ambienti naturali, dalle aspre zone desertiche e semidesertiche del nord ai boschi e alla savana della verde regione sud-occidentale. Nei pressi di Banfora le piogge sono particolarmente intense e ci sono rigogliose foreste, coltivazioni di canna da zucchero e risaie; \u00e8 qui che si trova l'esiguo 13% di terre coltivabili del Burkina Faso. Tuttavia, la caratteristica predominante del territorio \u00e8 il vasto altopiano centrale di laterite del Sahel, dove crescono rigogliosi alberi e arbusti. I francesi chiamarono il paese Alto Volta per via dei tre fiumi pi\u00f9 importanti - il Volta Nero, il Volta Bianco e il Volta Rosso, che oggi vengono chiamati Mouhoun, Nakamb\u00e9 e Nazinon. Scorrono tutti verso sud e sfociano nel pi\u00f9 grande bacino artificiale del mondo, il Lago Volta, situato in Ghana.\nIl Parc National d'Arly, nei pressi del confine con il Benin, \u00e8 la dimora delle poche specie animali di grossa taglia rimaste nel Burkina Faso, come elefanti, ippopotami, facoceri, babbuini, scimmie, leoni, leopardi, coccodrilli e diverse specie di antilopi.\nLe due maggiori aree protette del Burkina Faso - il Parc National d'Arly, che d\u00e0 accesso ai parchi nazionali del Benin appena oltre il confine, e il Ranch de Nazinga - si trovano nell'angolo sud-orientale del paese. Il Parc National des Deux Bal\u00e9s, a sud di Boromo, \u00e8 meno attrezzato per i turisti, ma ospita elefanti. Il Parc Regional du W si estende tra il Burkina Faso, il Niger e il Benin, ma le zone pi\u00f9 interessanti si trovano oltre il confine. Purtroppo, la caccia (praticata anche dai turisti) rappresenta ancora un problema.\nIl Burkina Faso \u00e8 gravemente colpito da due forme collegate di danno ambientale: la deforestazione e l'erosione del suolo. Secondo alcune fonti, a causa di questi fenomeni il PIL si riduce ogni anno del 9%. Oggi, Ouagadougou \u00e8 circondata da una fascia di 70 km di terreno praticamente privo di alberi. Il fabbisogno energetico del paese viene coperto per oltre il 90% con il consumo di legna, a cui si aggiungono il disboscamento a scopo commerciale, la pratica agricola del \u00abtaglia e brucia\u00bb e l'estensione delle zone adibite a pascolo. Se a queste devastazioni si sommano la minaccia perenne di siccit\u00e0 e l'invasione delle locuste del 2004, il futuro ecologico del Burkina Faso appare decisamente fragile. Fortunatamente, non ci sono solo notizie negative. Alcuni piccoli progetti portati avanti da organizzazioni non governative (ONG) si sono dimostrati molto efficaci nel risolvere questi problemi a livello locale. Per esempio, i contadini sono stati incoraggiati a sfruttare le acque sotterranee, anzich\u00e9 affidarsi alle imprevedibili piogge, e a tornare ai metodi tradizionali di coltivazione, in particolare a ripristinare la costruzione delle \"diguettes\", file di pietre disposte lungo i margini dei campi che impediscono il deflusso dell'acqua e al tempo stesso ne favoriscono la penetrazione nel terreno riducendo l'erosione. Un programma realizzato con successo dall'Organizzazione Mondiale della Sanit\u00e0 (OMS) ha debellato la cecit\u00e0 fluviale (oncocercosi) e ha consentito il ripopolamento e la ripresa dello sfruttamento agricolo di vaste aree fertili.\nSport.\nOgni anno a novembre si svolge il Tour du Faso. Inoltre sta avendo un notevole successo il calcio. La nazionale ha partecipato 11 volte alla Coppa d'Africa e il suo miglior risultato \u00e8 stato il secondo posto nell'edizione 2013.\nTradizioni.\nFestivit\u00e0.\nL'11 dicembre si festeggia la \"Festa della Repubblica\"."}
{"id": "1766647", "revid": "287204", "url": "https://it.wikipedia.org/wiki?curid=1766647", "title": "Carlo Nola", "text": "Avvocato, giornalista e docente di scuola media superiore.\nDal 2007 \u00e8 presidente di Alleanza Nazionale per la Provincia di Pavia.\nSin da giovanissimo si appassiona alla politica, iscrivendosi al Fronte della giovent\u00f9-Movimento Sociale Italiano, anche se si \u00e8 sempre dichiarato moderato.\nDalla pura gavetta, organizzando banchetti e attaccando manifesti della Fiamma tricolore del Movimento Sociale Italiano, arriva alla presidenza provinciale del partito.\nNel 1993 viene eletto consigliere al comune di Pavia, dove ci rimane 14 anni.\nNel 1995 approdo al consiglio regionale della Lombardia come consigliere.\nNel 1996 diventa assessore ai trasporti, Polizia Provinciale e Sport alla provincia di Pavia.\nAlle elezioni politiche italiane del 2006 \u00e8 candidato alla Camera nelle file di Alleanza Nazionale senza essere eletto. Quello stesso anno \u00e8 stato eletto Consigliere della provincia di Pavia.\nNel 2008 \u00e8 eletto alla Camera dei Deputati col Popolo delle Libert\u00e0, nella circoscrizione Lombardia 3, subentrando a Gianfranco Fini (optante per altra circoscrizione); viene poi nominato vice coordinatore provinciale del PDL a Pavia.\nNel 2011 lascia il gruppo del PDL alla volta di Popolo e Territorio, per ragioni di natura tecnica legate alle prerogative che i regolamenti parlamentari riservano ai gruppi. Il 22 dicembre 2011, dopo la caduta del Governo Berlusconi IV, venuta meno l'utilit\u00e0 del gruppo, torna nel PDL.\nIl 4 marzo 2012 vince il primo congresso provinciale del PDL tenutosi al PalaRavizza a Pavia, sconfiggendo per 330 voti il rivale Marco Bellaviti. Ecco la prima dichiarazione dopo l'elezione: \u00ab Entro una settimana convocher\u00f2 il nuovo coordinamento. Poi saranno eletti i vicecoordinatori di Lomellina, Pavese e Oltrep\u00f2. All'inizio ci saranno riunioni a ripetizione per fare il consultivo e ricominciare \u00bb.\nIl 12 dicembre 2012 abbandona il PDL ed aderisce a Fratelli d'Italia, il nuovo partito guidato da Ignazio La Russa e Giorgia Meloni.\nAlle elezioni politiche del 2013 \u00e8 nuovamente candidato alla Camera, nelle liste di Fratelli d'Italia , nella circoscrizione Lombardia 3 in seconda posizione, ma non viene rieletto."}
{"id": "1766654", "revid": "1658", "url": "https://it.wikipedia.org/wiki?curid=1766654", "title": "Roberto Fiore (politico)", "text": ""}
{"id": "1766655", "revid": "219110", "url": "https://it.wikipedia.org/wiki?curid=1766655", "title": "As400 e macchina 36", "text": ""}
{"id": "1766656", "revid": "1573940", "url": "https://it.wikipedia.org/wiki?curid=1766656", "title": "Cataglyphis", "text": "Cataglyphis , \u00e8 un genere di formiche appartenente alla sottofamiglia Formicinae, cui appartengono numerose specie diffuse nelle regioni aride dell'Europa, dell'Africa e dell'Asia.\nTassonomia.\nIl genere comprende oltre 90 specie:"}
{"id": "1766658", "revid": "599013", "url": "https://it.wikipedia.org/wiki?curid=1766658", "title": "Alin Stoica", "text": "\u00c8 figlio dell'ex calciatore Tudorel Stoica."}
{"id": "1766659", "revid": "1793900", "url": "https://it.wikipedia.org/wiki?curid=1766659", "title": "Cratere di Red Wing Creek", "text": "Il cratere di Red Wing Creek \u00e8 un cratere meteoritico situato nel Nord Dakota (USA) alle coordinate Nord 47\u00b0 36' - Ovest 103\u00b0 33'. Il cratere, non visibile dalla superficie del suolo in quanto totalmente sepolto, ha un diametro di 9\u00a0km e un'et\u00e0 di 200 \u00b1 25 milioni di anni. Nel 1972 vi fu scoperto un giacimento di petrolio, attualmente in esercizio, a 3.000 metri di profondit\u00e0, dello spessore di quasi 1\u00a0km e un diametro di circa 3\u00a0km, per una capacit\u00e0 di 120 milioni di barili."}
{"id": "1766661", "revid": "137928", "url": "https://it.wikipedia.org/wiki?curid=1766661", "title": "Display-ID", "text": ""}
{"id": "1766667", "revid": "51535", "url": "https://it.wikipedia.org/wiki?curid=1766667", "title": "Master Hand", "text": ""}
{"id": "1766669", "revid": "1305772", "url": "https://it.wikipedia.org/wiki?curid=1766669", "title": "Premier Soccer", "text": "Premier Soccer \u00e8 un videogioco di calcio pubblicato nel 1993 dalla Konami.\nVisto il successo dei titoli arcade di calcio prodotti dalla concorrenza come \"Super Sidekicks\", \"Tecmo World Cup 90\" e \"Football Champ\" la Konami decise di mettersi in gioco anche nel mondo calcistico dei videogiochi con un titolo che fa da padre ai successivi grandissimi successi nel settore da parte dell'azienda giapponese ottenuti per lo pi\u00f9 su console e PC con le serie \"International Superstar Soccer\" e \"Pro Evolution Soccer\".\nIl risultato \u00e8 un gioco che presenta diverse iniziative ma che ha culminato, come in molti giochi del periodo, nel sensazionalismo dovuto alla totale mancanza di realismo rispetto al calcio giocato, con passaggi \"telecomandati\" verso i compagni ed un'apoteosi del calcio-champagne fatto di acrobazie e tiri impossibili che, unito ad un'organizzazione di gioco approssimativa da parte di entrambe le squadre e portieri dalla tecnica discutibile, permetteva la realizzazione di una rete in pochissimi secondi e partite che terminavano quasi sempre in goleada, tant'\u00e8 che era quasi impossibile vedere match terminati a reti inviolate.\nModalit\u00e0 di gioco.\nLa giocabilit\u00e0 \u00e8 delle pi\u00f9 intuitive, con i classici due pulsanti adibiti rispettivamente a tiro/scivolata e a passaggio/tackle violento.\n\u00c8 da notare come il tiro sia il pi\u00f9 delle volte inefficace tranne quando viene calciato di prima con una rovesciata o una girata al volo.\nI passaggi sono palesemente guidati verso il giocatore che riceve palla, e se quest'ultimo si sposta prima ancora di ricevere il passaggio la palla cambia direzione e segue il calciatore; \u00e8 possibile effettuare anche passaggi al volo di testa, mentre se si \u00e8 nelle vicinanze dell'area avversaria con il secondo pulsante al volo si tira di testa in elevazione oppure di testa in tuffo.\nIn fase di non possesso palla con la scivolata non si viene mai sanzionati, mentre con il tackle se l'arbitro \u00e8 nelle vicinanze viene fischiato il fallo e il calciatore viene ammonito.\nPremendo contemporaneamente entrambi i pulsanti con la palla tra i piedi si effettua una bicicletta.\n\"Premier Soccer\" \u00e8 stato il primo videogioco arcade di calcio a proporre una scelta iniziale sulla visuale di gioco, dove \u00e8 possibile scegliere tra quattro varianti di profondit\u00e0 dello zoom. \u00c8 anche il primo videogioco arcade di calcio ad esibire le divise reali delle squadre nazionali di calcio con tanto di divise di riserva, nonch\u00e9 il primo a presentare dei gruppi continentali di qualificazione, ben cinque con otto nazionali a testa.\nLa competizione \u00e8 un mondiale di calcio indetto dalla Konami dove il giocatore deve prima vincere il torneo ad eliminazione diretta del proprio gruppo continentale (tre incontri dove in caso di parit\u00e0 si va ai rigori) e poi sfidare le altre quattro squadre vincitrici dei rispettivi gruppi continentali, potendo scegliere l'ordine delle quattro sfide (in questi quattro incontri se si pareggia si termina il gioco).\nIn caso di vittoria del trofeo si effettua un ultimo incontro contro la \"Extra\", una squadra in divisa nera formata da calciatori di grande stazza fisica e ottime doti atletiche.\nIn ogni squadra i calciatori variano per l'aspetto fisico.\nSquadre selezionabili.\nGruppo Europa A.\n Germania\n Inghilterra\n Spagna\n Russia\n Francia\n Irlanda del \nNord\n Svezia\n Cecoslovacchia\nGruppo Europa B.\n Italia\n Paesi Bassi\n Portogallo\n Polonia\n Belgio\n Ungheria\n Galles\n Scozia\nGruppo America.\n Messico\n Stati Uniti d'America\n Argentina\n Brasile\n Canada\n Uruguay\n Paraguay\n Colombia\nGruppo Asia.\n Giappone\n Corea del Sud\n Cina\n Hong Kong\n Taipei Cinese\n Singapore\n Australia\n Nuova Zelanda\nGruppo Africa.\n Egitto\n Marocco\n Nigeria\n Algeria\n Camerun\n Ghana\n Kenya\n Sudafrica"}
{"id": "1766670", "revid": "152416", "url": "https://it.wikipedia.org/wiki?curid=1766670", "title": "D.A.SPO.", "text": ""}
{"id": "1766671", "revid": "287204", "url": "https://it.wikipedia.org/wiki?curid=1766671", "title": "Discipline (album)", "text": ""}
{"id": "1766677", "revid": "36426", "url": "https://it.wikipedia.org/wiki?curid=1766677", "title": "Palazzo Peruzzi-Martini", "text": "Palazzo Peruzzi-Martini \u00e8 un edificio storico di Firenze, situato in via de' Rustici 5 con affaccio anche in via de' Magalotti 8.\nStoria e descrizione.\nSi tratta di un edificio di antica costruzione, determinato per ristrutturazione e unificazione di due case corti mercantili medioevali di propriet\u00e0 dei Peruzzi, quindi significativamente trasformato nel corso del Settecento, periodo al quale \u00e8 da riferirsi anche il portone in pietra difeso da due paracarri. Ne \u00e8 documentato il restauro negli anni settanta del Novecento.\nLa facciata \u00e8 piuttosto sobria, con numerose aperture rettangolari a distanze regolari incorniciate dalla pietra e al secondo piano due piccoli stemmi dei Peruzzi (d'azzurro, a sei pere d'oro, picciolate e fogliate di due pezzi di verde), posti ai lati del fronte, cos\u00ec come consuetudine tre-quattrocentesca, a segnalare una posizione presumibilmente assunta in antico.\nSul cancello che chiude l'androne \u00e8 una grande M, in riferimento alla famiglia Martini. Dopo l'androne di accesso, voltato e decorato da un mascherone di terracotta, si accede al cortile interno, non porticato, dove si affaccia anche una terrazza al primo piano. Da qui si possono vedere preesistenze murarie pi\u00f9 antiche sulla facciata posteriore in alcuni punti lasciati volutamente scoperti dall'intonaco. Interessante \u00e8 l'ampio scalone, che all'altezza del primo piano porta a un ambiente attraverso due archi retti da una colonna in pietra. Al pianerottolo si trovano due stemmi affrescati, tra i quali quello dei Peruzzi che tennero il palazzo fino al XVI secolo.\nSu via de Magalotti persistono una serie di quattro archi in pietra di carattere trecentesco, tamponati sempre con l'utilizzo di pietrame, che corrispondono in parte al cortile. Sono anche presenti ferri da cavallo e ferri da stanga. \u00c8 da rilevare come la successione di arcate trovi rispondenza in altri brani leggibili sugli edifici limitrofi, tanto da lasciarci immaginare come un tempo l'intera via, almeno da questo lato, fosse segnata da una successione continua di fornici e quindi di ampi vani adibiti a magazzini e botteghe."}
{"id": "1766684", "revid": "1543377", "url": "https://it.wikipedia.org/wiki?curid=1766684", "title": "Maria Giacchino Cusenza", "text": "Biografia.\nInizia gli studi con Paolo Dotto. In seguito, \u00e8 allieva di Alice Ziffer al Conservatorio di Palermo Baragli.\nAll'et\u00e0 di 17 anni consegue il diploma in pianoforte. Nel 1936 si diploma in composizione sotto la guida di Mario Pilati.\nIn seguito, si dedica alla composizione ed all'insegnamento al Conservatorio, dal 1926 al 1970, oltre che alla carriera concertistica, in varie citt\u00e0 italiane e alla radio."}
{"id": "1766685", "revid": "1573940", "url": "https://it.wikipedia.org/wiki?curid=1766685", "title": "Diaphoreolis flavovulta", "text": "Diaphoreolis flavovulta () \u00e8 un mollusco nudibranchio della famiglia Trinchesiidae.\nDescrizione.\nCorpo trasparente, chiaro, arancio tra i rinofori, tentacoli orali e rinofori traslucidi, biancastri. Tipicamente ha una linea bianca che attraversa il corpo. I cerata sono di colore verde-marrone, traslucidi o trasparenti. Fino a 1 centimetro.\nDistribuzione e habitat.\nNota soltanto nell'Oceano Pacifico dall'Oregon alla California."}
{"id": "1766687", "revid": "486946", "url": "https://it.wikipedia.org/wiki?curid=1766687", "title": "Cratena flavovulta", "text": ""}
{"id": "1766691", "revid": "339392", "url": "https://it.wikipedia.org/wiki?curid=1766691", "title": "Chromodoris tryoni", "text": ""}
{"id": "1766693", "revid": "16028494", "url": "https://it.wikipedia.org/wiki?curid=1766693", "title": "Tecmo World Cup 90", "text": ""}
{"id": "1766695", "revid": "767487", "url": "https://it.wikipedia.org/wiki?curid=1766695", "title": "Palazzo Venerosi Pesciolini", "text": "Palazzo Venerosi Pesciolini \u00e8 un edificio storico di Firenze, situato in via de' Rustici 7, accanto alla torre dei Peruzzi.\nStoria.\nAntica propriet\u00e0 della famiglia Peruzzi (come la maggior parte degli edifici della zona), il palazzo risulta determinato per ristrutturazione e unificazione di due case corti mercantili medioevali.\nAcquistato nel Settecento dai Malaspina fu oggetto di una significativa trasformazione nel disegno della facciata secondo il gusto del tempo, fino ad assumere il carattere che ancor oggi sostanzialmente mantiene. L'ultimo restauro che ha interessato l'edificio, conclusosi nel 1986, ha riportato in vista alcune delle strutture medioevali esistenti sotto l'intonaco settecentesco (gi\u00e0 in parte evidenziate negli anni precedenti, come documentano le fotografie pubblicate in Palazzi 1972 e nello stradario di Bargellini e Guarnieri).\nDescrizione.\nIl palazzo ha una facciata col primo piano in bugnato liscio di pietraforte (gi\u00e0 coperto da un intonaco lavorato a finta pietra), sul quale si apre il portale pi\u00f9 tardo ed alcuni ingressi di fondaci, oggi tamponati, che ospitavano botteghe e laboratori vari, com'era tipico nelle abitazioni di famiglie di mercanti. Gli archi in successione dei due piani superiori coronano con il loro severo profilo le pi\u00f9 leziose cornici volute dai Malaspina. Da segnalare anche il bel portone ad arco in pietra (purtroppo ora tinteggiato), sempre settecentesco. Come gi\u00e0 lamentato da Gian Luigi Maffei, l'intervento di restauro cos\u00ec come \u00e8 stato condotto offre un'utile lettura a chi \u00e8 interessato a ricercare le matrici medioevali dell'edificio, ma per il resto \"appare ben poco rispettoso della omogenea unitariet\u00e0 del palazzo che, nel linguaggio proprio dell'epoca, riformava l'assetto delle partiture architettoniche e dell'apparato decorativo in maniera propria e corrispondente all'organicit\u00e0 raggiunta dal palazzo\".\nNell'androne, voltato a botte, \u00e8 un cancello che reca uno scudo in legno intagliato con l'arme dei Venerosi Pesciolini, e che introduce alla corte interna. Questa ha una inconsueta forma a C, determinatasi dalla costruzione di un corpo aggettante a delimitare il vano scale, eretto in modo da non incidere sulla superficie delle sale preesistenti. Il paramento posteriore presenta il filaretto in pietra e mattoni a vista. Sull'ala pi\u00f9 a nord di questo stesso cortile \u00e8 da segnalare all'ultimo piano uno sporto su mensole."}
{"id": "1766696", "revid": "16028570", "url": "https://it.wikipedia.org/wiki?curid=1766696", "title": "Irlanda del Sud", "text": ""}
{"id": "1766697", "revid": "16028589", "url": "https://it.wikipedia.org/wiki?curid=1766697", "title": "Videogiochi arcade", "text": ""}
{"id": "1766698", "revid": "1924342", "url": "https://it.wikipedia.org/wiki?curid=1766698", "title": "LUV (singolo)", "text": "LUV \u00e8 il terzo brano estratto dall'album \"Discipline\" della cantante statunitense Janet Jackson, pubblicato come singolo promozionale l'11 febbraio 2008 negli Stati Uniti e il 26 maggio nel Regno Unito."}
{"id": "1766706", "revid": "287204", "url": "https://it.wikipedia.org/wiki?curid=1766706", "title": "Anfizionia di Delfi", "text": ""}
{"id": "1766708", "revid": "112067295", "url": "https://it.wikipedia.org/wiki?curid=1766708", "title": "Osservatorio astronomico G.V. Schiaparelli", "text": "L'osservatorio astronomico G. V. Schiaparelli \u00e8 un \"centro divulgativo popolare di scienze naturali\", con sede sulla punta Paradiso (1226\u00a0m) del monte Campo dei Fiori in provincia di Varese. L'osservatorio \u00e8 stato costruito nel 1964 dall'associazione \"Cittadella delle scienze\", fondata da Salvatore Furia nel 1956, ed \u00e8 stato dedicato all'astronomo italiano Giovanni Virginio Schiaparelli.\nStoria.\nL'associazione \"Gruppo astronomi dilettanti\", fondata nel 1956 da Salvatore Furia, present\u00f2 al comune di Varese un progetto per un osservatorio astronomico e un giardino botanico a Campo dei Fiori, dove da qualche anno era stata eretta una capannina. Grazie ad una donazione privata di cinquanta milioni di lire e di 100.000\u00a0m\u00b2, il 5 febbraio 1963 venne fondata a Varese la \"Societ\u00e0 astronomica G. V. Schiaparelli\" e venne costruito l'osservatorio.\nGrazie a ulterioriori donazioni, nel 1966 viene costruito il \"Centro studi botanici\", poi dedicato a Ruggero Tomaselli e nel 1973 la \"serra fredda sperimentale\", non riscaldata e priva di vetri di protezione, che aveva lo scopo di ricreare un habitat prealpino ed incrementarne la biodiversit\u00e0. Nel 1981, grazie alla donazione di tre sismometri S13, venne iniziata inoltre una ricerca di sismologia in collaborazione con l'INGV.\nNel 1997 \u00e8 stata costruita una nuova cupola, pi\u00f9 piccola di quella gi\u00e0 esistente, dedicata alla fotografia astronomica. Nel 2004, grazie ad un finanziamento della provincia di Varese \u00e8 iniziata la costruzione di una nuova cupola, da posizionarsi sul tetto \"Centro studi botanici\", pi\u00f9 grande delle due gi\u00e0 esistenti e in cui alloggiare uno strumento dotato di uno specchio da 84 centimetri di diametro.\nStrumentazione.\nL'osservatorio \u00e8 dotato di tre cupole:\nAttivit\u00e0.\nL'osservatorio \u00e8 aperto per visite guidate diurne o notturne, feriali e festive. Al suo interno \u00e8 stato creato un piccolo museo, munito di fotografie e oggetti astronomici. La pi\u00f9 recente \"Cupola Galileo\" \u00e8 accessibile anche ai visitatori con difficolt\u00e0 alla deambulazione, grazie all'ascensore che sale fino alla terrazza della struttura.\nLo strumento da 60\u00a0cm di diametro della cupola principale \u00e8 utilizzato per ricerche di astrometria, in particolare per il monitoraggio di asteroidi NEO e ricerca di comete (mediante una camera CCD SBIG ST-10XME) e spettrometria: al fuoco Cassegrain \u00e8 montato uno spettrometro echelle per le ricerche di spettrometria e il monitoraggio di alcune stelle, in collaborazione con l'osservatorio astrofisico di Asiago."}
{"id": "1766709", "revid": "196390", "url": "https://it.wikipedia.org/wiki?curid=1766709", "title": "Focidesi", "text": ""}
{"id": "1766710", "revid": "167080", "url": "https://it.wikipedia.org/wiki?curid=1766710", "title": "Beoti", "text": ""}
{"id": "1766711", "revid": "401052", "url": "https://it.wikipedia.org/wiki?curid=1766711", "title": "F\u00fcrstenberg/Havel", "text": "F\u00fcrstenberg/Havel \u00e8 una citt\u00e0 di abitanti del Brandeburgo, in Germania. Appartiene al circondario dell'Oberhavel.\nDal 19 luglio 2013 la citt\u00e0 si fregia del titolo di \"Wasserstadt\" (\"citt\u00e0 dell'acqua\").\nStoria.\nIl primo documento in cui si fa menzione del centro abitato di F\u00fcrstenberg e risale al 1273. La fortezza, in tale data gi\u00e0 esistente, fu probabilmente eretta dagli ascanidi, margravi del Brandeburgo; essa aveva un'importanza strategica notevole, essendo posta al confine con il Meclemburgo.\nF\u00fcrstenberg, citata dal 1318 con il titolo di citt\u00e0, pass\u00f2 nel 1348 al Meclemburgo, e nel 1701 al Meclemburgo-Strelitz. Solo nel 1952 torn\u00f2 al Brandeburgo, venendo inserita nel distretto di Potsdam.\nMonumenti e luoghi d'interesse.\nF\u00fcrstenberg.\nCostruito nel 1938, fu il pi\u00f9 grande campo di concentramento femminile della Germania nazista.\nRisalente al medioevo, fu modificata nel XVI e nel XIX secolo.\nCostruito nel 1741 su progetto di Christoph Julius L\u00f6we e ampliato in stile neobarocco nel 1913.\nCostruita dal 1845 al 1848 su progetto di Friedrich Wilhelm Buttel nello stile della scuola di Schinkel, ha pianta basilicale con torre di facciata.\nFrazione di Himmelpfort.\nFondato nel 1299, ne restano solo rovine.\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nGeografia antropica.\nLa citt\u00e0 di F\u00fcrstenberg/Havel comprende le frazioni (\"Ortsteil\") di Altthymen, Barsdorf, Blumenow, Bredereiche, Himmelpfort, Steinf\u00f6rde, Tornow e Zootzen, le localit\u00e0 abitate (\"Bewohnter Gemeindeteil\") di Boltenhof, Gro\u00dfmenow, Kleinmenow, Neubau, Neutornow, Qualzow, Ringsleben, Sch\u00f6nhorn e Steinhavelm\u00fchle, e i nuclei abitati (\"Wohnplatz\") di Bartelshof, Buchengarten, Dahmsh\u00f6he, Dr\u00f6gen, Forsthaus Altthymen, F\u00fcnfruten, Grenzschleuse, Kastaven, Morgenland, Neuthymen, Pian, Ravensbr\u00fcck, Regelsdorf, R\u00f6blinsee-Siedlung, Tiefenbrunn e Woblitz.\nAmministrazione.\nGemellaggi.\nF\u00fcrstenberg \u00e8 gemellata con:"}
{"id": "1766712", "revid": "149727", "url": "https://it.wikipedia.org/wiki?curid=1766712", "title": "F\u00fcrstenberg Havel", "text": ""}
{"id": "1766713", "revid": "287204", "url": "https://it.wikipedia.org/wiki?curid=1766713", "title": "Bihar Sharif", "text": " \nBihar Sharif \u00e8 una suddivisione dell'India, classificata come \"municipality\", di 231.972 abitanti, capoluogo del distretto di Nalanda, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 25\u00b0 10' 60 N e 85\u00b0 31' 0 E e ha un'altitudine di 50 \nSociet\u00e0.\nEvoluzione demografica.\nAl censimento del 2001 la popolazione di Bihar Sharif assommava a 231.972 persone, delle quali 121.813 maschi e 110.159 femmine. I bambini di et\u00e0 inferiore o uguale ai sei anni assommavano a 36.264, dei quali 18.897 maschi e 17.367 femmine. Infine, coloro che erano in grado di saper almeno leggere e scrivere erano 139.060, dei quali 81.346 maschi e 57.714 femmine."}
{"id": "1766714", "revid": "149727", "url": "https://it.wikipedia.org/wiki?curid=1766714", "title": "F\u00fcrstenberg an der Havel", "text": ""}
{"id": "1766717", "revid": "149727", "url": "https://it.wikipedia.org/wiki?curid=1766717", "title": "F\u00fcrstenberg (Havel)", "text": ""}
{"id": "1766721", "revid": "1543377", "url": "https://it.wikipedia.org/wiki?curid=1766721", "title": "Can't B Good", "text": "Can't B Good \u00e8 il quarto ed ultimo singolo estratto dall'album \"Discipline\" della cantante statunitense Janet Jackson, pubblicato il 19 maggio 2008 (preceduto da una distribuzione radiofonica il 18 marzo).\nDescrizione.\nSi tratta di un singolo promozionale uscito inizialmente solo negli Stati Uniti e poi anche in altri paesi, contenente anche un remix con la partecipazione del rapper giamaicano Red Rat."}
{"id": "1766724", "revid": "1543377", "url": "https://it.wikipedia.org/wiki?curid=1766724", "title": "Maarten van Severen", "text": "Ha lavorato per importanti case Vitra, Edra, Bulo, aiki e Pastoe."}
{"id": "1766730", "revid": "124490671", "url": "https://it.wikipedia.org/wiki?curid=1766730", "title": "Lago di Lamar", "text": "Il lago di Lamar \u00e8 un tipico lago alpino della valle dei laghi, nel Trentino sud-occidentale, situato a 750/800 metri sul mare. \u00c8 collocato tra i rilievi settentrionali del monte Soprasasso, che lo separano dalla sottostante valle dell'Adige (alla quale appartiene il bacino idrografico) ad est, e la Paganella che si innalza ad ovest. Per la sua singolare posizione, \u00e8 ascrivibile dunque sia alla valle dei Laghi, per vicinanza geografica, sia al bacino della val d'Adige.\nCome raggiungerlo.\nProcedendo da Trento lungo la statale della valle dei Laghi (SS45Bis) in direzione Riva del Garda, svoltare dopo Cadine in direzione Terlago e procedere per monte Terlago oltre il quale si incontrano prima il lago Santo, poi il lago di Lamar.\nDescrizione.\nSi estende per 45.000 metri quadrati, non ha immissari o emissari importanti ma solo piccoli ruscelli, e, probabilmente, fonti sommerse. Subito nei pressi si trova il lago Santo. \u00c8 profondo in media circa 4 metri nella parte nord, a sud presenta una zona balneabile con l'acqua profonda circa 1 - 2 metri.\nL'ambiente circostante \u00e8 quello del faggio e dell'abete. Vi \u00e8 una buona presenza di fauna, la quale \u00e8 raramente disturbata da un turismo non invasivo.\nCuriosit\u00e0.\nSulla sponda meridionale, a circa trenta metri d'altezza rispetto alla superficie del lago, si apre l'abisso di Lamar, profonda spelonca riconducibile al carsismo che interessa l'intera zona.\nLungo le rive del lago vi sono alcuni punti da cui \u00e8 possibile tuffarsi in acqua.\nIl lago negli ultimi anni \u00e8 diventato meta gettonata nel mondo della subacquea tecnica-ricreativa, visti i fondali e le conformazioni rocciose di importanza geologica. Tuttavia la visibilit\u00e0 \u00e8 variabile e il pi\u00f9 delle volte \u00e8 scarsa.\nSulla riva occidentale, presso il lido, vi \u00e8 un bar-pizzeria."}
{"id": "1766732", "revid": "287204", "url": "https://it.wikipedia.org/wiki?curid=1766732", "title": "Darbhanga", "text": "Darbhanga \u00e8 una suddivisione dell'India, classificata come \"municipal corporation\", di 266.834 abitanti, capoluogo del distretto di Darbhanga e della divisione di Darbhanga, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 10' 0 N e 85\u00b0 54' 0 E e ha un'altitudine di 38 .\nSociet\u00e0.\nEvoluzione demografica.\nAl censimento del 2001 la popolazione di Darbhanga assommava a 266.834 persone, delle quali 142.042 maschi e 124.792 femmine. I bambini di et\u00e0 inferiore o uguale ai sei anni assommavano a 40.000, dei quali 20.986 maschi e 19.014 femmine. Infine, coloro che erano in grado di saper almeno leggere e scrivere erano 171.564, dei quali 102.141 maschi e 69.423 femmine."}
{"id": "1766733", "revid": "110157", "url": "https://it.wikipedia.org/wiki?curid=1766733", "title": "Motori Minarelli", "text": "La Motori Minarelli \u00e8 una casa motociclistica italiana, fondata nel 1956 da Vittorio Minarelli a Bologna.\nStoria.\nOrigini.\nLa Motori Minarelli nasce dalla \"FBM\", con la nuova denominazione F.B. Minarelli, acronimo di Fabbrica Bolognese Minarelli.\nGi\u00e0 nelle sue ultime fasi produttive la FBM aveva abbandonato la realizzazione di motocicli per dedicarsi principalmente alla costruzione di propulsori di piccola cilindrata, destinati ad equipaggiare i ciclomotori assemblati da numerose piccole case costruttrici.\nL'ultima realizzazione del congiunti ingegni tecnici di Vittorio Minarelli e Franco Morini era stata il \"Pettirosso\", un propulsore 2T con cambio a due rapporti, che rappresent\u00f2 subito il pezzo maggiormente richiesto della neonata casa bolognese, subito affiancato dalla versione a 3 rapporti.\nCon una ventina di dipendenti ed una superficie coperta di 2.000\u00a0m\u00b2, la F.B. Minarelli riusciva a sfornare, nella seconda met\u00e0 degli anni cinquanta, quasi 20.000 motori all'anno, sia per uso stradale che agricolo, esportati in molti Paesi europei e sudamericani.\nLa nuova fabbrica.\nLa richiesta, per\u00f2, era ben superiore alle potenzialit\u00e0 produttive e, nel 1967, l'azienda si trasfer\u00ec nel nuovo stabilimento a Lippo, frazione di Calderara di Reno, cambiando anche la ragione sociale in Motori Minarelli.\nNella nuova struttura, dotata di attrezzature tecniche pi\u00f9 moderne e di maggiori spazi, la produzione aument\u00f2 vertiginosamente e, negli anni settanta, mantenne la media annua di 200.000 motori per uso stradale e 50.000 motori per uso agricolo.\nA quel fastoso decennio appartengono anche le migliori affermazioni sportive della casa bolognese che conquist\u00f2 18 record mondiali di velocit\u00e0 nelle classi da 50 a 175 cc, oltre a due titoli iridati piloti e quattro titoli costruttori nelle stagioni 1978, 1979, 1980 e 1981 del motomondiale, nella classe 125.\nLa Yamaha.\nDopo la morte del fondatore le redini aziendali vennero prese dal figlio Giorgio che, nei primi anni novanta, sigl\u00f2 un accordo di joint-venture con la casa giapponese Yamaha, per la produzione di motori a quattro tempi e propulsori con variatore automatico, adatti agli scooter, dei quali la Minarelli divenne il maggior costruttore mondiale. La produzione media, nella prima met\u00e0 del decennio, raggiunse le 450.000 unit\u00e0 annue.\nNel novembre 2001 il gruppo Yamaha acquis\u00ec il pieno controllo aziendale e l'11 aprile 2008, dopo oltre mezzo secolo di attivit\u00e0 ininterrotta, dalle catene di montaggio della Motori Minarelli \u00e8 uscito il decimilionesimo propulsore.\nNel 2020 la Fantic Motor acquista il 100% delle quote azionarie dalla Yamaha."}
{"id": "1766742", "revid": "1904508", "url": "https://it.wikipedia.org/wiki?curid=1766742", "title": "Palazzo Visconti di Modrone (Firenze)", "text": "Palazzo Visconti di Modrone si trova a Firenze in via de' Rustici 4-6, con un affaccio restrostante su via del Canto Rivolto.\nIl palazzo appare nell'elenco redatto nel 1901 dalla Direzione Generale delle Antichit\u00e0 e Belle Arti, quale edificio monumentale da considerare patrimonio artistico nazionale.\nStoria e descrizione.\nIl grande edificio nasce dalla ristrutturazione di quattro diverse case corti mercantili di et\u00e0 medievale, gi\u00e0 propriet\u00e0 dei Peruzzi, unificate anche con la saturazione della strada che rappresentava la logica prosecuzione dell'attuale via Vinegia in direzione di via delle Brache (cos\u00ec sembra di leggere nei rilievi proposti da Gian Luigi Maffei e inerenti all'edificio).\nAllo stato attuale presenta ben undici ordini di finestre organizzate su tre alti piani, su cui le bucature si allineano incorniciate da bugne di pietra e unite da una semplice fascia marcapiano in pietra, come \u00e8 proprio dell'architettura fiorentina civile del Cinquecento. Al centro della facciata \u00e8 un grande scudo con un'arme che la letteratura segnala per lo pi\u00f9 come dei Visconti di Modrone (al quale la propriet\u00e0 pervenne dopo alcune transazioni nella seconda met\u00e0 dell'Ottocento), pi\u00f9 raramente come Rustici, creando non pochi equivoci sulla storia delle propriet\u00e0.\nNonostante la mole e la bellezza dell'edificio, infatti, le informazioni raccolte sono limitate a poche notizie, come quelle riportate da Marcello Jacorossi (Palazzi 1972) che, dopo aver elogiato l'imponente facciata di \"carattere quattrocentesco\", la dice \"in gran parte opera di un restauro recente\". In effetti \u00e8 documentato un importante cantiere di restauro attorno al 1928, anni nei quali si sarebbe anche trasformata una finestra in porta nella facciata tergale su via del Canto Rivolto. Della consistenza dell'intervento, d'altra parte, dicono le bozze che incorniciano portoni e finestre, tutte rimodellate in pietra artificiale. Anche gli intonaci sono quelli del rifacimento, oramai patinati dal tempo, con ancora le tracce delle segnalazioni che individuavano il palazzo come rifugio antiaereo durante la seconda guerra mondiale.\nNotevoli le inferriate alle finestre del piano terreno. Da segnalare inoltre, sempre sulla base di quanto riportato dalla letteratura, l'androne al quale si accede dal portone attualmente segnato con il numero civico 4, che invece dovrebbe aver meglio conservato i caratteri antichi. Nell'androne che si apre al civico 6 \u00e8 invece una lapide in ricordo di Ilario Tarchiani, \"tra i primi a istituire compagnie d'assistenza pubblica\"."}
{"id": "1766751", "revid": "287204", "url": "https://it.wikipedia.org/wiki?curid=1766751", "title": "Gaya (India)", "text": " \nGaya \u00e8 una suddivisione dell'India, classificata come \"municipal corporation\", di 383.197 abitanti, capoluogo del distretto di Gaya e della divisione di Magadh, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 24\u00b0 46' 60 N e 85\u00b0 0' 0 E e ha un'altitudine di 110 . \u00c8 circondata da colline ritenute sacre dagli induisti. Sulla collina di \"Gayasisa\" (oggi \"Brahmayoni\") il Buddha storico pronunci\u00f2 il Sutra del Fuoco (\"\u0100dittapariy\u0101ya Sutta\", nel Sa\u1e43yutta Nik\u0101ya PTS: S iv 19) convertendo degli asceti prima dediti al culto del fuoco.\nSociet\u00e0.\nEvoluzione demografica.\nAl censimento del 2001 la popolazione di Gaya assommava a 383.197 persone, delle quali 203.252 maschi e 179.945 femmine. I bambini di et\u00e0 inferiore o uguale ai sei anni assommavano a 54.390, dei quali 28.121 maschi e 26.269 femmine. Infine, coloro che erano in grado di saper almeno leggere e scrivere erano 258.906, dei quali 150.661 maschi e 108.245 femmine."}
{"id": "1766755", "revid": "1728", "url": "https://it.wikipedia.org/wiki?curid=1766755", "title": "Anglo-Sassoni", "text": ""}
{"id": "1766759", "revid": "125143369", "url": "https://it.wikipedia.org/wiki?curid=1766759", "title": "Brigata Informazioni Tattiche", "text": "La Brigata Informazioni Tattiche raggruppa le unit\u00e0 di guerra elettronica appartenenti all'Esercito Italiano, alle dipendenze del Comando delle forze operative terrestri di supporto.\nFino al 2018 era denominata Brigata \"\"RISTA-EW\" (RISTA sta per \"Reconnaissance, Intelligence, Surveillance, Target Acquisition\" - EW per \"Electronic Warfare\").\nStoria.\nLa brigata raccoglie l'eredit\u00e0 del Centro Difesa Elettronica (CDE) che viene costituito nel 1963 con il IX battaglione trasmissioni e poi acquisisce l'8\u00ba battaglione trasmissioni ricerca elettronica \"Tonale\".\nNel 1980 il CDE diviene Centro Informazioni e Difesa Elettronica (CIDE), con sede nella stessa caserma Santa Barbara sulla litoranea di Anzio, che accorpava l'8\u00ba battaglione ricerca elettronica \"Tonale\" e il 9\u00ba battaglione guerra elettronica \"Rombo\", il 33\u00ba battaglione guerra elettronica \"Falzarego\" e il 41\u00ba gruppo specialisti artiglieria \"Cordenons\".\nIl CIDE era subordinato al Comando Informazioni e Difesa Elettronica Esercito (CIDEE), dipendente dal 2\u00ba reparto dello Stato Maggiore Esercito (SME).\nL'8\u00ba battaglione operava con strumenti di ricerca elettronica a medio e lungo raggio di cui erano dotati i suoi distaccamenti che si trovavano a Ponte Crepaldo (Eraclea, in provincia di Venezia), Sala di Cesenatico (in provincia di Forl\u00ec-Cesena), Vasto (provincia di Chieti) e Surbo (provincia di Lecce). Il 9\u00b0 aveva come missione principale il supporto diretto alle unit\u00e0 in operazioni e venne rischierato pi\u00f9 volte all'estero durante le varie missioni fuori area dell'Esercito Italiano, compresa la UNOSOM II in Somalia e la SFOR in Bosnia ed Erzegovina. In seguito alla riforma dei vertici militari (Legge 18 febbraio 1997, n. 25) che comport\u00f2 il passaggio allo Stato Maggiore Difesa delle attivit\u00e0 di intelligence vere e proprie del 2\u00ba Reparto di SME, i compiti del CIDEE e dell'8\u00ba battaglione ricerca elettronica \"Tonale\" furono trasferiti al CII (Centro Intelligence Interforze) di Roma-Ponte Galeria, dipendente dal Reparto Informazioni e Sicurezza (RIS) dello Stato Maggiore Difesa.\nLe attivit\u00e0 del 9\u00ba battaglione, ora disciolto, sono attribuite al 33\u00ba reggimento EW di Treviso. Il 41\u00ba reggimento \"Cordenons\" era in precedenza un reggimento artiglieria, trasformato successivamente in reggimento acquisizione obiettivi.\nIl CIDE venne soppresso il 31 dicembre 1997 e sostituito, nella stessa sede, dal Dipartimento per le Informazioni e la Guerra Elettronica, in cui viene inquadrato il Centro IEW.\nLa brigata.\nNel maggio 1998 il Dipartimento si riconfigura in Raggruppamento RISTA EW, inquadrato nel neo costituito Comando C4 IEW, \ndivenuto nel 2003 \"Comando Trasmissioni e Informazioni Esercito\" (CoTIE).\nIl 1\u00ba giugno 2004 il Raggruppamento diviene Brigata RISTA EW. Dal 2016 la brigata passa alle dipendenze del Comando delle forze operative terrestri di supporto.\nIl 5 novembre 2018, nell'ambito del potenziamento della componente di guerra elettronica, la brigata viene trasformata in Brigata Informazioni Tattiche. Contestualmente, il 13\u00ba Battaglione \"Aquileia\" viene elevato al rango di reggimento, il Centro RISTA-EW viene trasformato in Centro Formazione Informazioni Tattiche e vengono costituiti il Reparto Analisi Integrata Terrestre e il Reparto Supporto Operativo alla Guerra Elettronica.\nCompiti.\nLa brigata raggruppa le capacit\u00e0 di analisi del traffico dati, fonia, radar e guerra elettronica delle possibili controparti su un teatro di operazioni, sia partendo dal territorio nazionale attraverso delle stazioni di ascolto, sia utilizzando delle task force a livello di reggimento a supporto di grandi unit\u00e0 rischierate appunto in zona di operazioni.\nLe strumentazioni sono di norma poste in shelter (contenitori delle dimensioni di un container posti su autocarri) schermati da possibili attacchi tramite impulsi elettromagnetici (EMP).\nStruttura.\nAttualmente essa \u00e8 composta dalle seguenti unit\u00e0:"}
{"id": "1766762", "revid": "36426", "url": "https://it.wikipedia.org/wiki?curid=1766762", "title": "Sede della Direzione provinciale delle Poste e Telegrafi", "text": ""}
{"id": "1766764", "revid": "686936", "url": "https://it.wikipedia.org/wiki?curid=1766764", "title": "Sack (football americano)", "text": "Nel football americano per sack si intende l'azione con cui un quarterback \u00e8 placcato dietro la linea di scrimmage prima che possa effettuare un lancio. Questa particolare situazione pu\u00f2 crearsi qualora la defensive line, con i propri linebackers o defensive backs, riesca rapidamente a eludere i blocchi (a protezione del quarterback) dell'offensive line; oppure qualora il QB non disponga del tempo necessario per trovare un giocatore che possa ricevere un lancio, offrendo alla difesa la possibilit\u00e0 di raggiungerlo e placcarlo. \u00c8 un'azione spettacolare poich\u00e9 causa spesso la perdita da parte dell'attacco di un elevato numero di yard.\nParametri statistici.\nNella NFL, la perdita di yard dovuta a un sack, \u00e8 sottratta al totale delle \"passing yards\" della squadra, mentre quelle del QB restano invariate. Nella NCAA invece le yard perse per sack vengono sottratte al totale delle \"rushing yard\" del quaterback.\nIl numero di sack \u00e8 un parametro che compare nelle statistiche personali dei difensori. Se effettuato da un solo giocatore (solo) a esso viene assegnato 1 punto, qualora sia effettuato contemporaneamente da 2 o pi\u00f9 giocatori a ognuno vengono assegnati 0,5 punti.\nRecord NFL.\n\"*Deacon Jones mise a segno 26 sack in 14 gare nella stagione e 24 in 14 gare nel . Tuttavia allora i sack non erano ufficialmente conteggiati dalla NFL allora, quindi il record ufficiale stagione \u00e8 attribuito a Michael Strahan.\"\n\"**Al \"Bubba\" Baker mise a segno 23 sack nella sua stagione da rookie nel 1978. La statistica non erano ancora ufficiale al momento e il primato in una stagione da debuttante \u00e8 attribuito a Jevon Kearse.\"\n\"***L.C. Greenwood mise a segno 4 sack nel Super Bowl X. Il record ufficiale tuttavia \u00e8 condiviso da Reggie White, Darnell Dockett, Kony Ealy e Grady Jarrett (3).\""}
{"id": "1766766", "revid": "201640", "url": "https://it.wikipedia.org/wiki?curid=1766766", "title": "Anoressia", "text": "Lanoressia (dal greco \"\u1f00\u03bd\u03bf\u03c1\u03b5\u03be\u03af\u03b1 anorex\u00eda\", comp. di \"an-\" priv. e \"\u00f3rexis\" 'appetito') \u00e8 un disagio in cui la persona coinvolta si rifiuta di nutrirsi per diversi motivi.\nComunemente il termine \u00e8 spesso usato come sinonimo di anoressia nervosa ma in realt\u00e0 esistono molteplici possibili cause di una diminuzione dell'appetito, alcune delle quali potrebbero risultare innocue, mentre altre sono indice di una grave condizione clinica o comportano un rischio significativo."}
{"id": "1766771", "revid": "401052", "url": "https://it.wikipedia.org/wiki?curid=1766771", "title": "Liebenwalde", "text": "Liebenwalde \u00e8 una citt\u00e0 di abitanti del Brandeburgo, in Germania.\nAppartiene al circondario (\"Landkreis\") dell'Oberhavel (targa OHV).\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nFonti dei dati sono nel dettaglio nelle Wikimedia Commons..\nSuddivisione amministrativa.\nLiebenwalde si divide in 6 zone (\"Ortsteil\"), corrispondenti all'area urbana e a 5 frazioni:"}
{"id": "1766774", "revid": "287204", "url": "https://it.wikipedia.org/wiki?curid=1766774", "title": "Muzaffarpur", "text": "Muzaffarpur \u00e8 una suddivisione dell'India, classificata come \"municipal corporation\", di 305.465 abitanti, capoluogo del distretto di Muzaffarpur e della divisione di Tirhut, nello stato federato del Bihar. In base al numero di abitanti la citt\u00e0 rientra nella classe I (da 100.000 persone in su).\nGeografia fisica.\nLa citt\u00e0 \u00e8 situata a 26\u00b0 7' 0 N e 85\u00b0 24' 0 E e ha un'altitudine di 46 .\nSociet\u00e0.\nEvoluzione demografica.\nAl censimento del 2001 la popolazione di Muzaffarpur assommava a 305.465 persone, delle quali 163.907 maschi e 141.558 femmine. I bambini di et\u00e0 inferiore o uguale ai sei anni assommavano a 40.949, dei quali 21.752 maschi e 19.197 femmine. Infine, coloro che erano in grado di saper almeno leggere e scrivere erano 214.188, dei quali 122.470 maschi e 91.718 femmine."}
{"id": "1766778", "revid": "1543377", "url": "https://it.wikipedia.org/wiki?curid=1766778", "title": "Anoressia nervosa", "text": "Lanoressia nervosa (AN) \u00e8, insieme alla bulimia, uno dei pi\u00f9 importanti disturbi del comportamento alimentare, detti anche Disturbi Alimentari Psicogeni (DAP). Ci\u00f2 che contraddistingue l'anoressia nervosa \u00e8 il rifiuto del cibo da parte della persona e la paura ossessiva di ingrassare. Nelle forme pi\u00f9 gravi possono svilupparsi malnutrizione, inedia, amenorrea ed emaciazione. Le sue origini nosografiche sono molto antiche. Coinvolge nella sua evoluzione funzioni psicologiche, neuroendocrine, ormonali e metaboliche. I trattamenti possibili sono ancora in fase di studio, le cure farmacologiche attuali possono dare solo un modesto beneficio alla persona. L'anoressia nervosa \u00e8 una malattia, e non deve essere confusa con il sintomo chiamato anoressia, la cui presenza invece \u00e8 indice di un differente stato patologico dell'individuo.\nStoria.\nL'anoressia nervosa \u00e8 comunemente considerata una malattia del \"mondo industrializzato\", anche se i primi casi accertati e riconosciuti si riferiscono a epoche antecedenti.\nNel Medioevo.\nNel periodo medievale, in cui i valori religiosi erano ben radicati, una condotta simile a quella che in epoca moderna si sarebbe potuta definire come anoressia, era accompagnata da un'ampia accettazione sociale e vista come un traguardo spirituale da raggiungere; si parlava infatti di \"digiuni ascetici\", e spesso si cercava il perseguimento di virt\u00f9 spirituali attraverso la mortificazione del corpo.\nSecondo lo storico Rudolph Bell, tra coloro che potrebbero aver sofferto di tali disturbi vi sarebbero anche alcune donne successivamente venerate, tra le quali santa Caterina da Siena e beata Angela di Foligno.\nIn epoca moderna.\nAnche se fu probabilmente un medico genovese, Simone Porta, il primo a studiare e descrivere nel 1500 il quadro clinico dell'anoressia nervosa, \u00e8 tradizione diffusa far risalire la scoperta della malattia al 1689, quando fu pubblicato per opera del medico britannico Richard Morton il primo resoconto di due pazienti - un ragazzo minorenne e una ragazza di 18 anni - che, in assenza di patologie manifeste, rifiutavano di alimentarsi. Morton defin\u00ec tale disturbo \"emaciazione nervosa\":\nNel 1860 Louis-Victor Marc\u00e9 descrisse un \"disordine dello stomaco\" con una predominanza nel sesso femminile, concetto che fu ripreso e identificato quasi contemporaneamente nel 1870 da Charles Las\u00e8gue come \"anoressia isterica\" a Parigi, e da William Gull come \"anoressia nervosa\" a Londra. Fu lo stesso Lasegue a fornire la prima descrizione approfondita del nucleo psicopatologico centrale del disturbo; a Gull e Lasegue si deve quindi il merito di aver posto l'attenzione sull'origine non organica di tale disturbo, oltre all'intuizione del ruolo importante svolto dalla famiglia nello sviluppo dell'anoressia.\nNegli anni compresi tra il 1889 e il 1911 si ritrovano lavori in merito di neurologi come Jean-Martin Charcot e Gilles de la Tourette. Nel corso dell'anno 1903 lo psicologo francese Pierre Marie F\u00e9lix Janet, nel suo scritto \"Les Obsessions et la Psychasth\u00e9nie\", descrisse le caratteristiche della malattia dandole un'altra definizione: psicoastenia. Lo psicologo pensava che fosse dovuta a un rifiuto da parte della donna della sua sessualit\u00e0.\nNel 1914, il fisiologo Morris Simmonds sugger\u00ec l'ipotesi dell'insufficienza pituitaria grave (ossia uno scompenso dell'ipofisi) come base della patologia, impostando cos\u00ec per gli anni successivi un approccio endocrinologico all'anoressia nervosa. La categoria diagnostica dell'anoressia nervosa \u00e8 apparsa nel DSM (Manuale Diagnostico Statistico dei disturbi mentali) sin dalla sua seconda edizione (DSM-II), del 1968; da allora il disturbo \u00e8 rimasto presente nel DSM attraverso tutte le edizioni e revisioni, fino all'attuale DSM-5.\nSigmund Freud riguardo alla malattia afferm\u00f2 che \u00abla nota anoressia nervosa delle giovani donne mi sembra, dopo attenta osservazione, essere una melanconia dove la sessualit\u00e0 non \u00e8 sviluppata\u00bb.\nEpidemiologia.\nI vari studi sull'epidemiologia dell'anoressia nervosa non concordano. Se parte di essi tende a evidenziare un preoccupante aumento dei casi, altri ne sottolineano l'andamento costante, senza alcuna variazione. Un altro studio di tipo meta-analitico, che ha esaminato l'evoluzione storica della malattia nel passato (1995), ha dimostrato come negli anni novanta la percentuale di popolazione colpita sia rimasta costante.\nSecondo i dati ricavati dalla letteratura la prevalenza (numero totale dei casi nella popolazione) dell'anoressia si attestava attorno allo 0,3% nel 2003, mentre l'incidenza (numero di nuovi casi nella popolazione in un determinato periodo di tempo) \u00e8 di 8 casi per 100.000 soggetti in un anno. La percentuale poi \u00e8 stata aggiornata a 0,42% nel 2006 da studi condotti in Italia. In seguito, nel 2007, la prevalenza si sarebbe leggermente alzata, attestandosi attorno allo 0,5% o, come suggerisce pi\u00f9 pessimisticamente un altro studio, avrebbe superato il 2%.\nPer quanto riguarda l'et\u00e0 di esordio, questa si situa fra i 12 e i 25 anni (anche se si sono verificati negli ultimi anni diversi casi che superano i 30 anni), con il momento pi\u00f9 critico fra i 15 e i 19 anni. Altri studi hanno trovato picchi di incidenza in corrispondenza dei 14 e 18 anni d'et\u00e0. La malattia quindi colpisce soprattutto gli adolescenti, ma ultimamente si stanno sempre pi\u00f9 registrando casi negli adulti e anche tra gli anziani.\nAltra caratteristica tipica dell'anoressia \u00e8 quella di essere un disturbo prettamente femminile: circa il 90% dei casi, infatti, si sviluppa in pazienti di sesso femminile.\nIl problema quindi non riguarda solamente le donne. \u00c8 stato stimato, infatti, che sul totale degli ammalati risultano essere presenti dal 5% al 10% di casi riguardanti ragazzi adolescenti e maschi adulti.Il rapporto uomini-donne secondo alcune ricerche \u00e8 di 1:10; altri studi hanno rilevato una differenza minore fra i sessi, arrivando anche a 1:8. La percentuale di maschi anoressici sembra in aumento, ma ci\u00f2 potrebbe derivare dal semplice fatto che oggi un maggior numero di uomini si rivolgono ad un medico per curare tale disturbo.Nel sesso maschile \u00e8 maggiormente espresso un altro problema collegato all'immagine del corpo (cfr. Anoressia riversa o bigoressia), per cui l'ideale non \u00e8 quello di apparire magri ma il pi\u00f9 muscolosi possibile. (In questo caso si parla di \"dismorfia muscolare\", che \u00e8 stata considerata come un fenotipo dell'anoressia. Anche se gli studi in passato sono stati pochi, \u00e8 stato riscontrato negli uomini anoressici una diminuzione del desiderio sessuale. Poich\u00e9 in passato ritenuta malattia quasi esclusivamente femminile l'interesse accademico circa l'incidenza dell'anoressia nel mondo maschile si \u00e8 sviluppato solo di recente; ci\u00f2 fa s\u00ec che siano diffusi stereotipi quali l'anoressia come \"malattia da donne\", o l'associazione della sua manifestazione maschile a condizioni quali l'effeminatezza, la bisessualit\u00e0 o l'omosessualit\u00e0. Diversi studi dimostrano come la malattia si manifesti indipendentemente dall'orientamento sessuale del soggetto (l'80% degli anoressici maschi sarebbero eterosessuali).Molti sono i caratteri comuni tra i due sessi, compresa la prognosi.\nNel mondo.\nUno studio effettuato su una raccolta di diverse pubblicazioni di varie nazionalit\u00e0, sia occidentali sia orientali, ha evidenziato che l'anoressia nervosa sembra essere pi\u00f9 diffusa nei paesi pi\u00f9 progrediti economicamente,\nportando alla definizione di \"sindrome culturale\".\nNella seguente tabella sono riportati alcuni dati raccolti in determinati paesi del mondo:\nL'anoressia \u00e8 una sindrome legata al benessere, come dimostrano la sua assenza nei paesi pi\u00f9 poveri dell'Africa, Asia e America Latina e la sua comparsa in persone immigrate da nazioni pi\u00f9 povere a nazioni pi\u00f9 ricche. Tuttavia si rileva che in molti paesi asiatici, come Filippine, Cambogia, Vietnam, Malaysia gli studi epidemiologici sono abbastanza carenti. Gli studi effettuati hanno rivelato una presenza molto bassa della condizione nei paesi di cultura araba. Riguardo all'incidenza in Tanzania mostrata in tabella, l'aumento rispetto al passato dove la percentuale era lo 0% \u00e8 attribuito ad una esposizione della popolazione alla cultura del mondo occidentale. Significativa rimane l'influenza del modello occidentale, che aumenta la diffusione dell'anoressia nervosa nel mondo.\nSintomatologia.\nI criteri definiti dal DSM-5 per la diagnosi di anoressia nervosa sono:\nNel passaggio dal DSM-IV-TR al DSM-5 sono cambiati i criteri diagnostici per la diagnosi di anoressia nervosa; in particolare \u00e8 stata rimossa la presenza di amenorrea per tre cicli consecutivi, dal momento che il criterio non \u00e8 applicabile ai maschi, alle femmine in et\u00e0 prepuberale o per chi assume pillole anticoncezionali. Inoltre l'eliminazione dell'amenoreea come criterio diagnostico dell'anoressia nervosa \u00e8 motivata dall'osservazione, in alcune pazienti, di una mantenuta attivit\u00e0 mestruale.\nSono stati compiuti degli studi al fine di comprendere meglio quali siano gli impatti di tali disturbi sui familiari dei soggetti colpiti dall'anoressia nervosa.\nManifestazioni minori.\nAltre manifestazioni sono:\nComorbilit\u00e0 psichiatriche.\nL'anoressia nervosa spesso si presenta in comorbilit\u00e0 con altri disturbi psichiatrici. Tra i pi\u00f9 comuni troviamo:\nPer quanto riguarda l'espressione della rabbia e dell'aggressivit\u00e0 diretta verso gli altri, la mancanza di tale fattore \u00e8 proprio una caratteristica che contraddistingue l'anoressia nervosa dalla bulimia nervosa.\nManifestazioni dermatologiche.\nVi sono molte manifestazioni a livello dermatologico nell'anoressia nervosa, che sovente colpiscono le mani della persona, anche se nessuna di esse \u00e8 caratteristica della condizione patologica. Fra esse si ritrovano:\nManifestazioni cardiache.\nSi \u00e8 svolto uno studio approfondito, sfruttando molti dei risultati fino a quel tempo ottenuti, per comprendere a cosa fosse dovuto l'arresto cardiocircolatorio che ha portato alla morte diversi soggetti affetti dall'anoressia senza riuscire a comprendere quale fosse il motivo. Nello stesso studio meta-analitico \u00e8 stato evidenziato che le manifestazioni maggiormente riscontrate a livello cardiaco sono:\nFattori di rischio.\nAlcuni studi hanno rilevato diversi fattori di rischio che aumentano la possibilit\u00e0 di sviluppare un caso clinico di anoressia:\nTipologia.\n\u00c8 possibile individuare due sottotipi di anoressia nervosa, a seconda che il paziente presenti o meno \"condotte di eliminazione\" che esulino dal normale rifiuto di cibo (quali vomito autoindotto, uso esagerato di lassativi, diuretici, o clisteri):\n\u00c8 stato effettuato uno studio articolato su 10 anni per comprendere quali siano le differenze a livello socio-demografico tra i due tipi di anoressia. Da tale studio \u00e8 emerso che:\nAltri risultati riguardano i genitori dei ragazzi malati di anoressia, e sono relativi ai disturbi mentali della madre: la frequenza \u00e8 molto maggiore in famiglie con figli malati di anoressia restrittiva.\n\u00c8 stata descritta in letteratura anche un'altra forma di anoressia nervosa, che si differenzia dalle due precedenti, il cui nome, \"anoressia cronica di Meyer\", deriva dallo studioso Adolf-Ernst Meyer. La differenza sostanziale \u00e8 che quest'ultima compare esclusivamente nell'infanzia ed \u00e8 di tipo cronico, al punto da comportare un ritardo e un iposviluppo del corpo.\nEsami diagnostici.\nPer accertarsi che una persona sia affetta da anoressia nervosa non esistono esami specifici. La diagnosi \u00e8 clinica e si basa su un'accurata anamnesi personale, sulla presenza di sintomi evidenti (come lo stato di magrezza patologica) e su aspetti psicologici e comportamentali che vengono raccolti durante il colloquio clinico. Esistono inoltre dei questionari ad ausilio del clinico nel formulare la diagnosi, che la persona compila:\nAlle domande del test si dovrebbe rispondere con la frequenza con cui tale evento capita:\nDiagnosi differenziale.\nEsistono altri disturbi alimentari collegati:\nDifferenze con la bulimia nervosa.\nVi sono molte differenze con la bulimia nervosa:\nEziologia.\nLe cause dell'anoressia nervosa non sono del tutto chiare. Esistono dei motivi predisponenti di natura sia biologica, sia sociale, sia psicologica ai quali si sovrappongono dei fattori scatenanti che portano allo sviluppo della malattia.\nCause biologiche.\nGli ormoni gastrointestinali svolgono un ruolo importante nella regolazione neuroendocrina dell'ingestione del cibo e del senso di saziet\u00e0. La grelina \u00e8 un ormone che riesce a stimolare l'appetito: un suo non corretto funzionamento potrebbe essere una causa, oltre che dell'obesit\u00e0, anche dell'anoressia nervosa.\nRecenti studi mostrano l'influenza che i neuropeptidi della tiroide e la diminuzione della leptina, un ormone che controlla il peso corporeo, hanno sul manifestarsi dell'anoressia. Viceversa, altri studi mostrano che l'anoressia nervosa \u00e8 associata a osteoporosi nel 38-50% dei casi.\nCause sociali.\nTra i fattori predisponenti \u00e8 rilevante il fatto di avere un familiare che soffre, o ha sofferto, di un disturbo del comportamento alimentare. Altra causa che pu\u00f2 portare allo sviluppo di tali problemi \u00e8 il crescere in una famiglia dove esiste una grave difficolt\u00e0 nella comunicazione interpersonale e nell'espressione delle proprie emozioni; in tal caso l'anoressia pu\u00f2 assumere il senso di una \"comunicazione senza parole\" alla famiglia, nella famiglia e per la famiglia (con vari aspetti di protesta, di richiesta di attenzione, di manifestazione di un disagio individuale o del sistema famigliare nel suo complesso).\nIn altri casi il disturbo pu\u00f2 dipendere da significativi problemi di autostima, legati eventualmente anche a feedback negativi e reiterati dal sistema sociale, familiare o amicale. Disturbi dell'alimentazione possono insorgere anche in seguito a marcate delusioni affettive, o gravi problemi relazionali nella coppia.\nAltri fattori di rischio sono l'appartenenza a determinati gruppi sociali in cui \u00e8 rilevante la tematica del controllo del peso (ad es. ballerine/i, ginnaste/i, cicliste/i o altri sportivi professionisti); il vivere in un'area urbana di un paese occidentale, dove la magrezza viene enfatizzata come un valore sociale positivo; il fatto di soffrire di un disturbo della personalit\u00e0. Un ruolo importante viene svolto anche dai \"mass\" \"media\", mostrando alle donne pi\u00f9 giovani canoni di bellezza non corrispondenti al loro fisico.\nCause psicologiche.\nFra i primi ad accorgersi di un risvolto psicologico della malattia fu John A. Ryle, che nel 1936 not\u00f2 una correlazione della malattia con le delusioni d'amore. Oltre ai fattori sociali e familiari, vi sono importanti fattori di rischio legati al forte desiderio di sottoporsi (spesso ripetutamente) a diete ferree per il raggiungimento di uno standard estetico; la difficolt\u00e0 ad adattarsi ai cambiamenti e agli eventi stressanti; fallimenti amorosi; gravi difficolt\u00e0 scolastiche o lavorative; alterazione della normale condizione familiare o anche una forzata separazione da essa; lutti o gravi incidenti occorsi ad amici o parenti; abusi sessuali e fisici.\nProcesso importante di mantenimento del disturbo \u00e8 quello della dismorfofobia: le persone con questa difficolt\u00e0 non solo non sono soddisfatte del loro aspetto, ma non riescono ad osservarlo e percepirlo con obiettivit\u00e0, bens\u00ec lo vedono distorto e peggiore di quello che in realt\u00e0 \u00e8. La dismorfofobia non \u00e8 solo un'errata valutazione \"razionale\" del dato percettivo (ad esempio, davanti allo specchio): \u00e8 un disturbo psicopatologico che va a coinvolgere la rappresentazione del proprio \"schema corporeo\", e che richiede un intervento specifico.\nIl fenomeno \u00e8 stato confermato anche da studi di neuroimaging: dei pazienti sono stati sottoposti a risonanza magnetica funzionale, una tecnica capace di visualizzare la risposta emodinamica correlata all'attivit\u00e0 neuronale dell'encefalo, e i loro pattern di attivazione neurale sono stati messi a confronto con quelli di persone senza patologie alimentari, rivelando alcune differenze significative.\nDa non trascurare anche il rischio di effetti di circolo vizioso: il soggetto vive uno stato di ansia e depressione in relazione alla sua situazione, che lo portano a digiunare; la malnutrizione facilita a sua volta uno stato di disforia nell'individuo, intensificando la sua depressione.\nCause psichiatriche.\nNella letteratura scientifica \u00e8 avanzata l'ipotesi che all'origine dell'anoressia nervosa vi sia una pregressa positivit\u00e0 psichiatrica, od una relativa comorbilit\u00e0, con disturbi della sfera ossessivo-compulsiva; tale comorbilit\u00e0 spiegherebbe la struttura compulsiva ed ossessiva presente soprattutto in una delle due forme della malattia.\nCause genetiche.\nNegli ultimi anni si \u00e8 spostata l'attenzione nel campo della genetica e in tal senso gli studiosi cercano di stabilire le possibili cause della malattia. Gli studi si sono concentrati sul 5-HT(2A) (un sottotipo recettoriale della serotonina), la cui funzione pu\u00f2 risultare alterata durante la fase della pubert\u00e0. Un tale funzionamento anomalo si ritiene possa essere possibile causa di anoressia, ma i risultati sono contrastanti.\nFamiliarit\u00e0.\nGi\u00e0 in passato si ipotizz\u00f2 una forma di familiarit\u00e0 della malattia, ipotesi confermata poi da studi successivi, che mostrano un maggiore coinvolgimento nei gemelli monozigoti. Gli ultimi studi sull'ereditabilit\u00e0, mostrano che i sintomi della malattia hanno ognuno un diverso grado di diffusione. (Per \"ereditabilit\u00e0\" si intende la probabilit\u00e0 che ha una persona di sviluppare una data malattia dovuta ad un gene difettoso ereditato.) Ultimamente, grazie a tali studi, si \u00e8 presupposto un coinvolgimento per alterazione dei cromosomi 1, 2 e 13, con specifiche localizzazioni.\nTerapia.\nLa terapia dell'anoressia mira al raggiungimento del tetto minimo del 90% del peso corporeo rispetto a quello ideale. Il trattamento, data la diversit\u00e0 delle cause, \u00e8 molteplice: psicologico, nutrizionale e farmacologico.\nTerapia nutrizionale.\n\u00c8 necessaria l'introduzione nel corpo di 1500-1800 kcal al giorno. Variabile in base alle condizioni cliniche del paziente, e modulato da clinici esperti per evitare la sindrome da rialimentazione. Per ridurre la perdita ossea si utilizzano vitamina D e calcio.\nTerapia farmacologica.\nSono stati provati molti farmaci, allo scopo di ottenere il pi\u00f9 adatto al trattamento della malattia: negli anni sessanta si \u00e8 tentato l'uso della clorpromazina, un antipsicotico per la cura della schizofrenia.\nIn seguito venne utilizzato il naltrexone, e, sulla sua falsariga, seguirono diverse altre sperimentazioni con antidolorifici derivati dall'oppio, fra cui il tramadolo, ma con risultati incerti.\nGli studi si sono quindi diretti verso antipsicotici atipici come il risperidone e l'olanzapina, che vengono ancora utilizzati con qualche successo, anche se \u00e8 sconsigliato fermamente l'uso di tali principi attivi in presenza di demenza, per via della possibile insorgenza di ictus.\nSecondo le linee guida del 2007, per la cura vengono utilizzati corticosteroidi, come il prednisolone (in misura di 15\u201330\u00a0mg al giorno) o, in sostituzione, il desametasone (con dosaggio meno elevato: 2\u20134\u00a0mg al giorno).\nDiscusso \u00e8 l'utilizzo degli inibitori selettivi della ricaptazione della serotonina, pi\u00f9 conosciuti con il nome di SSRI, noti antidepressivi. Tali farmaci devono essere esclusi in soggetti con crisi epilettiche, ed il \"Committee on Safety of Medicines\" ha avvertito che \u00e8 provato che in soggetti minorenni hanno portato meno benefici rispetto all'aumento della gravit\u00e0 delle situazioni di autolesionismo.. L'uso di questi farmaci non ha portato i risultati sperati (come nel caso della fluoxetina)\nVengono utilizzati anche altri farmaci antidepressivi, della categoria dei Triciclici, come l'amitriptilina, oggetto di studi condotti con il metodo del doppio cieco (viene somministrato ad alcuni pazienti il farmaco ad altri del placebo, senza che questi sappiano di prendere il farmaco o la sostanza innocua). La dose somministrata era in un caso di 175\u00a0mg al giorno, e di 160\u00a0mg al giorno in un altro, ma i risultati si sono rivelati modesti. Sono in corso test su altri principi attivi, come la mirtazapina, ma il numero delle persone che partecipa agli studi non \u00e8 ancora sufficiente per ottenere dati certi (anche se sono stati notati dei miglioramenti nei partecipanti).\nLe terapie farmacologiche per l'anoressia nervosa si evolvono continuamente, ma non \u00e8 ancora chiaro quale sia il trattamento di scelta. Terapie psicofarmacologiche specifiche sono invece utilizzate per trattare disturbi in comorbilit\u00e0 con l'anoressia nervosa (es. depressione, disturbi d'ansia, disturbo ossessivo-compulsivo)\nTerapia psicologica.\nIl trattamento di elezione dell'anoressia nervosa \u00e8 la psicoterapia, finalizzata ad indagare e rielaborare le problematiche emotive e relazionali pi\u00f9 profonde, che si traducono nel rifiuto del cibo.. Diverse forme di psicoterapia sono risultate efficaci, tra cui la psicoterapia dinamica, quella sistemico-relazionale e la psicoterapia cognitivo-comportamentale. Le psicoterapie possono essere individuali, familiari e di gruppo. Le terapie familiari, spesso ben accettate dagli stessi componenti del gruppo familiare, chiamano in causa l'intero sistema relazionale del gruppo famigliare, che \u00e8 ritenuto avere un importante ruolo patogeno e patoplastico nella nascita, evoluzione e mantenimento del disturbo.\nLa terapia famigliare porta solitamente buoni risultati ed \u00e8 la terapia di elezione in pazienti adolescenti.Negli ultimi anni queste forme terapeutiche si sono giovate anche del contributo dato dai gruppi di auto mutuo aiuto, nei quali non esiste la figura del \"terapeuta\" intesa in senso classico, dove il clinico assume invece il ruolo del \"facilitatore\", che stimola i componenti del gruppo al dialogo e alla condivisione delle difficolt\u00e0 emotive e pratiche. I pazienti diventano cos\u00ec i \"co-terapeuti\" di s\u00e9 stessi.\nPi\u00f9 recentemente sono state proposte altre forme di terapia, dette terapie corporee o terapie body-oriented, che prendono spunto dall'emergente rivoluzione del pensiero cognitivista: l\"'embodied cognition\" \"e\" le psicoterapie cognitivo-comportamentali di terza generazione\".\" Recenti studi evidenziano che terapie orientate al corpo migliorano e potenziano le strategie terapeutiche standard suggerendo nuovi sviluppi delle psicoterapie.\nNell'ambito delle valutazioni degli interventi psicoterapeutici, si sta cercando di comprendere la percezione dei pazienti relativa alle varie forme di intervento psicologico effettuato; si tratta di un elemento importante, considerando l'ambivalenza dei pazienti rispetto alla malattia. Dalle risposte dei pazienti emerge che sono preferiti gli incontri psicoterapeutici individuali (di gran lunga il trattamento preferito), ed il lavoro clinico focalizzato alla correzione delle abitudini alimentari.\nTerapie per sintomi specifici.\nAll'interno di complessi processi terapeutici si stanno ultimamente sviluppando, in Italia e all'estero, interventi specifici per sintomi circoscritti dell'anoressia come l'esercizio fisico eccessivo e il disturbo dell'immagine corporea. In Italia \u00e8 stato importato ad esempio il modello Leap, un modello di trattamento cognitivo-comportamentale per trattare l'iperattivit\u00e0 nei disturbi alimentari.\nPer il trattamento del disturbo dell'immagine corporea in Italia invece sono state proposte diverse strategie terapeutiche tra cui l'utilizzo della realt\u00e0 virtuale, l'esposizione allo specchio e il body perception treatment.\nRicovero per anoressia.\nLe linee guida per il trattamento del disturbo dell'immagine corporea indicano diverse tipologie di trattamento ad intensit\u00e0 di cura variabile. In casi in cui la vita pu\u00f2 essere in pericolo, come ad esempio nella magrezza estrema con conseguenze cliniche significative, il ricovero ospedaliero pu\u00f2 essere imposto, anche in assenza della volont\u00e0 specifica della paziente ad intraprendere un percorso di cura. Questo particolare tipo di ricovero si chiama TSO (Trattamento Sanitario Obbligatorio) e deve essere ratificato da un giudice che sottoscrive una richiesta specifica del medico curante. Tale tipo di provvedimento medico-legale in Italia \u00e8 possibile solo nel caso in cui sia dichiarata la momentanea incapacit\u00e0 del paziente di rispondere in modo adeguato alle proprie condizioni di salute, come spesso capita nell'anoressia nervosa.\nAltri trattamenti di ricovero possono essere effettuati in regime di Trattamento Riabilitativo Intensivo e prevedono il ricovero di paziente presso reparti ospedalieri specializzati per la cura dei disturbi alimentari. Tali percorsi sono generalmente ricoveri lunghi in cui oltre agli aspetti medico-internistici prevalenti in pazienti con grave deperimento organico vengono affrontate le problematiche psicologiche e riabilitative. In Italia i centri per i disturbi alimentari pi\u00f9 grandi che offrono questo tipo di intervento specialistico sono:\nAccanimento terapeutico.\nSpesso le persone affette da anoressia nervosa rifiutano ogni tipo di aiuto e di terapia. In campo medico esiste il dilemma dell'etica medica e dell'accanimento terapeutico, della possibilit\u00e0 da parte dei pazienti di rifiutare ogni cura offerta, rendendo attuabile l'intervento solo quando si perde la propria capacit\u00e0 di ragionare. Nel caso dell'anoressia nervosa esistono diverse correnti di pensiero, che si traducono nelle seguenti posizioni:\nPer riuscire a comprendere se una persona affetta da malattia possa decidere per s\u00e9 stessa o meno, negli Usa \u00e8 stato studiato un questionario, chiamato MacCAT-T, ancora oggi ritenuto uno strumento valido. Tale esame non si limita alla comprensione oggettiva da parte del malato della patologia, ma va oltre chiedendo se il soggetto intervistato comprende se sia malato o meno. Quando il soggetto interessato \u00e8 minorenne le critiche aumentano.\nSono stati fatti studi per comprendere se il trattamento costrittivo sia efficace, notando che in pratica viene utilizzato raramente e soltanto laddove siano presenti tre fattori:\nPrevenzione.\nEsiste un programma di controllo tedesco, denominato \"PriMa\", effettuato sulle ragazze dai 12 anni in su. Tale programma viene svolto durante l'anno scolastico tramite gli insegnanti. Da uno studio effettuato su pi\u00f9 di 60 scuole, a distanza di tre mesi si sono avuti riscontri positivi, sia sulla consapevolezza di s\u00e9 stessi che del ruolo che il cibo deve assumere. La letteratura successiva rivela che i questionari utilizzati per comprendere i miglioramenti delle persone erano pi\u00f9 brevi del necessario, e suggerisce la necessit\u00e0 di ampliamenti a pi\u00f9 livelli (sia di domande ma anche di procedimento utilizzato) per comprendere il reale impatto sui giovani, che rimane positivo.\nPrognosi.\nGenerale.\nAnche se fra tutti i disturbi alimentari \u00e8 quello che registra la pi\u00f9 alta mortalit\u00e0, raramente l'anoressia conduce al decesso; i casi di morte vengono registrati anche per suicidio, ed arrivano ad una punta del 5%, anche se suddivisi per decade.\nLa maggior parte delle donne, dopo cinque anni di cure cliniche, \u00e8 riuscita a superare lo stato di malattia cronica, arrivando in seguito al recupero completo. Quando lo stato di anoressia \u00e8 completamente scomparso le persone hanno ottime probabilit\u00e0 di riuscire a condurre una vita normale e superare altri disordini psichiatrici. Spesso, per\u00f2, il reinserimento sociale, professionale e relazionale non \u00e8 semplice; chi ha avuto gravi decorsi di anoressia nervosa pu\u00f2 rischiare fenomeni di stigmatizzazione sociale. La prognosi cambia a seconda dell'et\u00e0 della persona coinvolta, e nelle persone pi\u00f9 adulte risulta peggiore.\nPsicologica- Psichiatrica.\nPer quanto riguarda i risultati che si hanno sui disturbi pi\u00f9 marcati della personalit\u00e0 (cluster C), a distanza di 6 anni dalla fine del trattamento e arrivando anche a 10 anni, gli studi mostrano risultati positivi per quanto riguarda il peso, oltre a disturbi fisici (come l'irsutismo) e diversi disturbi collegabili alle manifestazioni psichiatriche-psicologiche: in tali casi i risultati veramente positivi sono circa il 40%.\nRischi.\nDurante la fase di cura i pi\u00f9 alti rischi sono dovuti al rifiuto del paziente di collaborare e alla interruzione volontaria del trattamento. Questo suggerisce che bisognerebbe suddividere la cura in due parti: la prima volta al recupero del normale peso corporeo, la seconda intesa ad evitare possibili ricadute.\nStudi approfonditi hanno individuato sei \"obiettivi da raggiungere\" per ridurre il rischio di ricadere nell'anoressia:\nMortalit\u00e0 per suicidio.\nL'\"ideazione suicidaria\", seguita o meno dall'effettivo tentativo di porre fine alla propria vita, \u00e8 molto diffusa nei disturbi dell'alimentazione; l'anoressia si pone seconda, preceduta soltanto dalla bulimia nervosa. I tentativi reali di suicidio non sono per\u00f2 molto diffusi nelle persone affette da anoressia: studi effettuati in passato su larga scala hanno mostrato che la percentuale supera di poco l'1% dei casi.\nNell'evolversi della malattia diverse persone continuano a pensare alla morte, immaginandola di frequente; si tratta spesso di un processo correlato alla forte depressione che consegue al lungo decorso. Fra le due forme di anoressia, secondo recenti studi, quella meno soggetta ad atti di suicidio \u00e8 la forma restrittiva. Altri studi sottolineano la particolarit\u00e0 di questo fenomeno, notando che la maggior parte dei decessi (o la totalit\u00e0 di essi, a seconda del numero di persone su cui si effettuano gli studi), sono dovuti alla malattia, e soprattutto all'interruzione della cura.\nAnche il pi\u00f9 importante studio meta-analitico condotto sull'incidenza dei suicidi per anoressia nervosa, effettuato da italiani, conferma tali dati, aggiungendo che l'incidenza rispetto alla popolazione non affetta dalla malattia rimane nettamente inferiore."}
{"id": "1766779", "revid": "1305772", "url": "https://it.wikipedia.org/wiki?curid=1766779", "title": "Bikar", "text": " \nBikar \u00e8 una municipalit\u00e0 delle Isole Marshall senza popolazione stabile.\nLa municipalit\u00e0 \u00e8 costituita dall'omonimo atollo, costituito da 6 isolette (le principali sono: Bikar, Jabwelo, Almani, Jabwelo e Jaboero), nella Catena delle Ratak, nell'Oceano Pacifico a 85\u00a0km dall'atollo Utirik, terra emersa pi\u00f9 vicina.\nL'atollo \u00e8 costituito da una laguna (37,4\u00a0km2), l'altezza massima delle isole \u00e8 di poco superiore a quella del mare e il tutto \u00e8 circondato da reef. L'area \u00e8 una riserva naturale.\nNome.\nLa municipalit\u00e0 \u00e8 stata chiamata in passato anche con i seguenti nomi:\nStoria.\nBikar fu raggiunta nel 1840 dal francese Joseph de Rosamel, comandante del vascello \"Dana\u00efde\", anche se la scoperta delle Ratak si deve allo spagnolo Alonso de Salazar nel 1526. L'isola segu\u00ec la sorte dell'arcipelago nel cadere prima in mano spagnola, poi tedesca (1885), giapponese (1914) e statunitense (1944)."}
{"id": "1766781", "revid": "401052", "url": "https://it.wikipedia.org/wiki?curid=1766781", "title": "Zehdenick", "text": "Zehdenick \u00e8 una citt\u00e0 di abitanti del Brandeburgo, in Germania.\nAppartiene al circondario dell'Oberhavel.\nStoria.\nIl 31 dicembre 2001 vennero aggregati alla citt\u00e0 di Zehdenick i comuni di Bergsdorf, Ribbeck e Vogelsang.\nDal 31 luglio 2013 la citt\u00e0 si fregia del titolo di \"Havelstadt\" (\"citt\u00e0 della Havel\").\nSociet\u00e0.\nEvoluzione demografica.\nFonti dei dati sono nel dettaglio nelle Wikimedia Commons..\nSuddivisione amministrativa.\nZehdenick si divide in 14 zone, corrispondenti all'area urbana e a 13 frazioni (\"Ortsteil\"):"}
{"id": "1766786", "revid": "287204", "url": "https://it.wikipedia.org/wiki?curid=1766786", "title": "Bacino del fiume Congo", "text": "Il bacino del Congo \u00e8 il bacino idrografico del fiume Congo, in Africa equatoriale.\nCaratteristiche.\nIl bacino del Congo \u00e8 il secondo pi\u00f9 grande bacino fluviale del mondo, dopo quello del Rio delle Amazzoni e ospita alcune delle foreste tropicali pi\u00f9 grandi del pianeta. Copre una superficie di 3.730.500 km\u00b2.\nIl clima \u00e8 tropicale con due stagioni piovose e alte temperature il resto dell'anno. Il bacino ospita la specie in via di estinzione dei Gorilla di montagna.\nIl bacino del Congo tocca i seguenti Paesi:\nAffluenti.\nIl bacino del Congo comprende i seguenti corsi d'acqua, a partire dall'estuario:"}
{"id": "1766787", "revid": "123842842", "url": "https://it.wikipedia.org/wiki?curid=1766787", "title": "Partita del cuore", "text": "La Partita del cuore \u00e8 un evento calcistico con finalit\u00e0 benefiche che si tiene ogni anno in Italia e vede protagonista la Nazionale italiana cantanti contro una squadra di una determinata categoria. La manifestazione viene trasmessa dalla RAI in diretta in Eurovisione su Rai 1, fino all'edizione del 2020. \nNel 2021, per la prima volta nella sua storia, la partita \u00e8 stata trasmessa su Canale 5.\nDettagli.\nEdizione 1992.\nIl 3 giugno 1992 si \u00e8 disputata allo Stadio Olimpico di Roma la 1\u00aa edizione della Partita del cuore. La partita \u00e8 terminata col punteggio di 5-6 ed ha visto opposta la Nazionale italiana cantanti ad una squadra denominata \"Nazionale Radio Telecronisti RAI\". La partita \u00e8 stata per\u00f2 trasmessa su Rai 1 in differita il 5 giugno alle ore 20.40. La conduzione \u00e8 stata affidata a Fabrizio Frizzi e Red Ronnie con la collaborazione di Gianfranco De Laurentiis e Massimo De Luca, ai quali \u00e8 stato affidato il commento. In tribuna vi erano invece personaggi della televisione, come Giancarlo Magalli, Milly Carlucci, Sydne Rome, Sandra Milo, Andy Luotto, Michele Mirabella, Rita dalla Chiesa, Marisa Laurito e Luciano De Crescenzo.\nLa squadra dei cantanti era composta, tra gli altri, da Gianni Morandi, Luca Barbarossa, Luca Carboni, Enrico Ruggeri, Paolo Mengoli e Francesco Baccini; quella dei radiotelecronisti, invece, da Aldo Agroppi, Carlo Nesti, Silvio Sarta, Gianni Cerqueti, Amedeo Goria e Giancarlo Trapanese.\nEdizione 1993.\nIl 2 giugno 1993 si \u00e8 disputata allo Stadio Renzo Barbera di Palermo la 2\u00aa edizione della Partita del cuore. La partita \u00e8 terminata col punteggio di 0-1 ed ha visto opposta la Nazionale italiana cantanti ad una squadra denominata \"Piloti di Formula 1\". La conduzione \u00e8 stata affidata a Fabrizio Frizzi e Bruno Pizzul.\nLa squadra dei cantanti era composta, tra gli altri, da Eros Ramazzotti, Luca Carboni, Biagio Antonacci, Paolo Vallesi, Mogol, Umberto Tozzi ed Enrico Ruggeri; quella dei piloti, invece, da Alessandro Nannini, Michele Alboreto, Ivan Capelli e Andrea De Cesaris.\nEdizione 1994.\nIl 5 giugno 1994 si \u00e8 disputata allo Stadio San Paolo di Napoli la 3\u00aa edizione della Partita del cuore. La partita \u00e8 terminata col punteggio di 3-2 ed ha visto opposta la Nazionale italiana cantanti ad una squadra denominata \"Campioni dello Sport\". L'incontro, in favore della popolazione bosniaca devastata dalla guerra civile, \u00e8 stato inaugurato dall'attrice inglese Vanessa Redgrave, che ha eseguito una canzone popolare dell'Erzegovina. La conduzione \u00e8 stata affidata a Fabrizio Frizzi e Bruno Pizzul con Ezio Zermiani.\nEdizione 1995.\nIl 2 giugno 1995 si \u00e8 disputata allo Stadio Giuseppe Meazza di Milano la 4\u00aa edizione della Partita del cuore. La partita \u00e8 terminata col punteggio di 1-3 ed ha visto opposta la Nazionale italiana cantanti ad una squadra denominata \"Nazionale Magistrati\". La conduzione \u00e8 stata affidata a Fabrizio Frizzi e Bruno Pizzul.\nEdizione 1996.\nIl 7 giugno 1996 si \u00e8 disputata allo Stadio Marcantonio Bentegodi di Verona la 5\u00aa edizione della Partita del cuore. La partita \u00e8 terminata col punteggio di 2-2 ed ha visto opposta la Nazionale italiana cantanti ad una squadra denominata \"Nazionale Politici\". L'incasso \u00e8 stato devoluto ai progetti dei preti \"coraggio\", come don Luigi Ciotti, don Pierino Gelmini e don Antonio Mazzi, all'Associazione bambino omeopatico oncologico, all'Associazione genitori amici ragazzi di San Patrignano e a quella per i l'aiuto dei giovani diabetici.\nLa conduzione \u00e8 stata affidata a Fabrizio Frizzi con Mara Venier e Bruno Vespa con la partecipazione di Nando Martellini, Andrea Mingardi, Pier Paolo Cattozzi e Gianni Ippoliti.\nEdizione 1997.\nIl 6 giugno 1997 si \u00e8 disputata allo Stadio Renato Dall'Ara di Bologna la 6\u00aa edizione della Partita del cuore. La partita \u00e8 terminata col punteggio di 6-5 ed ha visto opposta la Nazionale italiana cantanti ad una squadra denominata \"Nazionale Politici\". L'incasso \u00e8 stato devoluto, tra gli altri, ai progetti di don Oreste Benzi, don Luigi Ciotti, don Antonio Mazzi e don Mario Picchi.\nLa partita \u00e8 stata trasmessa per la prima volta anche su Rai Radio 1. La conduzione \u00e8 stata affidata a Fabrizio Frizzi ed Ezio Luzzi con Michele Mirabella ed Enrica Bonaccorti con la partecipazione di Bruno Pizzul ed Andrea Mingardi, i quali si sono occupati della telecronaca, Gianni Ippoliti, Bruno Vespa e Sabrina Ferilli.\nLa squadra dei cantanti era composta, tra gli altri, da Eros Ramazzotti, Gianni Morandi, Mogol, Enrico Ruggeri, Luca Barbarossa e Biagio Antonacci; quella dei politici, invece, da Pier Ferdinando Casini, Sergio Cofferati, Gianfranco Fini, Roberto Maroni, Clemente Mastella, Walter Veltroni, Luigi Martini e Massimo Mauro.\nEdizione 1998.\nIl 5 giugno 1998 si \u00e8 disputata allo Stadio Sant'Elia di Cagliari la 7\u00aa edizione della Partita del cuore. La partita \u00e8 terminata col punteggio di 2-3 ed ha visto opposta la Nazionale italiana cantanti ad una squadra denominata \"Nazionale Italiana Arbitri\". La partita \u00e8 stata trasmessa anche su Rai Radio 1 con la radiocronaca di Riccardo Cucchi con Emanuela Falcetti, Federica Gentile e Pierluigi Diaco.\nLa conduzione \u00e8 stata affidata a Fabrizio Frizzi con Bruno Pizzul, che si \u00e8 occupato della telecronaca, ed Andrea Mingardi. La squadra dei cantanti era composta da Biagio Antonacci, Francesco Baccini, Luca Barbarossa, Luca Carboni, Elio, Niccol\u00f2 Fabi, Gianluca Grignani, Gianni Morandi, Pino, Eros Ramazzotti, Paolo Vallesi, Fabrizio, Paolo Belli, Enrico Ruggeri, Luigi Schiavone, Gatto Panceri, Attilio, Fiorello e Max; quella degli arbitri, invece, da Livio Bazzoli, Cosimo Bolognino, Angelo Bonfrisco, Stefano Braschi, Fiorenzo Treossi, Stefano Farina, Alfredo Trentalange, Robert Anthony Boggi, Pierluigi Pairetto, Piero Ceccarini, Pasquale Rodomonti, Roberto Bettin, Daniele Tombolini, Emilio Pellegrino, Franco Sirotti, Tarcisio Serena, Giancarlo Lana, Gennaro Borriello, Graziano Cesari e Massimo De Santis. Gianni Ippoliti \u00e8 stato arbitro d'eccezione.\nEdizione 1999.\nIl 24 maggio 1999 si \u00e8 disputata allo Stadio Artemio Franchi di Firenze l'8\u00aa edizione della Partita del cuore. La partita \u00e8 terminata col punteggio di 1-1 ed ha visto opposta la Nazionale italiana cantanti ad una squadra denominata \"Nazionale Piloti\". La conduzione \u00e8 stata affidata a Fabrizio Frizzi con Bruno Pizzul ed Andrea Mingardi, i quali si sono occupati della telecronaca, e Michelle Hunziker.\nLa squadra dei cantati era composta, tra gli altri, da Gianni Morandi, Eros Ramazzotti, Biagio Antonacci, Luciano Ligabue e Mogol; quella dei Piloti, invece, da Michael Schumacher, Max Biaggi, Giancarlo Fisichella, Loris Capirossi, Riccardo Patrese e Jean Alesi. I fondi sono stati raccolti per i bambini vittime del conflitto in Kosovo e devoluti al \"Comitato per Loro\", che si occupa di costruire scuole nei luoghi del conflitto.\nAlla partita \u00e8 seguita, in seconda serata, una puntata speciale di \"Porta a Porta\", condotta da Bruno Vespa, in diretta sempre dallo Stadio Artemio Franchi di Firenze.\nEdizione 2000.\nIl 25 maggio 2000 si \u00e8 disputata allo Stadio Olimpico di Roma la 9\u00aa edizione della Partita del cuore. La partita \u00e8 terminata col punteggio di 5-6 ed ha visto opposta la Nazionale italiana cantanti ad una squadra denominata \"All Stars for Peace\". La conduzione \u00e8 stata affidata a Fabrizio Frizzi e Bruno Pizzul, che si \u00e8 occupato della telecronaca.\nEdizione 2001.\nIl 18 giugno 2001 si \u00e8 disputata allo Stadio Luigi Ferraris di Genova la 10\u00aa edizione della Partita del cuore. La partita \u00e8 terminata col punteggio di 1-1 ed ha visto opposta la Nazionale italiana cantanti ad una squadra denominata \"Nazionale Piloti\". La conduzione \u00e8 stata affidata a Fabrizio Frizzi e Zeudi Araya con Bruno Pizzul e Andrea Mingardi, i quali si sono occupati della telecronaca, Pupo e Gianfranco Mazzoni.\nEdizione 2002.\nIl 20 maggio 2002 si \u00e8 disputata allo Stadio Oreste Granillo di Reggio Calabria l'11\u00aa edizione della Partita del cuore. La partita \u00e8 terminata col punteggio di 4-3 ed ha visto opposta la Nazionale italiana cantanti ad una squadra denominata \"Inviati della solidariet\u00e0\". La conduzione \u00e8 stata affidata a Fabrizio Frizzi con Bruno Pizzul, Andrea Mingardi e Pupo.\nLa squadra dei cantanti era composta da Biagio Antonacci, Luca Barbarossa, Paolo Belli, Alex Britti, Luca Carboni, Cesare Cremonini, Niccol\u00f2 Fabi, Gianluca Grignani, Mogol, Gianni Morandi, Neffa, Omar Pedrini, Eros Ramazzotti, Enrico Ruggeri, Paolo Vallesi e Michele Zarrillo; quella degli inviati, invece, da Michele Cucuzza, Paolo Di Giannantonio, Francesco Giorgino, Gad Lerner, Piero Marrazzo, Marco Mazzocchi, Pier Paolo Cattozzi, Enrico Mentana, Clemente Mimun, Michele Santoro, David Sassoli e Lamberto Sposini.\nEdizione 2003.\nIl 20 giugno 2003 si \u00e8 disputata allo Stadio di Reggio Emilia Citt\u00e0 del Tricolore di Reggio Emilia la 12\u00aa edizione della Partita del cuore. La partita \u00e8 terminata col punteggio di 1-4 ed ha visto opposta la Nazionale italiana cantanti ad una squadra denominata \"Team Ferrari\". La conduzione \u00e8 stata affidata ad Amadeus e Vanessa Incontrada con la telecronaca di Giampiero Galeazzi.\nLa squadra dei cantanti era composta, tra gli altri, da Gianni Morandi, Luca Barbarossa, Riccardo Fogli, Cesare Cremonini, Niccol\u00f2 Fabi e i Gemelli DiVersi; quella della Ferrari, invece, da Michael Schumacher, Rubens Barrichello e Felipe Massa. L'incasso \u00e8 andato, tra gli altri, ad un progetto della Croce Rossa Italiana.\nEdizione 2004.\nIl 28 maggio 2004 si \u00e8 disputata allo Stadio Artemio Franchi di Firenze la 13\u00aa edizione della Partita del cuore. La partita \u00e8 terminata col punteggio di 6-6 ed ha visto opposta la Nazionale italiana cantanti ad una squadra denominata \"UK Cup Stars\". La conduzione \u00e8 stata affidata a Milly Carlucci e Giampiero Galeazzi.\nLa squadra dei cantanti era composta, tra gli altri, da Gianni Morandi, Eros Ramazzotti, Giorgio Panariello, Giancarlo Antognoni e Luca Barbarossa; quella UK, invece, da Mick Hucknall, Steve Harris, Paul Gascoigne, Rod Stewart e Paolo Di Canio. L'incasso \u00e8 andato all'Istituto pediatrico per l'ematologia ed i trapianti di San Pietroburgo, Fondazione Niccol\u00f2 Galli, a Fome zero, alla Croce Rossa Italiana e all'Associazione nazionale Famiglie adottive affidatarie.\nOspite d'eccezione \u00e8 stato il Premio Nobel per la pace, Michail Gorba\u010d\u00ebv.\nEdizione 2005.\nIl 31 maggio 2005 si \u00e8 disputata allo Stadio Giuseppe Meazza di Milano la 14\u00aa edizione della Partita del cuore. La partita \u00e8 terminata col punteggio di 6-5 ed ha visto opposta la Nazionale italiana cantanti ad una squadra denominata \"Golden Team for Children\". La conduzione \u00e8 stata affidata a Fabrizio Frizzi con Giampiero Galeazzi, Pupo, Luisa Corna e Red Ronnie.\nLa squadra dei cantanti era composta, tra gli altri, da Gianni Morandi, Mogol, Eros Ramazzotti, Biagio Antonacci, Luca Barbarossa, Niccol\u00f2 Fabi, Povia e Paolo Meneguzzi; quella avversaria, invece, da Raoul Bova, Andrij \u0160ev\u010denko, Gennaro Gattuso, Lu\u00eds Figo, Zvonimir Boban, Jury Chechi, Stefano Baldini e Sebastiano Rossi. L'incasso \u00e8 andato al Tibetan Children's Village, ad un progetto ucraino per i bambini orfani e all'Associazione donatori midollo osseo.\nOspite d'eccezione \u00e8 stato Richard Gere.\nEdizione 2006.\nIl 22 maggio 2006 si \u00e8 disputata allo Stadio Marcantonio Bentegodi di Verona la 15\u00aa edizione della Partita del cuore. La partita \u00e8 terminata col punteggio di 6-2 ed ha visto opposta la Nazionale italiana cantanti ad una squadra denominata \"Italia mondiale\". La conduzione \u00e8 stata affidata a Fabrizio Frizzi.\nL'incasso \u00e8 andato all'Associazione Bambino Emopatico Oncologico, all'Associazione donatori midollo osseo e all'Associazione italiana contro le leucemie-linfomi e mieloma.\nEdizione 2007.\nIl 28 maggio 2007 si \u00e8 disputata allo Stadio San Paolo di Napoli la 16\u00aa edizione della Partita del cuore. La partita \u00e8 terminata col punteggio di 7-3 ed ha visto opposta la Nazionale italiana cantanti ad una squadra denominata \"Napoli mondiale\". La conduzione \u00e8 stata affidata a Fabrizio Frizzi e Tosca D'Aquino con Giampiero Galeazzi, il quale si \u00e8 occupato del commento tecnico.\nL'incasso \u00e8 andato alla Fondazione CannavaroFerrara, alla Fondazione italiana per la Thalassemia e alla Fondazione brasiliana Gol de Letra. La squadra dei cantanti era composta da Gianni Morandi, Eros Ramazzotti, Enrico Ruggeri, Biagio Antonacci, Luca Barbarossa, Paolo Belli, Marco Masini, Mogol, Andrea Mingardi, Paolo Vallesi, Gemelli DiVersi, Povia, gli Stadio, Paolo Mengoli, Simone Tomassini, Max De Angelis, Simone Cristicchi, Neri Marcor\u00e8, Fabrizio Moro, Claudio Baglioni e Raoul Bova; quella avversaria, invece, da Fabio Cannavaro, Ciro Ferrara, Gigi D'Alessio, Vincenzo Salemme, Sal Da Vinci, Gigi Finizio, Alessandro Siani, Patrizio Oliva, Max Laudadio, DJ Ringo, Giuseppe Abbagnale, Carlo Silipo, Sebastiano Somma, Tony Sperandeo, Enzo Decaro, Pascal Vicedomini, Enzo Maresca, Salvatore Bagni, don Pasquale Incoronato, Mario Orfeo, Aurelio De Laurentiis, Roberto Carlos Sosa, Simone Schettino e Peppino di Capri.\nEdizione 2008.\nIl 12 maggio 2008 si \u00e8 disputata allo Stadio Olimpico di Roma la 17\u00aa edizione della Partita del cuore. La partita \u00e8 terminata col punteggio di 6-6 ed ha visto opposta la Nazionale italiana cantanti ad una squadra mista di sportivi, ex sportivi ed artisti denominata \"Unica\". Hanno partecipato l'orchestra di Demo Morselli e dei \"Poco de bonos\", la mini-band di Ernesto Schinella. La conduzione \u00e8 stata affidata a Fabrizio Frizzi e Pupo con Francesco Totti, il quale si \u00e8 occupato della telecronaca.\nL'incasso \u00e8 andato alla Fondazione Roma e alla Fondazione Parco della Mistica. La squadra dei cantanti era composta da Daniele De Rossi, Mogol, Paolo Belli, Paolo Meneguzzi, Gianni Morandi, Gennaro Gattuso, Philippe Mex\u00e8s, Enrico Ruggeri, Raoul Bova, Luca Barbarossa, Gigi D'Alessio, Biagio Antonacci, Claudio Baglioni, Diego Armando Maradona, Eros Ramazzotti, Francesco Rapetti, Marco Masini, Angelo Peruzzi, Paolo Vallesi, Finley, Simone Perrotta, Riccardo Fogli, Niccol\u00f2 Fabi e Federico Zampaglione; quella avversaria, invece, da Marco Materazzi, Marco Carta, Enrico Fabris, Luciano Spalletti, Pierluigi Collina, Sebastiano Somma, Bruno Conti, Giancarlo Fisichella, Claudio Amendola, Zico, Angelo Peruzzi, Tommaso Rocchi, Gianfranco Zola, J\u00falio C\u00e9sar, Andrea Dovizioso, Max Gazz\u00e8, Manfred M\u00f6lgg, Cesare Cremonini e Fabrizio Moro.\nEdizione 2009.\nIl 18 maggio 2009 si \u00e8 disputata allo Stadio Olimpico di Torino la 18\u00aa edizione della Partita del cuore. La partita \u00e8 terminata col punteggio di 6-6 ed ha visto opposta la Nazionale italiana cantanti ad una squadra mista capitanata da Alessandro Del Piero, composta da ex sportivi ed artisti denominata \"Ale 10+\". La conduzione \u00e8 stata affidata a Fabrizio Frizzi e Pupo con Lola Ponce.\nL'incasso \u00e8 andato all'Associazione Donatrici del Cordone Ombelicale, alla Fondazione Parco della Musica e al progetto di ricostruzione di una scuola di Poggio Picenze. La squadra dei cantanti era composta, tra gli altri, da Matteo Becucci, Federico Sassudelli, Francesco Facchinetti, Eros Ramazzotti, Gianni Morandi, Enrico Ruggeri, Mogol, Luca Barbarossa, Neri Marcor\u00e8, Paolo Belli, Raoul Bova, Marco Carta, Paolo Meneguzzi, Gi\u00f2 Di Tonno, Marco Masini, Paolo Vallesi e Daniele Battaglia; quella avversaria, invece, da Alessandro Del Piero, Paolo Bonolis, Paolo Maldini, Fabio Cannavaro, Gianluca Vialli, Ezio Greggio, Max Pisu e Massimo Mauro.\nEdizione 2010.\nIl 25 maggio 2010 si \u00e8 disputata allo Stadio Alberto Braglia di Modena la 19\u00aa edizione della Partita del cuore. La partita \u00e8 terminata col punteggio di 8-8 ed ha visto opposta la Nazionale italiana cantanti ad una squadra denominata \"Telethon Team con i piloti della Ferrari\". La conduzione \u00e8 stata affidata a Fabrizio Frizzi e Milly Carlucci con Veronica Maya, Roberta Gangeri e Manila Nazzaro.\nL'incasso \u00e8 andato alla Fondazione Telethon e alla Fondazione Parco della Mistica. La squadra dei cantanti era composta, tra gli altri, da Claudio Baglioni, Luca Barbarossa, Daniele Battaglia, Matteo Becucci, Paolo Belli, Raoul Bova e Gigi D'Alessio; quella avversaria, invece, da Fernando Alonso, Claudio Amendola, Antonio Cassano, Alessandro Costacurta, Stefano Domenicali, Giancarlo Fisichella, Felipe Massa, Massimo Mauro, Pavel Nedv\u011bd, Giorgio Pasotti, Daniele Pecci, DJ Ringo e Massimiliano Rosolino.\nLa partita \u00e8 stata trasmessa anche su Rai Radio 1 con la conduzione di Simonetta Mortellini e la radiocronaca di Riccardo Cucchi con la collaborazione di Emanuele Dotto e Gianmaurizio Foderaro.\nEdizione 2011.\nIl 30 maggio 2011 si \u00e8 disputata allo Stadio Ennio Tardini di Parma la 20\u00aa edizione della Partita del cuore. \u00c8 stato un triangolare disputato tra la Nazionale italiana cantanti, il \"Telethon Team\" e la \"Nazionale Italiana Parlamentari\", le partite sono terminate col punteggio di: \n1) Cantanti 3 - Telethon 1; 2) Parlamentari 1 - Telethon 3; 3) Parlamentari 1 - Cantanti 2. La conduzione \u00e8 stata affidata a Fabrizio Frizzi e Mara Venier con Manila Nazzaro e Roberta Gangeri.\nL'incasso \u00e8 andato alla Fondazione Telethon e alla Fondazione Parco della Mistica. La squadra dei cantanti era composta, tra gli altri, da Enrico Ruggeri, Claudio Baglioni, Luca Barbarossa, Gigi D'Alessio, Alex Britti, Max Gazz\u00e8, Paolo Belli, Neri Marcor\u00e8, Raoul Bova e Kekko Silvestre; il Telethon Team da Fernando Alonso, Felipe Massa e Giancarlo Fisichella e quella dei parlamentari dal sindaco di Verona, Flavio Tosi, di Firenze, Matteo Renzi, di Parma, Pietro Vignali, il ministro della giustizia, Angelino Alfano, e il ministro dell'interno, Roberto Maroni.\nEdizione 2012.\nIl 23 maggio 2012 si \u00e8 disputata allo Stadio Renzo Barbera di Palermo la 21\u00aa edizione della Partita del cuore, in occasione del ventennale dalla Strage di Capaci in cui persero la vita Giovanni Falcone, Francesca Morvillo, Vito Schifani, Rocco Dicillo e Antonio Montinaro. La partita \u00e8 terminata col punteggio di 0-2 ed ha visto opposta la Nazionale italiana cantanti ad una squadra denominata \"Nazionale italiana magistrati\". La conduzione \u00e8 stata affidata a Fabrizio Frizzi e Teresa Mannino.\nL'incasso \u00e8 andato alla Fondazione Giovanni e Francesca Falcone e alla Fondazione Parco della Mistica. La squadra dei cantanti era composta, tra gli altri, da Enrico Ruggeri, Paolo Bonolis, Ezio Greggio, Marco Masini, Neri Marcor\u00e8, Luca Barbarossa, Raoul Bova, Alessandro Casillo, i Sonohra e Giorgio Faletti; quella avversaria, invece, da Piero Calabr\u00f2, Pietro Grasso, Luca Palamara, Francesco Totti e Paolo Borsellino, nipote del giudice omonimo.\nEdizione 2013.\nIl 28 maggio 2013 si \u00e8 disputata allo Juventus Stadium di Torino la 22\u00aa edizione della Partita del cuore, l'apertura dell'evento \u00e8 affidata al cantante Francesco De Gregori. La partita \u00e8 terminata col punteggio di 9-9 ed ha visto opposta la Nazionale italiana cantanti ad una squadra denominata \"Team Campioni per la Ricerca\". La conduzione \u00e8 stata affidata a Fabrizio Frizzi e Cristina Chiabotto con Bruno Pizzul, il quale si \u00e8 occupato della telecronaca.\nL'incasso \u00e8 andato alla Fondazione Telethon. La squadra dei cantanti era composta da Enrico Ruggeri, Paolo Montero, Niccol\u00f2 Fabi, Marco Masini, Neri Marcor\u00e8, Kekko Silvestre, Paolo Belli, Filippo Inzaghi, Raoul Bova, Luca Barbarossa, Fernando Alonso, Felipe Massa, Giancarlo Fisichella, Gianluigi Lentini, Daniele Battaglia, i Sonohra, Paolo Vallesi, Alessandro Casillo e Antonio Maggio; quella avversaria, invece, da Antonio Conte, Pavel Nedv\u011bd, Ciro Ferrara, Massimo Giletti, Edgar Davids, Marco Bocci, Roberto Cota, Alessandro Preziosi, Claudio Sala, Andrea Agnelli, Matteo Renzi, Ezio Greggio, Lapo Elkann, Luca Ubaldeschi, Mario Orfeo, Paolo Conticini e Stefano Baldini.\nOspiti della serata sono stati Francesco De Gregori e il presidente del Senato della Repubblica, Pietro Grasso.\nEdizione 2014.\nIl 19 maggio 2014 si \u00e8 disputata allo stadio Artemio Franchi da Firenze la 23\u00aa edizione della Partita del cuore. A questa edizione partecipa anche, come giocatrice, l'attrice Cristiana Capotondi: \u00e8 la prima donna a giocare nella partita del cuore, e dedicher\u00e0 la sua partecipazione alla lotta degli operatori di Villa Maraini per il metadone gratis ai tossicomani romani. La partita \u00e8 terminata col punteggio di 4-4 ed ha visto opposta la Nazionale italiana cantanti ad una squadra denominata \"Team Emergency\".\nEdizione 2015.\nIl 2 giugno 2015 si \u00e8 disputata allo Juventus Stadium di Torino la 24\u00aa edizione della Partita del cuore, e ha visto sfidarsi la Nazionale Italiana Cantanti ed il \"Team Campioni Per La Ricerca\". Questa edizione, vanta un'esclusiva presenza in campo. Schierato fra i Campioni per la ricerca, figura anche una rock star internazionale. Si tratta di Liam Gallagher degli Oasis. La partita \u00e8 terminata con un pareggio, sul risultato di 4-4.\nEdizione 2016.\nIl 18 maggio 2016 si \u00e8 disputata allo Stadio Olimpico di Roma la 25\u00aa edizione della Partita del cuore, e ha visto sfidarsi la Nazionale Italiana Cantanti e i \"Cinema Stars\". La partita \u00e8 terminata sul risultato di 5-4 in favore dei cantanti.\nEdizione 2017.\nIl 30 maggio 2017 si \u00e8 disputata allo Juventus Stadium di Torino la 26\u00aa edizione della Partita del cuore, e ha visto sfidarsi la Nazionale Italiana Cantanti ed il \"Team Campioni Per La Ricerca\". La partita \u00e8 terminata con un punteggio di 5-5.\nEdizione 2018.\nIl 30 maggio 2018 si \u00e8 disputata allo Stadio Luigi Ferraris di Genova la 27\u00aa edizione della Partita del cuore, e ha visto sfidarsi la Nazionale Italiana Cantanti ed il \"Team Campioni del Sorriso\". La partita \u00e8 terminata con un punteggio di 6-3 in favore dei cantanti ed \u00e8 stata dedicata a Fabrizio Frizzi, storico conduttore della partita, scomparso il 26 marzo 2018.\nEdizione 2019.\nIl 28 maggio 2019 si \u00e8 disputata allo Juventus Stadium di Torino la 28\u00aa edizione della Partita del cuore, e ha visto sfidarsi la Nazionale Italiana Cantanti ed il \"Team Campioni per la Ricerca\". La partita \u00e8 terminata con un punteggio di 3-2 in favore dei Campioni per la ricerca ed \u00e8 stata trasmessa in differita su Rai 1 il giorno successivo.\nEdizione 2020.\nIl 3 settembre 2020 si \u00e8 disputata allo Stadio Marcantonio Bentegodi di Verona la 29\u00aa edizione della Partita del cuore, intitolata \"Chi vincer\u00e0 la Partita del Cuore? \u2013 Edizione Speciale 2020\" e dedicata ai lavoratori dello spettacolo. La partita ha visto sfidarsi quattro squadre capitanate da Alessandra Amoroso, Massimo Giletti, Gianni Morandi e Salmo, mentre la Nazionale Italiana Cantanti svolge il ruolo di \"game master\", coordinando le varie fasi della preparazione dell\u2019evento di Verona. Le quattro squadre, rigorosamente formate dai soli undici giocatori titolari, si sono sfidate in due partite eliminatorie da trenta minuti ciascuna; successivamente, le due squadre vincitrici si sono sfidate nella finale. L'edizione \u00e8 stata vinta dalla squadra di Salmo contro la squadra di Alessandra Amoroso con un punteggio di 2-1.\nEdizione 2021.\nIl 25 maggio 2021 si \u00e8 disputata all'Allianz Stadium di Torino la 30\u00aa edizione della Partita del cuore, e ha visto sfidarsi la Nazionale Italiana Cantanti ed il \"Team Campioni per la Ricerca\". La partita, per la prima volta, \u00e8 stata trasmessa su Canale 5 ed \u00e8 terminata con un punteggio di 7-5 in favore della Nazionale Italiana Cantanti.\nNello stesso giorno, Gianluca Pecchini, direttore generale della Nazionale Italiana Cantanti, presenta le dimissioni dopo un episodio di sessismo sulla comica e attrice dei The Jackal, Aurora Leone. Il fatto sarebbe avvenuto alla cena della vigilia."}
{"id": "1766790", "revid": "1543377", "url": "https://it.wikipedia.org/wiki?curid=1766790", "title": "Ranggeln", "text": "Il Ranggeln \u00e8 una variante della lotta tradizionalmente praticata dalle popolazioni di lingua tedesca delle Alpi Centrali. \u00c8 diffuso particolarmente nell'Alto Adige, nel Tirolo, nella Carinzia, nel Salisburghese e in Baviera.\nIl \"Ranggeln\" \u00e8 strettamente imparentato con lo \"Schwingen\", la \"lotta svizzera\".\nIl termine di origine tedesca, pu\u00f2 essere letteralmente tradotto in \"lotta rusticana\". L'origine del termine \u00e8 da far risalire alle dispute tra i pastori, quando avevano da contendersi i confini delle zone di pascolo.\nQuest'arte marziale assomiglia molto allo J\u016bd\u014d.\nStoria.\nIl Ranggeln \u00e8 un tipo di lotta di origine celtica, che ha molte caratteristiche simili alla lotta greco-romana.\nAlcuni documenti del 1390 parlano di questo tipo di lotta anche nell'et\u00e0 medioevale.\nRegole.\nEsistono diverse e ben precise regole, ma l'obiettivo finale \u00e8 quello di atterrare l'avversario, con entrambe le spalle a terra. Solitamente le competizioni si tengono all'aperto. Le diverse categorie sono suddivise per et\u00e0, e non per peso.\nI combattenti lottano per il titolo di \"Hagmoar\" che ottengono dopo tre vittorie consecutive. Gli arbitri possono esercitare se a loro volta hanno vinto nel passato delle sfide; acquisiscono cos\u00ec il nome di \"Schermtax\".\nUna volta, al vincitore della competizione, veniva consegnata la penna bianca \"Schneidfeder\" (la penna del coraggio), mentre oggi viene assegnata una medaglia.\nRanggeln in Alto Adige.\nNelle vallate sudtirolesi, si pratica il Ranggeln specialmente in quelle interne come Sarentino, la valle Aurina e la val Passiria.\nOgni anno si disputa in Val Pusteria, e precisamente a Terento la \"Pfingstranggeln\", ovvero la Ranggeln di Pentecoste."}
{"id": "1766795", "revid": "167080", "url": "https://it.wikipedia.org/wiki?curid=1766795", "title": "Guerra servile", "text": ""}
{"id": "1766801", "revid": "729019", "url": "https://it.wikipedia.org/wiki?curid=1766801", "title": "Rivolta spartachista", "text": "La rivolta spartachista () o rivolta di gennaio (in tedesco \"Januaraufstand\") fu uno sciopero generale, sfociato poi in scontri armati, messo in atto dalla Lega spartachista a Berlino tra il 5 e il 12 gennaio 1919 contro il neo costituito governo della Repubblica di Weimar.\nLa Germania era nel mezzo di una rivoluzione postbellica e due delle direzioni in cui la rivoluzione di novembre volgeva erano la socialdemocrazia e la repubblica dei consigli simile a quella che era stata istituita dai bolscevichi in Russia. La rivolta fu principalmente una lotta di potere tra il moderato Partito Socialdemocratico di Germania (SPD) guidato da Friedrich Ebert e la sinistra radicale rappresentata dal Revolution\u00e4re Obleute (il sindacato rivoluzionario), dal partito socialdemocratico indipendente (USPD) ed i comunisti radicali del Partito Comunista di Germania (KPD), guidato da Karl Liebknecht e Rosa Luxemburg, che avevano precedentemente fondato e guidato la Lega Spartachista (\"Spartakusbund\").\nLa rivolta fu improvvisata e su piccola scala e venne rapidamente schiacciata dalla superiore potenza di fuoco delle truppe governative. Berlino rimase in gran parte indisturbata. I treni a lunga percorrenza continuarono ad arrivare in orario e i giornali rimasero in vendita, poich\u00e9 i ribelli si limitarono a controllare passivamente pochi luoghi simbolici senza prendere possesso della Cancelleria o del ministero della guerra. Rivolte simili si verificarono e vennero soppresse a Brema, nella Ruhr, in Renania, in Sassonia, ad Amburgo, in Turingia e in Baviera, e a marzo, a Berlino, si verificarono una serie di sanguinose battaglie.\nAntefatti.\nDopo le loro esperienze con il SPD ed il Partito Socialdemocratico Indipendente di Germania (USPD), gli spartachisti conclusero che i loro obiettivi potevano essere raggiunti solo in un partito autonomo e, alla fine del 1918, fondarono il Partito Comunista di Germania (KPD). A causa dello scontento di molti lavoratori per la condotta della rivoluzione, raccolsero consenso dagli altri gruppi socialisti di sinistra. I sindacalisti rivoluzionari (\"Revolution\u00e4re Obleute\"), diretti da Ernst D\u00e4umig, che era anche un dirigente dell'USPD, rifiutarono l'invito a confluire nel nuovo partito.\nRosa Luxemburg elabor\u00f2 il suo programma di fondazione del partito e lo present\u00f2 il 31 dicembre 1918. In questo programma, sottoline\u00f2 che i comunisti non avrebbero mai potuto prendere il potere senza il chiaro sostegno della maggioranza popolare. Il 1\u00ba gennaio chiese nuovamente che il KPD partecipasse alle elezioni programmate, ma la richiesta venne approvata solo dalla minoranza. La maggioranza sperava di ottenere il potere dalla continua agitazione nelle fabbriche e dalla \"pressione delle piazze\".\nGli scioperi e la rivolta.\nCome nel novembre 1918, il 4 gennaio 1919 si svilupp\u00f2 una seconda ondata rivoluzionaria, quando il governo sostitu\u00ec il capo della polizia di Berlino, Emil Eichhorn, che era un membro dell'USPD e che si era rifiutato di agire contro i lavoratori manifestanti durante la Crisi di Natale, con Eugen Ernst. L'USPD, i sindacalisti rivoluzionari e il KPD accolsero la richiesta di Eichhorn di organizzare una manifestazione il giorno seguente. Con sorpresa degli organizzatori, la manifestazione si trasform\u00f2 in un'enorme manifestazione di massa che attir\u00f2 anche il sostegno di molti membri del partito socialista. Domenica 5 gennaio, come nel 9 novembre 1918, centinaia di migliaia di persone si riversarono nel centro di Berlino, molte delle quali armate. Nel pomeriggio vennero occupate le stazioni ferroviarie e il quartiere dei giornali con gli uffici della stampa della classe media e il \"Vorw\u00e4rts\" del SPD, che aveva stampato articoli ostili agli spartachisti dall'inizio di settembre. Alcuni dei giornali della classe media nei giorni precedenti avevano richiesto non solo l'arruolamento di pi\u00f9 miliziani delle Freikorps, ma anche l'esecuzione degli spartachisti.\nI leader del movimento si radunarono presso il quartier generale della polizia ed elessero un \"Comitato rivoluzionario ad interim\" (\"Provisorischer Revolutionsausschuss\") composto da 53 membri, che non riusc\u00ec a sfruttare il suo potere e non fu in grado di concordare nessuna direzione chiara.Karl Liebknecht e Wilhelm Pieck sostennero il rovesciamento del governo. Rosa Luxemburg e Karl Radek, cos\u00ec come la maggioranza dei leader del KPD, si opposero ad una rivolta contro la repubblica ed espressero esplicitamente la loro opposizione.\nI leader dell'USPD e del KPD indissero uno sciopero generale per il 7 gennaio che radun\u00f2 circa 500.000 partecipanti a Berlino. Durante lo sciopero, alcuni dei partecipanti organizzarono un piano per estromettere il governo socialdemocratico pi\u00f9 moderato e lanciare una rivoluzione comunista. Gli insorti conquistarono edifici chiave, il che port\u00f2 ad un confronto con il governo. Nei due giorni seguenti, tuttavia, la leadership dello sciopero (nota come \"Comitato Rivoluzionario\") non riusc\u00ec a risolvere la classica dicotomia tra rivoluzionari militarizzati impegnati per una societ\u00e0 autenticamente nuova e riformisti che sostenevano le trattative con il governo. Nel frattempo, gli scioperanti nel quartiere occupato ottennero le armi.\nNello stesso momento, alcuni leader del KPD cercarono di persuadere i reggimenti militari a Berlino, in particolare la divisione della Marina popolare, la \"Volksmarinedivision\", ad unirsi alla loro fazione, ma per lo pi\u00f9 fallirono in questo sforzo. L'unit\u00e0 della marina non era disposta a sostenere la rivolta armata e si dichiar\u00f2 neutrale e gli altri reggimenti di stanza a Berlino rimasero per lo pi\u00f9 fedeli al governo.\nL'8 gennaio, il KPD si dimise dal Comitato Rivoluzionario dopo che i rappresentanti dell'USPD invitarono Ebert ai colloqui. Durante questi colloqui, i lavoratori scoprirono un volantino pubblicato dal \"Vorw\u00e4rts\" dal titolo \"Die Stunde der Abrechnung naht!\" (\"L'ora della resa dei conti sta arrivando!\") riguardo ai \"Freikorps\" (organizzazioni paramilitari anticomuniste) assunti per reprimere i lavoratori. Ebert, gi\u00e0 il 6 gennaio aveva dato ordine in tal senso al suo ministro della difesa, Gustav Noske. Quando i colloqui s'interruppero, la Lega spartachista invit\u00f2 allora i suoi membri a difendersi con le armi.\nL'attacco dei Freikorps.\nLo stesso giorno, Ebert ordin\u00f2 a 3000 soldati dei \"Freikorps\" di attaccare gli spartachisti. Questi ex soldati avevano ancora armi ed equipaggiamento militare della prima guerra mondiale, il che diede loro un formidabile vantaggio. Riconquistarono rapidamente le strade e gli edifici occupati e molti ribelli si arresero. Tra 156 e 196 ribelli e 17 miliziani delle \"Freikorps\" morirono durante i combattimenti.\nL'esecuzione di Luxemburg e Liebknecht.\nAlle 21:00 del 15 gennaio, Luxemburg e Liebknecht vennero scoperti in un appartamento a Berlino-Wilmersdorf da una milizia cittadina, arrestati e portati in auto nel quartier generale della pi\u00f9 grande unit\u00e0 \"Freikorps\", la Garde-Kavallerie-Sch\u00fctzen-Division pesantemente armata, presso l'Eden-Hotel. Il primo ufficiale della divisione, il maggiore Waldemar Pabst, li fece interrogare. Chiam\u00f2 quindi il \"Marine-Squadron-Pflugk\" del capitano della torpediniera Horst von Pflugk-Harttung, al quale ordin\u00f2 di trasferire Liebknecht dall'hotel alla prigione di Moabit. Liebknecht fu picchiato, portato al Parco di Tiergarten e giustiziato a distanza ravvicinata con tre colpi. Il corpo venne consegnato come uomo non identificato ad un obitorio.\nTrenta minuti dopo, la Luxemburg venne portata attraverso l'atrio dell'hotel, dove una guardia la colp\u00ec due volte in testa con il calcio del fucile. Altri soldati ed ufficiali si unirono al pestaggio. A quel punto la Luxemburg era, probabilmente, gi\u00e0 morta. Venne caricata su un camion e le fu sparato un colpo alla nuca. Il suo corpo venne gettato nel Landwehrkanal, dove, nonostante le ricerche dei sommozzatori dei vigili del fuoco, non venne trovato fino al 1\u00ba giugno."}
{"id": "1766802", "revid": "17815", "url": "https://it.wikipedia.org/wiki?curid=1766802", "title": "Isola di Kili", "text": ""}
{"id": "1766803", "revid": "167080", "url": "https://it.wikipedia.org/wiki?curid=1766803", "title": "Rivolta si Spartaco", "text": ""}
{"id": "1766805", "revid": "78273", "url": "https://it.wikipedia.org/wiki?curid=1766805", "title": "Atollo di Rongerik", "text": ""}
{"id": "1766809", "revid": "729019", "url": "https://it.wikipedia.org/wiki?curid=1766809", "title": "Muhammad I al-Rashid", "text": "Insignito del titolo di Principe della Corona dal padre, il Husayn I Bey, l'8 settembre 1725, Muhammad venne nominato dal cugino Ali I Bey Governatore di Susa nel 1736, occupando questa posizione per i 3 anni successivi.\nDopo l'assassinio di Ali I Bey il 22 settembre 1756, l'esercito algerino entr\u00f2 nella capitale tunisina e la saccheggi\u00f2. Ma la divisione del bottino, port\u00f2 a dei contrasti anche tra il Bey di Costantina, capo della rivolta, e Muhammad. Il Bey di Costantina richiam\u00f2 le proprie truppe, e Muhammad prese il controllo della cittadella.\nIn accordo con gli algerini, i turchi della milizia di Tunisi approfittarono del malcontento generale per instaurare un governo rivoluzionario che fece regnare il terrore nella capitale per molte settimane. In seguito il capo del governo decise di marciare alla volta di Bardo dove Muhammad aveva preso residenza nel tentativo di rivendicare la propria posizione come sovrano di Tunisi. Gli insorti, che disponevano nelle loro schiere di diversi algerini, assediarono Bardo (che da allora venne cinto di possenti mura).\nA questo punto della situazione Muhammad richiese l'aiuto del fratello Ali (impegnato in una campagna militare nella citt\u00e0 di Sfax), ordinandogli di tornare in sua difesa alla capitale con truppe disciplinate. Ali riusc\u00ec a sconfiggere gli insorti, restaurando la legittima autorit\u00e0 del fratello e ottenne anche la partenza degli algerini dopo il pagamento di una forte indennit\u00e0 di guerra e l'invio annuale di un tributo consistente in due navi cariche di botti di olio d'oliva.\nMuhammad e suo fratello Ali da allora governarono praticamente in simbiosi e questo spian\u00f2 la strada al fratello minore per la successione definitiva che avvenne nel 1759, alla morte di Muhammad I al-Rashid."}
{"id": "1766811", "revid": "1585332", "url": "https://it.wikipedia.org/wiki?curid=1766811", "title": "Larus schistisagus", "text": "Il gabbiano dorsoardesia (Larus schistisagus, Stejneger 1884) \u00e8 un uccello della famiglia dei Laridi.\nSistematica.\n\"Larus schistisagus\" ha due sottospecie:\nDistribuzione e habitat.\nQuesto gabbiano vive nel Nord America nord-occidentale (Canada e Stati Uniti) e nell'Asia orientale (Russia, Cina, Giappone, Corea del Nord e Corea del Sud)."}
{"id": "1766822", "revid": "17815", "url": "https://it.wikipedia.org/wiki?curid=1766822", "title": "Rongerik", "text": ""}
{"id": "1766831", "revid": "1573940", "url": "https://it.wikipedia.org/wiki?curid=1766831", "title": "Chroicocephalus brunnicephalus", "text": "Il gabbiano testabruna (Chroicocephalus brunnicephalus ()) \u00e8 un uccello della famiglia dei Laridi diffuso in Asia.\nDistribuzione e habitat.\nQuesto gabbiano vive sulle coste dell'Asia meridionale, dalla Penisola Arabica all'Indonesia, e sulle coste orientali, dalla Malaysia alla Cina; \u00e8 accidentale nelle Maldive, in Oman, Iran e nell'Indonesia orientale."}
{"id": "1766834", "revid": "287204", "url": "https://it.wikipedia.org/wiki?curid=1766834", "title": "Distretto di Srikakulam", "text": "Srikakulam \u00e8 un distretto dell'India di 2.537.593 abitanti. Capoluogo del distretto \u00e8 Srikakulam."}
{"id": "1766837", "revid": "26724048", "url": "https://it.wikipedia.org/wiki?curid=1766837", "title": "Gamla Stan", "text": ""}
{"id": "1766838", "revid": "228587", "url": "https://it.wikipedia.org/wiki?curid=1766838", "title": "Didier Daeninckx", "text": "Autore di romanzi, racconti e saggi, Didier Daeninckx proviene da una famiglia modesta della banlieue nord della regione di Parigi. Scrittore impegnato, in tutta la sua opera traspare la critica sociale e politica della situazione attuale (il degrado di certi quartieri, lo sfruttamento degli operai, il razzismo, il revisionismo) e di un passato recente dimenticato (come il massacro degli algerini a Parigi del 1961).\nQuesto taglio \u00e8 presente anche nei suoi romanzi noir, come quelli della serie dedicata all'ispettore Cadin (ad esempio, \"A futura memoria\", 1984).\nNel 1985 il suo romanzo \"Meurtres pour m\u00e9moire\" \u00e8 stato insignito del Grand prix de litt\u00e9rature polici\u00e8re per il miglior romanzo poliziesco francese dell'anno."}
{"id": "1766841", "revid": "767487", "url": "https://it.wikipedia.org/wiki?curid=1766841", "title": "Distretto di Visakhapatnam", "text": "Visakhapatnam \u00e8 un distretto dell'India di 3.832.336 abitanti. Capoluogo del distretto \u00e8 Visakhapatnam.\nAmministrazioni.\nAi fini amministrativi, il distretto \u00e8 suddiviso in 43 comuni (detti in telugu \"mandal\"). I comuni, ognuno col suo numero di codice ufficiale, sono i seguenti: "}
{"id": "1766843", "revid": "818367", "url": "https://it.wikipedia.org/wiki?curid=1766843", "title": "Chroicocephalus cirrocephalus", "text": "Il gabbiano testagrigia (Chroicocephalus cirrocephalus, Vieillot 1818) \u00e8 un uccello della famiglia dei Laridi.\nSistematica.\n\"Chroicocephalus cirrocephalus\" ha due sottospecie:\nDistribuzione e habitat.\nQuesto gabbiano vive in tutta l'Africa e nel Sud America orientale (Brasile e Argentina). \u00c8 saltuario in Spagna, nel sud Italia e nel nord Africa, nella Penisola Arabica, in Cile e nelle Isole Falkland."}
{"id": "1766844", "revid": "767487", "url": "https://it.wikipedia.org/wiki?curid=1766844", "title": "Distretto di Vizianagaram", "text": "Vizianagaram \u00e8 un distretto dell'India di 2.245.103 abitanti. Capoluogo del distretto \u00e8 Vizianagaram.\nDivisioni.\nCi sono 2 divisioni Tributarie che si dividono in 34 mandals."}
{"id": "1766847", "revid": "287204", "url": "https://it.wikipedia.org/wiki?curid=1766847", "title": "Distretto di Warangal", "text": "Warangal \u00e8 un distretto dell'India di 3.246.004 abitanti. Capoluogo del distretto \u00e8 Warangal."}
{"id": "1766851", "revid": "466539", "url": "https://it.wikipedia.org/wiki?curid=1766851", "title": "Gamla stan", "text": "Gamla stan \u00e8 la citt\u00e0 vecchia di Stoccolma.\nGeografia.\nIn virt\u00f9 della propria posizione centralissima, fino al 1980 era altres\u00ec chiamata \"staden mellan broarna\", ovvero \"citt\u00e0 tra i ponti\". Parte della circoscrizione di S\u00f6dermalm, \u00e8 costituita principalmente dall'isolotto di Stadsholmen. Nonostante comprenda ufficialmente anche le zone di Riddarholmen, Helgeandsholmen e Str\u00f6msborg, queste non vengono colloquialmente considerate parte integrante di Gamla stan.\nStoria.\nLa cittadella risale al XIII secolo, ed \u00e8 essenzialmente formata da vicoli medievali e strade acciottolate. L'architettura tedesca in stile gotico baltico ha avuto una forte influenza nella costruzione di essa.\nStortorget (Piazza Grande) \u00e8 il nome della grande piazza nel centro di Gamla stan : tra gli edifici che la circondano, \u00e8 presente la Borsa di Stoccolma.\nProprio in questa piazza nel 1520 si \u00e8 verificato il \" massacro di Stoccolma\", sanguinosa azione ad opera del re Cristiano II di Danimarca.\nPunti d'interesse.\nOltre ad ospitare la Cattedrale di Stoccolma, il Museo Nobel e la chiesa di Riddarholm, Gamla stan vanta anche il Palazzo Reale di Stoccolma, sontuoso edificio in stile barocco completato nel 1760.\nA Slottsbacken \u00e8 situato il museo Kungliga Myntakabinettet dedicato alla storia della moneta. Da segnalare anche il Palazzo Tessin, edificio barocco progettato da Nicodemus Tessin il Giovane.\nTrasporti.\nGamla stan \u00e8 anche un'omonima stazione della metropolitana di Stoccolma, situata sia sulla linea rossa che sulla linea verde del sistema metroviario cittadino, tra le fermate di T-Centralen e Slussen. Essa fu inaugurata il 24 novembre 1957."}
{"id": "1766852", "revid": "633110", "url": "https://it.wikipedia.org/wiki?curid=1766852", "title": "Varata", "text": "La varata \u00e8 una pratica di abbattimento ed estrazione di grandi quantit\u00e0 di marmo, in uso a partire dalla met\u00e0 del XVII secolo. \nCaratteristiche.\nEssa consiste nell'utilizzo della polvere nera al fine di staccare grandi blocchi di materiale dalla montagna. I primi timidi utilizzi dell'esplosivo furono controproducenti, infatti il marmo spesso risultava cos\u00ec frantumato da perdere qualsiasi valore commerciale. Solo in seguito (con l'utilizzo delle mine) si pot\u00e9 distaccare una grande quantit\u00e0 di marmo senza danneggiare il prodotto stesso. Di particolare efficacia erano le mine dette \"alla francese\". Dopo la varata i blocchi informi erano maneggiati dai riquadratori che, con perizia e precisione, donavano al blocco la tipica forma di parallelepipedo.\nLe varate erano veri e propri eventi, spettacolari e grandiosi (infatti il nome deriva dal varo delle navi), che tenevano i cavatori col fiato sospeso in trepidante attesa che, posata la polvere, potessero avvicinarsi al risultato del loro lavoro."}
{"id": "1766854", "revid": "767487", "url": "https://it.wikipedia.org/wiki?curid=1766854", "title": "Chroicocephalus hartlaubii", "text": "Il gabbiano di Hartlaub (Chroicocephalus hartlaubii, Bruch 1855) \u00e8 un uccello della famiglia dei Laridi.\nSistematica.\n\"Chroicocephalus hartlaubii\" non ha sottospecie, \u00e8 monotipico.\nDistribuzione e habitat.\nQuesto gabbiano vive esclusivamente in Namibia e in Sudafrica."}
{"id": "1766858", "revid": "125116942", "url": "https://it.wikipedia.org/wiki?curid=1766858", "title": "Aiello (Castel San Giorgio)", "text": "Aiello (\"Nderr' Aiello\" in dialetto locale) \u00e8 una delle 11 frazioni del comune di Castel San Giorgio, in provincia di Salerno.\nGeografia fisica.\nL'abitato si colloca nella parte nord del territorio comunale, ai piedi del Monte San Michele. \nLa frazione \u00e8 urbanisticamente connessa a Campomanfoli, altra frazione del medesimo comune ed anticamente i due casali di Aiello e Campomanfoli condividevano i medesimi luoghi di culto, le chiese del Santissimo Salvatore e della Madonna di Costantinopoli.\nLo sviluppo urbano e l'estensione abitativa degli ultimi decenni ha reso ormai le due frazioni di Aiello e Campomanfoli un tutt'uno. Le due frazioni condividono la scuola elementare \"Vincenzo Sarno\" nonch\u00e9 i luoghi di svago e il Centro Sociale Parrocchiale.\nLo sviluppo urbano ha reso Aiello e Campomanfoli in una situazione pregevole al centro di tre grandi comuni come Siano, Castel San Giorgio e Mercato San Severino; tutti raggiungibili facilmente con una nuova struttura stradale. \nLe due frazioni condividono anche i colori della squadra di calcio locale, la u.s. Costantinopoli.\nLa piazza centrale di Aiello \u00e8 arricchita da sette alberi secolari la cui fronde si estendono al di sopra dell'abitato coinvolgendolo in una incantevole cornice verde.\nStoria.\nSecondo la leggenda si ritiene che Aiello sia stato fondato nel 1500 a.C. dagli Osci. Il toponimo Agella compare per la prima volta, in un documento dell'anno 1196 presso il Santuario di Materdomini, riportato dallo storico Michele De' Santi nel libro del 1909: \"Il Mil. Gugl. Budetto qm Bartolomeo largisce tre terre nelle vicinanze di San Giorgio, cio\u00e8 una a CAPPELLA, confinante coi beni di Giov. de Angelo e Giov. de Guidone; altra ad AGELLO, confinante coi beni degli stessi signori e di Roberto de Barone, ed altra ad CAMPUM MANFOLI, limitrofa alle terre del medesimo de Guidone e di Pietro de Umfrido.\" Nel medioevo i luoghi denominati AGELLA erano sparsi in tutta la provincia, spesso viene confuso con Agella esistente a Nocera e S.Egidio Montalbino. Gli abitanti di Aiello sono soprannominati \"cipollari\" (o \"cepari\", da \"Allium Cepa\", cipolla in latino), tant'\u00e8 che proprio la pianta erbacea utilizzata a condimento \u00e8 raffigurata nello stemma della frazione.\nSociet\u00e0.\nTradizioni e folclore.\nInsieme alla contigua frazione di Campomanfoli, si tiene il tradizionale \"Volo degli Angeli\" in occasione della \"Festa della Madonna di Costantinopoli\", il marted\u00ec dopo la Pentecoste.\nDue giovani locali, generalmente di sesso femminile, con vestiti tradizionali e con un mazzo di fiori in mano, assicurate intorno alla vita da un busto che va agganciato ad un fune, vengono sollevate per circa 20 metri nella piazza antistante la chiesa ed innalzano un canto in onore di Maria di Costantinopoli (\"Una luce insolita...\"). L'Inno, intervallato dalla melodia della banda musicale, termina con la preghiera e con il lancio dei fiori. Tra gli applausi della gente festante i due angeli vengono riportati al suolo mentre la banda musicale intona le note del Piave. Il volo viene ripetuto alle 22.30.\nDurante la giornata della festa \u00e8 tradizione rispettare il divieto assoluto di mangiare carne, come vuole una bolla arcivescovile della met\u00e0 dell'Ottocento. Pertanto, in detta giornata, le massaie di Aiello si dilettano a preparare pietanze tipiche e tradizionali, come le polpette al baccal\u00e0, le sarde sott'olio, le alici fritte inpanate con le uova.\nL'ultima settimana di giugno si ripete ormai ogni anno la \"Sagra del baccal\u00e0\".\nTra le altre tradizioni vanno ricordate la festa in onore della Madonna delle Grazie, la prima settimana di luglio, ove si svolge il tradizionale gioco della pignatta e che negli ultimi anni ha visto il nascere una vera e propria festa rionale, con degustazioni di cibi e bevande la festa presso la chiesa del Santissimo Salvatore che si svolge ogni anno agli inizi di agosto."}
{"id": "1766865", "revid": "92723", "url": "https://it.wikipedia.org/wiki?curid=1766865", "title": "Diocesi di Verapaz, Cob\u00e1n", "text": ""}
{"id": "1766869", "revid": "88740", "url": "https://it.wikipedia.org/wiki?curid=1766869", "title": "Walter Malgoni", "text": "\u00c8 entrato nella storia della musica leggera italiana per aver scritto le musiche di alcune tra le pi\u00f9 note canzoni di tutti i tempi, da \"Guarda che luna\", portata al successo da Fred Buscaglione, a \"Tua\" di Jula de Palma.\nBiografia.\nSin da ragazzo inizi\u00f2 a suonare il violino, hobby che continu\u00f2 a coltivare anche durante gli studi magistrali; nel 1944, dopo la morte del padre, fu costretto a lavorare come impiegato in banca, pur non tralasciando la musica, e suonando la sera dopo il lavoro in vari locali con alcune orchestre.\nNel 1951, dopo aver iniziato a comporre musica, lasci\u00f2 il lavoro in banca; quattro anni dopo ottenne un contratto decennale in esclusiva con le Edizioni musicali Carisch come autore, e con la casa discografica come arrangiatore e consulente musicale.\nPartecip\u00f2 al Festival di Sanremo 1957 con \"Scusami\", interpretata da Gino Latilla e Tonina Torrielli, che si classific\u00f2 al terzo posto; torn\u00f2 l'anno seguente con \"Non potrai dimenticare\", che si classific\u00f2 all'ottavo posto.\nMa fu soprattutto con \"Tua\", che si classific\u00f2 al quarto posto al Festival di Sanremo 1959 interpretata da Jula de Palma e Tonina Torrielli che si misero in evidenza le sue doti di compositore originale nella ricerca melodica, influenzata anche dal jazz.\nGrazie in particolar modo all'interpretazione memorabile della De Palma, \"Tua\" venne premiata dalle giurie e dal pubblico (che le decret\u00f2 un ottimo successo commerciale), ma venne sommersa dalle polemiche, perch\u00e9 giudicata troppo sensuale dai funzionari RAI e da certa stampa bigotta: secondo le critiche, la canzone lasciava sottintendere un rapporto fisico tra un uomo e una donna, ed il testo, abbastanza esplicito per l'epoca (\u00abTua, tra le braccia tue solamente tua, cos\u00ec tua, sulla bocca tua finalmente mia\u00bb) si accompagnava alla sensualit\u00e0 della melodia ed inoltre la De Palma la interpretava con eccessiva sensualit\u00e0 e realismo; uno scandalo per l'epoca, che, sebbene assolutamente ingiustificato, determin\u00f2 anche una piccola battuta d'arresto nella carriera della cantante.\nAltro successo dello stesso anno scritto da Malgoni fu la celeberrima \"Guarda che luna\", interpretata da Fred Buscaglione ma incisa anche da Fred Bongusto (ed \u00e8 proprio questa versione che \u00e8 stata scelta da Pedro Almod\u00f3var per la colonna sonora del suo film La legge del desiderio).\nTorn\u00f2 nuovamente al Festival di Sanremo 1960 con \"Noi\" (settimo posto, cantata da Tony Dallara e Jula de Palma) e al Festival di Sanremo 1962 con \"Tango italiano\" (che si classific\u00f2 al secondo posto e venne interpretata da Sergio Bruni e Milva); nello stesso anno si classific\u00f2 al secondo posto al Festival di Napoli 1962 con \"Pulcinella twist\" (manifestazione a cui aveva gi\u00e0 partecipato nel 1958 con scarso successo).\nCompose anche alcune canzoni per lo Zecchino d'Oro: \"Io con chi sto?\", \"Ciribiricoccola\", \"Il gioco della rima\", \"Padre nostro che sei dappertutto\", \"Biribiribindi-biribiribanda\" e \"Il pi\u00f9 grande motore\". Su quest'ultima canzone dichiar\u00f2 pi\u00f9 volte che la melodia sarebbe stata copiata dal 1992 al 2013 dalla musica di sottofondo della rubrica Meteo 5 dedicata alle previsioni del tempo andata in onda su Canale 5 dopo tutte le edizioni del TG5."}
{"id": "1766871", "revid": "818367", "url": "https://it.wikipedia.org/wiki?curid=1766871", "title": "Chroicocephalus novaehollandiae", "text": "Il gabbiano australiano (Chroicocephalus novaehollandiae, Stephens 1826) \u00e8 un uccello della famiglia dei Laridi.\nSistematica.\n\"Chroicocephalus novaehollandiae\" ha tre sottospecie:\nDistribuzione e habitat.\nQuesto gabbiano vive in Australia, Nuova Zelanda e Nuova Caledonia, nonch\u00e9 sulle isole limitrofe. \u00c8 saltuario in Indonesia e Vanuatu."}
{"id": "1766872", "revid": "709565", "url": "https://it.wikipedia.org/wiki?curid=1766872", "title": "Hajime Sait\u014d (personaggio)", "text": " \u00e8 un personaggio fittizio del manga \"Kenshin samurai vagabondo\" di Nobuhiro Watsuki. Egli trae spunto dal vero Sait\u014d Hajime, il capo del terzo squadrone degli Shinsengumi.\nStoria.\nBakumatsu.\nHajime Sait\u014d era il leader del Terzo Squadrone degli Shinsengumi di Kyoto, durante il periodo del Bakumatsu. Durante la guerra, si scontr\u00f2 con Kenshin Himura pi\u00f9 volte; tuttavia le loro battaglie non terminavano mai con un vincitore vero e proprio, cos\u00ec i due divennero feroci rivali.\nAlla fine del Bakumatsu, Sait\u014d cambi\u00f2 il suo nome in e inizi\u00f2 a lavorare come poliziotto per il governo Meiji.\nNuovo incontro con Kenshin.\nSait\u014d fa la sua prima apparizione nel manga sotto le spoglie di un medico erborista al dojo Kamiya. Dopo aver ferito Sanosuke Sagara, lui spar\u00ec, ma lasci\u00f2 appositamente delle tracce per avvertire Kenshin della sua presenza. Quando Kenshin esce per affrontare Arundo Akamatsu, un sottoposto di Saito, Hajime stesso compare nella palestra Kamiya, spacciandosi per un poliziotto che aveva urgenza di parlare con Kenshin.\nQuando Kenshin arriva al dojo, riconosce Sait\u014d e si arrabbia. Combattono cos\u00ec in duello e non appena Sait\u014d prende il sopravvento, Kenshin si trasforma nell'hitokiri Batt\u014dsai. A fermare il duello ci pensa Okubo (\u014ckubo Toshimichi), il quale si scusa con Kenshin per averlo usato come test, al fine di scoprire se la sua abilit\u00e0 di spadaccino era tale da affrontare Makoto Shishio.\nA Kyoto.\nSait\u014d appere nuovamente durante la saga di Kyoto per combattere contro Shishio. Durante tutto l'arco di tempo, Sait\u014d combatte e uccide molti dei suoi soldati, incluso il terzo componente pi\u00f9 forte delle Juppongatana, ovvero Usui Uonuma, rimanendo comunque piuttosto malconcio. Viene sconfitto da Shishio, il quale si salva dal Gatotsu grazie ad un copricapo metallico. Alla fine, dopo la dipartita di Shishio, fa credere di essere morto durante l'esplosione dell'arena.\nJinchu.\nDurante la saga di Jinchu, Sait\u014d viene inviato ad arrestare Enishi Yukishiro e finisce con l'aiutare Kenshin a sconfiggere i suoi scagnozzi. Alla fine della serie, Sait\u014d viene trasferito in un'altra citt\u00e0 per motivi di lavoro e rifiuta di concludere la lotta con Kenshin, poich\u00e9 lui voleva sconfiggere Batt\u014dsai l'assassino, non il samurai vagabondo che \u00e8 adesso Kenshin.\nTecniche.\nLa tecnica principale di Saito si chiama \"Gatotsu\" (Colpo delle Zanne): Saito si posiziona in guardia alta, ad una certa distanza dall'avversario, tenendo la spada parallela al terreno, ritira indietro il braccio sinistro e inserisce la punta della spada tra le dita della mano destra; l'attacco consiste sostanzialmente in un potentissimo affondo portato in corsa. Saito \u00e8 in grado di sferrare il Gatotsu in qualsiasi posizione, ossia:\nIl colpo delle zanne \"zeroshiki\" costituisce la sua tecnica finale, con cui \u00e8 in grado di generare una potenza devastante: il primo a subirla \u00e8 Usui Uonuma, che viene letteralmente smembrato e impalato al muro.\nSaito utilizza anche una tecnica detta \"Hirazuki\" (Colpo Orizzontale), consistente in un fendente rettilineo che va da destra a sinistra o viceversa. Egli stesso afferma che in questo colpo non ci sono angoli morti, rendendolo di fatto un attacco molto potente e difficile da schivare."}
{"id": "1766874", "revid": "306856", "url": "https://it.wikipedia.org/wiki?curid=1766874", "title": "Lizzatura", "text": "Con il termine lizzatura si indica il metodo con cui, dall'epoca egizia fino agli anni sessanta del Novecento, si trasportavano dalla cava fino a valle i blocchi di marmo riquadrati. Il termine lizzatura deriva direttamente dalla slitta su cui i blocchi, legati in maniera particolare, venivano fatti scivolare su travi lignee lungo le vie che dal piazzale di carico in cava portavano fino al piazzale di scarico a valle. Tali strade si chiamavano vie di lizza.\nOrigini.\nLe prime testimonianze del trasporto di carichi molto pesanti con metodi simili a quello della lizzatura risalgono al tempo degli antichi egizi: diverse rappresentazioni raffigurano statue di enormi dimensioni, trainate sopra slitte molto simili a quelle utilizzate dai lizzatori dell'era moderna. La differenza sostanziale stava nel fatto che a trainare queste slitte al tempo degli egizi vi era un gran numero di schiavi e non i buoi come nelle lizze moderne.\nReperti ritrovati direttamente sulle cave pi\u00f9 antiche dicono che anche le civilt\u00e0 greche e romane utilizzarono un metodo simile per il trasporto di enormi blocchi di marmo. \u00c8 molto probabile che queste due civilt\u00e0 per\u00f2, prima del trasporto a valle, abbozzassero gi\u00e0 in cava i blocchi di marmo; questo lo possono confermare i diversi ritrovamenti di colonne, capitelli e altre sculture in marmo risalenti a tale epoca, rinvenute con il passare dei secoli.\nIn principio, oltre a questi metodi di discesa, ve n'era un altro che permetteva di trasportare i blocchi dal piazzale di cava al piazzale di trasporto: era il metodo dell\"'abbrivio\". Questo metodo consisteva nel far rotolare in caduta libera il blocco gi\u00f9 dal pendio della montagna fino a valle. Anche se molto utilizzato in passato, tale sistema si rivel\u00f2 inefficace per due motivi: il primo in quanto era dannoso per il blocco, sia esternamente, in quanto rotolando gi\u00f9 per la parete della montagna il blocco si rompeva, sia internamente, perch\u00e9 ne risentiva anche la resistenza stessa del marmo; il secondo in quanto era una soluzione molto pericolosa.\nTestimonianze certe e documentate della lizzatura invece le abbiamo a partire dal 1500, quando note di Michelangelo e Leonardo, fanno riferimento all'acquisto e al trasporto di blocchi di marmo dalle cave di Carrara, per le loro opere scultoree, tramite slitte in legno, legate con dei canapi e fatte scivolare su assi di legno.\nDa quando si hanno le prove documentate i materiali e le tecniche utilizzate nella lizzatura rimasero invariate per diversi secoli fino a quando la lizzatura non divenne dismessa completamente.\nFasi della lizzatura.\nPreparazione.\nUna volta staccato il blocco di marmo dalla parete della montagna tramite cariche di dinamite (utilizzata nella lizzatura moderna), si provvedeva a fare una prima riquadratura sul posto, per dargli una forma pressoch\u00e9 quadrata o a parallelepipedo, per rendere pi\u00f9 agevole il trasporto a valle. Completata la riquadratura, si provvedeva a formare le \"cariche\", ovvero preparare i blocchi da trasportare.\nLa carica veniva preparata sulle \"soqquadre\" (piccoli massi o pile di detriti), per tenerla rialzata da terra (per inserire in un secondo momento le lizze al di sotto della carica).\nLa carica poteva essere formata da un singolo blocco molto grande oppure da pi\u00f9 blocchi; se i blocchi erano pi\u00f9 di uno andavano sistemati con cura per facilitare la discesa. Solitamente il blocco pi\u00f9 grande veniva posto sotto e veniva utilizzato come piano per appoggiare gli altri blocchi pi\u00f9 piccoli. Il blocco pi\u00f9 largo veniva posto sul davanti, perch\u00e9 questo rendeva pi\u00f9 facile manovrare la slitta e nel passaggio in punti stretti si aveva la certezza che se fosse passato quel blocco, sarebbe passata tutta la carica.\nUna volta preparata la carica, che aveva un peso complessivo che variava dalle 15 alle 20 tonnellate, si passava all'inserimento sotto di essa delle \"lizze\" (travi a punta rialzata). Le lizze erano composte da tre tronchi ricavati da alberi particolari molto robusti (solitamente faggio), con una sezione di circa 15\u00a0cm e una lunghezza che variava in base al peso della carica e al percorso che si doveva fare, con un minimo di 4 metri e un massimo di 7. La scelta della lunghezza delle lizze era fondamentale, in quanto pregiudicava la manovrabilit\u00e0 durante la discesa.\nInserite le lizze si passava poi a legare i blocchi con \"braghe\": cavi in acciaio che venivano messi attorno alla carica facendoli passare dal basso verso l'alto fino alla parte posteriore, dove venivano legati assieme con un grande anello di acciaio, del diametro compreso tra i 28 e i 32 millimetri, detto \"grillo\".\nIl grillo era un componente molto importante per la lizza, perch\u00e9 era l'anello di congiunzione tra le braghe e i \"canapi\", su cui andava a gravare tutto il peso della carica: i lizzatori controllavano spesso l'efficienza di questo pezzo. Capitava spesso che i lizzatori incastrassero, tra il grillo e i cappi delle braghe, un resistente travicello di legno, per dare una garanzia in pi\u00f9 alla tenuta del grillo, e, in caso di rottura di quest'ultimo, un piccolo margine di tempo per scappare in caso di incidente.\nI cavi principali a cui era attaccata la carica erano di canapa (sostituiti poi negli anni venti del Novecento con fili d'acciaio). La tenuta di questi canapi era molto bassa e l'usura molto alta, difatti i lizzatori preferivano fare le loro discese nelle giornate nuvolose e nelle ore pi\u00f9 fresche della giornata per cercare di diminuire il calore che si sviluppava con l'attrito. Poich\u00e9 i canapi avevano un alto tasso di usura e un alto costo, spesso i lizzatori si trovavano a eseguire delle discese con canapi non del tutto efficienti e sicuri, aumentando cos\u00ec il rischio di incidente.\nSistemata la carica, si dovevano poi spaccare le soqquadre che reggevano il tutto, per far poggiare definitivamente la carica sulle lizze.\nDopo tale procedura la lizza era pronta per intraprendere la lunga discesa, anche se capitava spesso che la carica fosse allestita diverse decine di metri prima dell'inizio del pendio. In questo caso i lizzatori, tramite un ferro di circa un metro e mezzo, detto \"palo\", facevano leva sotto la carica, facendo s\u00ec che la lizza scivolasse fino all'inizio del pendio. Con il passare degli anni il palo non venne pi\u00f9 usato e si prefer\u00ec spostare le lizze con un argano a motore.\nDiscesa.\nUna volta preparata la carica e portata all'inizio della strada, iniziava la discesa della lizza gi\u00f9 per il \"ravaneto\".\nLa carica veniva fissata ai \"piri\": i piri erano dei pali corti e molto solidi, fatti di legno o in marmo, che venivano piantati direttamente nel terreno (dove possibile), oppure nei \"forti\", grossi massi impiantati nel terreno, su cui era fatto un buco per inserire i pali. I piri erano una componente fondamentale, in quanto tutto il peso della carica gravava su di essi. Questi buchi, al cui interno erano inseriti i piri, erano in principio di forma tonda, ma, con l'aumentare del peso delle cariche, il piro al suo interno tendeva a ruotare sotto il peso della carica, e quindi diventava inutilizzabile. Si realizzarono quindi in seguito buchi di forma quadrata, e con una profondit\u00e0 di circa 20 o 30 centimetri e di larghezza variabile a seconda della pendenza della strada, al cui interno, oltre al piro si inserivano delle zeppe a forma di cuneo che aumentavano la stabilit\u00e0 e facevano s\u00ec che i canapi o i cavi di acciaio non facessero attrito direttamente sul piro. Tutte queste procedure di creazione dei fori e della disposizione dei piri erano fatte dal \"piantapiri\", che sapeva dove era necessario che un piro avesse caratteristiche diverse rispetto ad un altro lungo tutta la via di discesa, e si prendeva cura di eseguire a regola d'arte i fori.\nAttorno al piro venivano avvolti i canapi (e il filo elicoidale negli anni a seguire). Bastavano un paio di giri di canapo intorno al piro, poich\u00e9 l'uomo addetto ai cavi riuscisse a far scorrere o a frenare l'immenso peso della carica. I canapi utilizzati di norma erano minimo tre, questo perch\u00e9 man mano che si scendeva era necessario attaccare i cavi al piro pi\u00f9 in basso, perci\u00f2 quando si spostava un canapo, era necessario che ce ne fossero altri due a sorreggere tutto il peso. In certe discese con carichi molto grandi e forti pendenze capitava che si utilizzassero anche quattro o cinque canapi.\nNel momento i cui i lizzatori rompevano le soqquadre e facevano partire la carica gi\u00f9 per il pendio, questa prendeva subito velocit\u00e0 sollecitando fortemente i piri e i cavi non appena questi ultimi entravano in tensione sotto il peso della carica tirata a valle dalla forza di gravit\u00e0.\nDa quel momento entrava in gioco il \"capolizza\", che impartiva ordini a tutti gli altri lizzatori. Il capo lizza stava sempre di fronte alla carica (per tale motivo era il ruolo pi\u00f9 pericoloso) e ordinava ai \"mollatori\" di allentare o stringere i cavi. Questo continuo allentare e stringere doveva essere molto fluido e omogeneo, altrimenti la carica rischiava di intraversarsi e sbandare, andando ad appoggiarsi nella parete del monte (e ci\u00f2 comportava un rallentamento della discesa e un faticoso lavoro per rimetterla in carreggiata) o addirittura di cadere gi\u00f9 per il pendio con un alto rischio per i lizzatori.\nMan mano che la lizza scivolava sopra i \"parati\", che erano delle piccole travi di legno poste perpendicolarmente alla via di discesa, quelli che rimanevano dietro venivano passati velocemente dai \"legnaroli\" all'operaio che stava davanti insieme al capolizza, chiamato \"ungino\", che aveva il compito di insaponarli per facilitare lo scivolamento, e a sua volta li dava al capo lizza, che provvedeva a sistemarli sul terreno.\nEra sempre preferibile scendere in linea retta, in quanto era meno difficile e pi\u00f9 veloce, e questo era possibile quando si discendeva dai \"ravaneti\".\nQuando invece le vie di lizza correvano lungo i fianchi scoscesi della montagna, era inevitabile compiere delle curve. Era una manovra molto difficile che andava eseguita solo con un giusto utilizzo della trazione dei canapi e della disposizione dei parati sotto la slitta. Aumentare la trazione da una parte sola faceva s\u00ec che la slitta ruotasse. Questa trazione, applicata ripetutamente con un giusto utilizzo dei piri, permetteva di compiere tutta la curva. Una volta percorsa, si legava il canapo al piro pi\u00f9 interno della curva, in maniera che la slitta si riaddrizzasse per proseguire la discesa.\nUn'altra fase difficile della discesa era quando si incontrava un \"balza\", ovvero un repentino cambio di pendenza (molto frequenti quando si discendeva per vie rettilinee). La manovra doveva essere fatta molto lentamente per evitare che la slitta prendesse velocit\u00e0 troppo repentinamente, e tutto il carico andasse a gravare sui piri con il rischio di strapparli dalle loro sedi. Durante questa manovra il capo lizza doveva rimanere davanti a sistemare i parati e questo lo esponeva ad un elevato rischio. Capitava spesso che in tratte dove la pendenza era troppo elevata per rimanere in piedi, il capolizza si legasse al fronte della carica.\nNon era raro che la balza si trovasse proprio in prossimit\u00e0 di passaggi stretti, dove da una parte c'era il dirupo, e dall'altra il fianco della montagna, perci\u00f2 il passaggio dei parati al capo lizza risultava difficile. Per ovviare a tale problema gli operai, o salivano sopra la carica, effettuando il passaggio dei parati da sopra, oppure si mettevano di fianco alla carica, nello spazio che c'era tra la parete della montagna e quest'ultima, con un alto rischio di rimanere schiacciati.\nDurante tutta la discesa, le attrezzature era sottoposte ad elevata usura causata dal forte attrito generato dal peso della carica. Infatti le lizze avevano la durata di una sola discesa, e non era raro in certe circostanze, quando il carico e la pendenza erano maggiori, che dovessero essere sostituite durante il tragitto. Per effettuare la sostituzione i lizzatori facevano sbilanciare la carica nel lato opposto alla lizza da sostituire tramite l'utilizzo di pezzi di legno. Questi pezzi di legno venivano posti sopra pietre, e la carica scivolandoci sopra si inclinava. Cos\u00ec facendo i lizzatori potevano sostituire velocemente le componenti usurate. Una volta sostituite bastava rimuovere i legni e la carica tornava in asse. Era fondamentale per\u00f2 che tale manovra fosse eseguita su tratti rettilinei e con poca pendenza.\nSuperate queste difficolt\u00e0, la lizza, con un viaggio che durava parecchie ore (a volte nelle tratte pi\u00f9 lunghe due giorni), giungeva al \"poggio caricatore\", dove veniva portata via.\nArrivo.\nGiunta al poggio caricatore la carica doveva essere smantellata e caricata sui carri trainati dai buoi, per essere poi portata nel laboratori di marmo al porto. Tale fase di smantellamento veniva chiamata \"sprendere la carica\", cio\u00e8 si doveva compiere l'azione inversa che si faceva in cava, ovvero riposizionare la carica sopra le soqquadre per poter sfilare le lizze.\nDopo tale fase la lizzatura era finita, ma i lizzatori dovevano riportare in cava tutte le attrezzature utilizzate durante la discesa e ripercorrevano a ritroso le vie di lizza oppure sentieri pi\u00f9 facili che le costeggiavano, caricandosi in spalla tutte le attrezzature che avevano un peso notevole. Si parla di 200\u00a0kg circa per i cavi in acciaio, che venivano trasportati da pi\u00f9 persone, oppure 40\u00a0kg circa per le lizze.\nSoltanto il capo lizza veniva ripagato con una salita pi\u00f9 \"leggera\", in quanto, dopo avere corso il rischio della discesa, aveva il diritto di portare solo un paio di decine di chili di materiale.\nIn epoche pi\u00f9 recenti vennero costruite delle teleferiche che potevano agevolare la risalita dei materiali, ma anche qui l'elevata altitudine di alcune cave, o la difficolt\u00e0 di raggiungerle, rendevano il trasporto dei materiali in spalla la soluzione pi\u00f9 utilizzata. Solitamente i lizzatori facevano una sola risalita al giorno, ma capitava molte volte di eseguire pi\u00f9 lizzature nella solita giornata, e quindi compiere pi\u00f9 volte la risalita con i materiali.\nEvoluzione.\nLe innumerevoli difficolt\u00e0 e gli alti costi di sostituzioni dei materiali usurati (ad esempio i canapi che si deterioravano facilmente, o le lizze che venivano usate per una sola discesa) che la lizzatura tradizionale portava con s\u00e9, spinsero gi\u00e0 alla fine dell'800 diversi ingegneri a ideare nuove soluzioni che fossero pi\u00f9 efficienti, pi\u00f9 sicure e riducessero i costi e l'usura dei materiali.\nLizzatura Costantini.\nLa \"Lizzatura Costantini\" (che prende il nome dal suo ideatore) non prevedeva l'uso dei cavi come la lizzatura classica. Si serviva di un binario formato da due longarine, lo spazio che si veniva a formare tra le due longarine aveva la forma di cuneo rovesciato. Su queste longarine venivano fissate trasversalmente delle parti di legno che avevano una doppia funzione: parati per il carico ed elemento di protezione contro l'usura delle longarine stesse.\nSopra questa struttura era posta la lizza, formata da due grandi tronchi uniti tra di loro da diverse traverse. Un tamburo di legno fissato su queste traverse si andava a incastrare nello spazio che c'era tra le due longarine; cos\u00ec facendo non c'era pericolo che tutta la struttura andasse fuori dalle guide.\nL'impianto frenante del sistema era composto da due parti. Una parte era composta da una resistente vite posizionata su un telaio a cui era assicurata la lizza: alla base di questa vite c'era un cuneo inserito nello spazio tra le due longarine; tale cuneo mediante un volano poteva essere stretto contro le pareti delle longarine, esercitando l'attrito che premetteva di frenare tutto il carico.\nL'altra componente frenante, posta sempre sullo stesso telaio della vite, era un piccolo argano che aveva la funzione di freno di emergenza durante la discesa. Tale argano poi era utilizzato come strumento di risalita una volta che il meccanismo era arrivato a valle.\nUn cavo d'acciaio era fissato da una parte al telaio, e dall'altra all'argano. Mediante una carrucola si arrotolava il cavo e cos\u00ec tutto il sistema poteva risalite a monte. Una volta che tutta la fune era stata recuperata, si bloccava la lizza mediante il freno e si riagganciava il telaio con l'argano pi\u00f9 in alto, per continuare poi la risalita. Non era raro che questo argano, nelle parti pianeggianti durante la discesa, fosse utilizzato anche per trainare la lizza carica, per essere riportato in modalit\u00e0 frenante non appena ci si affacciava su un pendio.\nNonostante i numerosi vantaggi che questo genere di lizzatura apportava, come minor larghezza necessaria delle vie di lizza, maggior sicurezza, costi pi\u00f9 bassi e meno operai impiegati, non venne mai messo in opera, se non per un breve tratto sperimentale.\nLizzatura Ferretti.\nSempre a fine '800 si ide\u00f2 un altro progetto denominato \"Lizzatura Ferretti\", che prendeva il nome dal suo progettista. Tale progetto usufruiva della forza del vapore per il suo funzionamento.\nLungo i lati della via di discesa era poste delle guide in marmo parallele tra di loro e unite tramite traverse sempre fatte di marmo. In mezzo a queste due guide era fissato sul terreno per tutta la lunghezza della via una longarina in ferro con sezione a U al cui interno scorreva una grossa catena.\nIl sistema di trasporto era composto da un carro con il motore a vapore e da un carro su cui erano posati i blocchi di marmo. Sul carro del motore erano montati la caldaia a vapore, e il sistema di rocchetti dentati che avevano la funzione di fare presa sulla catena che scorreva all'interno della longarina in ferro posta sul terreno. Il carro da trasporto invece era composto da una intelaiatura di traverse e longarine che facevano appoggio su quattro ruote. Lo sterzo del carro di trasporto era composto da una forca alla cui estremit\u00e0 sono poste due rotelle a gola che fanno presa sui bordi del ferro a U posto sul piano di discesa, cos\u00ec facendo si potevano eseguire le curve senza che tutto il sistema di trasporto uscisse dalla guide.\nL'impianto frenante era composto da due pattini con suola di legno i quali se abbassati, andavano a fare attrito sulle due guide in marmo, frenando cos\u00ec tutto il sistema di trasporto.\nIl motore a vapore veniva poi utilizzato anche per la risalita. Ingranando la catena con i rocchetti si esercitava una forza traente che permetteva al carro di risalire lungo la via.\nCome il metodo Costantini per\u00f2, anche la lizzattura Ferretti non venne mai messa in atto, eccetto qualche corto tratto sperimentale.\nLizzatura Denham.\nQuesto sistema di lizzatura non prevedeva l'utilizzo di nessuno tipo di cavo o catena.\nIl piano della via di lizza era percorso da una singola rotaia (simile a quella delle ferrovie) fissata su traverse in legno poste perpendicolarmente al piano di discesa.\nIl sistema di trasporto, come nella lizzatura Ferretti, era composto da un carro di carico e da un carro motore uniti tra loro da una barra di ferro. Sul carro motore era posto anche il sistema frenante composto da cingoli ruotanti orizzontalmente costituiti da una serie di pattini in metallo rivestiti in gomma e sagomati in maniera che aderissero perfettamente alla forma della rotaia. Tramite una barra metallica i pattini erano collegati al carro da trasporto: cos\u00ec facendo era il peso stesso del blocco che li stringeva sulla rotaia generando attrito che faceva rallentare tutto il sistema.\nIl motore era collegato all'impianto frenante cosicch\u00e9 in discesa potesse gestire la velocit\u00e0. Il motore poteva essere usato anche per la risalita.\nIl carro di carico invece non era molto diverso dalla tradizionale lizza. Anche qui erano presenti due longarine a punta rialzata unite tra di loro da barre di ferro. Sotto il piano di carico, erano poste due putrelle (pezzi di ferro o acciaio ricurvi con sezione a H) in ferro, che sagomate con la forma della rotaia davano stabilit\u00e0 a tutto il sistema di trasporto. Le due longarine inoltre davano stabilit\u00e0 al carico evitando che si sbilanciasse da una parte o dall'altra. L'imbragatura del carico era fissata sulle punte delle slitte, cos\u00ec facendo si poteva imbragare saldamente il marmo sul carico. Anche qui come tutte le altre lizzature meccaniche il carro poteva risalire la strada ed essere caricato di tutti i materiali pesanti agevolando la risalita dei lizzatori, anche se non era raro che salissero sul carro i lizzatori stessi evitandosi lunghe camminate.\nAnche questo progetto per\u00f2 presentava fortissime limitazioni, in quanto nelle giornate piovose o molto umide l'impianto frenante risultava pressoch\u00e9 inutilizzabile, in quanto l'attrito calava drasticamente; inoltre i carichi trasportabili erano ben inferiori al peso delle cariche della lizza tradizionale.\nAltri metodi di lizzatura.\nAlcune ditte tentarono di ideare e installare impianti meccanici di propria iniziativa.\nUna di queste era la ditta Walton che nel 1915 speriment\u00f2 un sistema su un breve tratto. Tale sistema prevedeva una colonna tubolare stesa per tutto il tragitto e ancorata al terreno. La colonna aveva una scanalatura dove all'interno scorreva una fune in acciaio del diametro di 32\u00a0mm allacciata in alto ad un argano. Questa fune aveva un'estremit\u00e0 che usciva dalla scanalatura e si agganciava al carico che a sua volta scivolava sui parati collocati sulla strada. La carica inoltre era agganciata all'interno della scanalatura per evitare che uscisse dalle guide.\nQuesto metodo di discesa sembrava esse molto efficiente, ma l'inizio del secondo conflitto mondiale ne interruppe lo sviluppo.\nNel caso in cui le vie di lizza presentavano tratti rettilinei, si speriment\u00f2 il metodo della lizzatura semplice. Tale metodo era messo in atto facendo scendere la carica su un letto di parati fissi che sporgevano leggermente a formare una guida, agganciata ad una fune d'acciaio avvolta ad un argano posto a monte, che esercitava la forza frenante tramite freni elettrici o manuali.\nTale metodo per\u00f2 era di scarsissima efficacia, in quanto era molto raro trovare dei tratti completamente rettilinei.\nUn metodo pi\u00f9 funzionale e avveniristico fu quello denominato a \"funicolare\". Un argano elettrico comandava una corda di acciaio molto resistente, capace di sorreggere fino a 56 tonnellate. La fune dell'argano doveva essere abbastanza lunga da permettere ai due carrelli di trasporto che vi erano agganciati, di essere uno in cava e l'altro a fondo valle. Tramite un ingegnoso sistema di carrucole le funi seguivano l'andamento del binario posto sul terreno e i due carrelli si sarebbero incontrati a met\u00e0 strada durante la discesa.\nData la lunghezza del percorso c'era la possibilit\u00e0 che il terreno, a causa di cambiamenti naturali, modificasse la sua morfologia facendo s\u00ec che cavi e binario non fossero pi\u00f9 paralleli. Per ovviare a questo problema, da una parte le ruote del carrello avevano un bordo che le obbligava a seguire la rotaia, mentre dall'altra erano pi\u00f9 larghe e senza bordo per assecondare gli spostamenti senza che il carrello deragliasse.\nIl meccanismo prevedeva anche tre freni posti sull'argano e un freno di emergenza posto sui due carrelli.\nAnche questo metodo non ebbe molta fortuna, in quanto venne sviluppato in un momento di crisi del mercato del marmo, oltre che alle difficolt\u00e0 di realizzazione a causa delle forti pendenze dei pendii e della grande quantit\u00e0 di curve.\nLe cause principali che determinarono la non installazione di questi impianti furono quasi sempre le solite. Vi era la difficolt\u00e0 di installare, con costi contenuti, tali impianti in zone dove il pendio era impervio e con un gran numero di curve. Era difficile assicurare la stabilit\u00e0 durante la discese pi\u00f9 ripide. Inoltre i carichi possibili erano ben inferiori a quelli effettuabili con le lizze tradizionali. Sebbene questi tentativi di meccanizzazione della lizzatura presentarono un enorme progresso tecnologico questi progetti non divennero mai un'alternativa definitiva, difatti la lizzatura tradizionale rimase sempre il metodo pi\u00f9 efficiente di discesa dei blocchi: poteva essere effettuata su forti pendenze e inoltre si adattava perfettamente ai mutamenti del terreno senza dover ricorrere ad opere stabili di muratura.\nIl filo elicoidale.\nL'unica vera innovazione che si afferm\u00f2 nella storia della lizzatura fu la sostituzione dei canapi con il filo elicoidale in acciaio, che si mostrava molto resistente e meno usurabile, anche se risultava un po' meno manovrabile.\nDeclino.\nCon l'avvento della seconda guerra mondiale l'estrazione del marmo dalle cave si interruppe, e si decise di ricominciare poi nel 1946 quando la guerra fin\u00ec. Ma sorsero subito dei problemi: le vie di lizza erano danneggiate per i diversi anni di inattivit\u00e0 causati dalla guerra. Si decise allora di provvedere alla riparazione, ma una volta stipulati i costi per i lavori, la maggior parte degli imprenditori ritenne che la cosa fosse anti economica, in quanto, con l'avvento delle nuove tecnologie, con tali costi potevano essere costruite strade camionabili che arrivassero alle cave.\nLa costruzione di tali strade aggrav\u00f2 la situazione economica del settore marmifero in quanto le cave divennero irraggiungibili per tutta la durata dei lavori. La costruzione di vie camionabili era focalizzata soprattutto nel bacino marmifero di Carrara, dove la lizzatura resistette soltanto nelle cave pi\u00f9 alte, dove con le tecnologie dell'epoca era impossibile costruire strade.\nFin che si ritenne utile, queste cave pi\u00f9 alte continuavano a trasportare per brevi tratti i blocchi di marmo con la lizza, fino a quando non si ritenne troppo dispendioso utilizzare questo metodo nei confronti del trasporto su camion. La maggior parte delle cave sopra i mille metri fu cos\u00ec smantellata o abbandonata.\nLa lizzatura resistette per un altro ventennio tra il '45 e il '65 circa nei bacini marmiferi massesi, in quanto le condizioni morfologiche delle montagne permettevano di collegare con le strade solo le cave di fondovalle, e quindi si continuava ad usare la lizzatura per tutte le altre cave in quota o poste in zone difficilmente raggiungibili. Questo per\u00f2 ebbe una ripercussione economica su tutto il settore, in quanto i bacini di Carrara, raggiungibili con le strade, erano molto pi\u00f9 operativi rispetto a quelli massesi.\nLa lizzatura scomparve definitivamente negli anni sessanta del Novecento, quando oramai le strade e i camion avevano raggiunto tutti i bacini marmiferi.\nLa lizzatura negli anni 2000.\nLa lizzatura non viene pi\u00f9 utilizzata, in quanto ormai le strade arrivano fino alle cave pi\u00f9 alte e i blocchi vengono trasportati con i camion.\nOgni anno per\u00f2 sulle cave di Carrara, nel mese di agosto, si tiene una manifestazione che rievoca dettagliatamente tutte le fasi della lizza. Si pu\u00f2 osservare come i lizzatori preparavano i materiali e la carica sopra la slitta, per arrivare poi alla discesa vera e propria, dove persone esperte la eseguono a regola d'arte collaborando tra di loro e utilizzando i gerghi e termini dell'epoca, fino all'arrivo nel piazzale di scarico, dove poi i blocchi vengono caricati sui carri trainati dai buoi."}
{"id": "1766875", "revid": "1543377", "url": "https://it.wikipedia.org/wiki?curid=1766875", "title": "Plastic Tree", "text": "I sono una band alternative rock giapponese fondata a Chiba all'inizio degli anni novanta.\nNonostante il gruppo suoni un rock molto affine alla musica occidentale, e specialmente alla new wave inglese e al grunge statunitense, pu\u00f2 essere incluso nel genere visual kei per la grande e studiata importanza data al look e alla presentazione in pubblico.\nLa band.\nI Plastic Tree, sillabati in giapponese come \u30d7\u30e9\u30b9\u30c6\u30a3\u30c3\u30af \u30c8\u30a5\u30ea\u30fc e chiamati dai fan \u30d7\u30e9\u30c8\u30a5\u30ea o pi\u00f9 semplicemente \u30d7\u30e9 , sono una delle band giapponesi pi\u00f9 profondamente ispirate e legate alla musica occidentale, con frequenti riferimenti nel sound e nelle melodie al brit-pop. Il loro nome, per\u00f2, non deriva dal brano \"Fake Plastic Trees\" dei Radiohead (peraltro successivo di due anni alla nascita del gruppo), ma da una semplice scelta dei due fondatori, Ry\u016btar\u014d Arimura e Tadashi Hasegawa, di abbinare due parole straniere ossimoriche: il senso del \"plastic tree\" \u00e8 quello di un albero che non muore mai. In ogni caso, la band inglese \u00e8 comunque molto ben conosciuta dai Plastic Tree: lo stesso cantante Ry\u016btar\u014d ha dichiarato che, se dovesse scegliere un solo disco da portare con s\u00e9 su un'isola deserta, opterebbe per \"Pablo Honey\" dei Radiohead.\nBiografia.\nI Plastic Tree nascono nel dicembre del 1993 a Chiba, vicino a Tokyo, dalla volont\u00e0 di Tadashi Hasegawa (considerato formalmente il fondatore e leader della band) e Ry\u016btar\u014d Arimura di riformare un gruppo musicale dopo lo scioglimento delle precedenti band in cui i due militavano: i due chiamano a completare la formazione il chitarrista Akira Nakayama e il batterista KOJI (anch'essi conosciuti in precedenti esperienze), inizialmente come membri di supporto e poi, dal 31 marzo 1994, come effettivi. Ry\u016btar\u014d e Tadashi scelgono un nome benaugurante per la band: \"plastic tree\" rappresenta un albero che non muore mai. Nel momento di massimo successo del visual kei classico, i Plastic Tree decidono di rifarsi pi\u00f9 alle band inglesi new wave e brit-pop che non agli idoli post-glam loro conterranei come i LUNA SEA e gli X JAPAN; anche i look che scelgono, bench\u00e9 molto curati, si rifanno pi\u00f9 a un'eleganza sobria e mesta o alla moda casual e informale piuttosto che alle pirotecniche invenzioni visive dei loro colleghi.\nDopo molte esibizioni presso i locali musicali della prefettura di Chiba, vengono notati a Ichikawa dalla proprietaria del CLUB GIO della citt\u00e0, che possiede anche l'omonima \"label\" indie GIO RECORDS e li scrittura con un contratto discografico: entro la fine del 1995 esce cos\u00ec il loro primo mini-album \"Strange fruits -Kimy\u014d na kajitsu-\", e poi altri due singoli. Il riscontro di pubblico \u00e8 molto buono, e gi\u00e0 nel 1997 i Plastic Tree passano all'etichetta EntrancE (di propriet\u00e0 della \"major\" Warner Music) e pubblicano il loro primo album completo \"Hide and Seek\".\nOpere.\nVideografia.\nDVD.\nDove non indicato diversamente, tutti i titoli sono registrazioni di concerti dal vivo."}
{"id": "1766876", "revid": "812213", "url": "https://it.wikipedia.org/wiki?curid=1766876", "title": "Diocesi di Zacapa y Santo Cristo de Esquipulas", "text": ""}
{"id": "1766877", "revid": "124893840", "url": "https://it.wikipedia.org/wiki?curid=1766877", "title": "Dedicate all'amore", "text": "Dedicate all'amore \u00e8 il sesto album di Gigi Finizio del 1983, prodotto dalla Visco Disc.\nQuesti i titoli dei dieci brani:"}
{"id": "1766879", "revid": "767487", "url": "https://it.wikipedia.org/wiki?curid=1766879", "title": "Anonimo Italiano", "text": "Biografia.\nDebutta sulle scene musicali nei primi mesi del 1995 pubblicando il suo primo ed eponimo album, \"Anonimo Italiano\", trainato dal primo singolo, il lento \"E cos\u00ec addio\". Il cantante suscit\u00f2 in quegli anni molto interesse per via di alcune peculiarit\u00e0: si esibiva coprendo il viso con una maschera argentea, la sua voce quando cantava ricordava molto, seppur con sfumature diverse, la voce di Claudio Baglioni. Quest'ultima cosa port\u00f2 lo stesso Baglioni a diffidare la sua casa discografica di allora, la Bmg Ariola, trovatosi in difficolt\u00e0 davanti alle ripetute smentite sull'identit\u00e0 dell'allora anonimo cantante da parte della casa discografica BMG.\nSuddetta diffida, per\u00f2, non ebbe alcuna rilevanza o seguito legale, in quanto non si riscontr\u00f2 alcun plagio dal punto di vista prettamente tecnico/musicale.\nIl disco totalizza 120.000 copie vendute (grazie anche al successo di \"Anche questa \u00e8 vita\"), che valgono un disco di platino nel 1995. Nel frattempo, pubblica anche il suo primo album in lingua spagnola, che viene pubblicato in Costa Rica, a Cuba e in altri paesi del Centro America. Inoltre, viene chiamato anche da Richard Clayderman, per realizzare il duetto \"E cos\u00ec addio\", pubblicato nell'album \"In amore\". Nel 1997 esce il suo secondo album \"Buona fortuna\", anche questo certificato disco di platino in Italia, e negli anni seguenti pubblica altri due album\": Dimmi che ami il mondo\" nel 2002 e \"L'infinito dentro noi\" nel 2006.\nA distanza di sette anni, il 20 aprile 2013, esce il suo nuovo album, intitolato \"Five\", su etichetta Hydra Music. L'album contiene 10 brani inediti, uno dei quali in duetto con Amedeo Minghi, tributo dovuto alla scomparsa di Roberto Mezzetti, collaboratore e musicista di entrambi i cantautori.\nIl 19 ottobre 2013 Anonimo Italiano \u00e8 stato uno dei relatori\nper \"Area Sanremo\", parlando ai giovani aspiranti al Festival, al Palafiori di Sanremo.\nNel 2014 pubblica \"Diario di un amore\", una compilation dei suoi maggiori successi pi\u00f9 due inediti, su etichetta \"Primamusica Italiana\", edizioni Warner Chappell- Universal Music e licenza Sony Music entertainment."}
{"id": "1766882", "revid": "1573940", "url": "https://it.wikipedia.org/wiki?curid=1766882", "title": "Chroicocephalus novaehollandiae scopulinus", "text": "Il gabbiano beccorosso (Chroicocephalus novaehollandiae scopulinus ) \u00e8 un uccello della famiglia dei Laridi.\nDistribuzione e habitat.\nQuesto gabbiano vive solamente in Nuova Zelanda. \u00c8 stato anche avvistato in Australia, sulle Isole Kermadec e sull'isola di Lord Howe."}
{"id": "1766884", "revid": "74801", "url": "https://it.wikipedia.org/wiki?curid=1766884", "title": "Pueblo (Colorado)", "text": "Pueblo \u00e8 la citt\u00e0 pi\u00f9 popolosa dell'omonima contea, nonch\u00e9 capoluogo di essa, nello Stato del Colorado, Stati Uniti. La popolazione era di abitanti al censimento del 2018, rendendola la 267\u00aa citt\u00e0 pi\u00f9 grande degli Stati Uniti e la nona pi\u00f9 grande del Colorado. Pueblo \u00e8 il cuore dell'area metropolitana di Pueblo, che conta in totale oltre abitanti ed \u00e8 una parte importante del Front Range Urban Corridor. A partire dal 2014, Pueblo \u00e8 la citt\u00e0 principale dell'area statistica combinata (CSA) di Pueblo-Ca\u00f1on City che contava in totale circa abitanti, rendendola cos\u00ec la 134\u00aa pi\u00f9 grande della nazione.\nPueblo si trova alla confluenza del fiume Arkansas e del Fountain Creek, a 112 miglia () a sud del Campidoglio di Denver. L'area \u00e8 considerata terra desertica semi-arida, con circa 12 pollici () di precipitazioni all'anno. Con la sua posizione nella \"Banana Belt\", Pueblo tende ad avere meno neve rispetto alle altre grandi citt\u00e0 del Colorado.\nPueblo \u00e8 una delle pi\u00f9 grandi citt\u00e0 produttrici di acciaio negli Stati Uniti, per cui Pueblo viene definita la \"citt\u00e0 dell'acciaio\" (\"Steel City\"). L'Historic Arkansas River Project (HARP) \u00e8 una passeggiata fluviale nell'Union Avenue Historic Commercial District e mostra la storia della devastante alluvione di Pueblo nel 1921.\nPueblo ha gli immobili residenziali meno costosi di tutte le principali citt\u00e0 del Colorado. Il prezzo medio delle case sul mercato a Pueblo \u00e8 di a febbraio 2013. \u00c8 il sesto posto pi\u00f9 economico in cui vivere in America, misurato dall'indice del costo della vita nel 2014. I costi per alloggi, beni e servizi, servizi pubblici, trasporti, generi alimentari e assistenza sanitaria sono inferiori alla media nazionale. Pueblo \u00e8 stata elencata da AARP nel 2013 come uno dei migliori luoghi in cui vivere negli Stati Uniti.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2018, la popolazione era di abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 75,2% di bianchi, il 2,5% di afroamericani, il 2,2% di nativi americani, lo 0,8% di asiatici, lo 0,1% di oceaniani, il 15,0% di altre razze, e il 4,1% di due o pi\u00f9 etnie. Ispanici o latinos di qualunque razza erano il 49,8% della popolazione."}
{"id": "1766885", "revid": "1272592", "url": "https://it.wikipedia.org/wiki?curid=1766885", "title": "Campomanfoli", "text": "Campomanfoli \u00e8 una delle 11 frazioni che costituiscono il Comune di Castel San Giorgio, in provincia di Salerno.\nGeografia fisica.\nEsso si trova nella parte nord del territorio comunale ai piedi del Monte Iulio e confina col Comune di Siano. Campomanfoli si compone di una zona \"storica\", che \u00e8 arroccata alle falde del Monte Iulio, e di una zona pi\u00f9 recente (intorno alla Chiesa della Madonna di Costantinopoli) che si caratterizza soprattutto per abitazioni unifamiliari.\nOrigini del nome.\nLa leggenda popolare accredita il nome ad un luogotenente (Manpholis) di Annibale accampatosi nelle zone limitrofe di Nuceria, alleata di Roma, per distruggerla. Questa versione, seppur affascinante, \u00e8 una leggenda perch\u00e9 le notizie tramandateci dai poeti e storici latini, Tito Livio e Silio Italico non citano altro che la cronaca della distruzione di Nuceria. Questa leggenda ci viene trasmessa dallo storiografo G. Palmieri nel suo libro \"Il ducato di Siano\" scritto nell'anno 1934 e si \u00e8 diffusa arrivando fino ai nostri giorni.\nDa uno studio recente si \u00e8 dedotto che il nome poteva essere Mansolo cio\u00e8 Lo Manso e non Manfolo, poich\u00e9 in quell'epoca le due lettere venivano scritte allo stesso modo. Lo Manso che \u00e8 il termine dal latino mansus, indica di norma un podere contadino legato a un complesso terriero signorile. I villaggi rurali consistevano in un insieme di appezzamenti di terra recintati, chiamati mansi, all'interno dei quali sorgevano la casa contadina, la stalla, orti e giardini.\nNome degli abitanti.\nGli abitanti di Campomanfoli sono soprannominati \"cuculi\" data la presenza di questi volatili nei monti che sovrastano la frazione; nello stemma del paese compare un cuculo su un ramo.\nStoria.\nLa parte pi\u00f9 antica \u00e8 accorpata nell'attuale centro storico e termina a Capo Casale. Secondo la leggenda, il Monte Julio fu consacrato con tale nome dai Romani al loro imperatore Cesare, che lo concesse ai suoi legionari per tagliarvi la legna e per gli altri usi necessari allo stanziamento dei militari in quel luogo. \nLa denominazione del nucleo ha origini longobarde. La pi\u00f9 antica testimonianza epigrafica del toponimo Campomanfoli risale all'anno 1196, ed \u00e8 contenuta in una pergamena del Santuario di Materdomini di Nocera Superiore, e ci \u00e8 stata tramandata dallo storico Michele De' Santi nel libro \"Studio storico sul Santuario di S. Maria Materdomini in Nocera de' Pagani\" dell'anno 1909:\nNel basso medioevo, era un piccolo luogo con poche case, come del resto tutti gli altri borghi del Comune. Le famiglie pi\u00f9 antiche risultano: Jennaco, De Gibello, De Auria, De Sarno e Cerrato.\nIl borgo \u00e8 senza dubbio il pi\u00f9 antico del Comune per la presenza nel periodo preromano di uno stanziamento del popolo Sannitico, accertato dai ritrovamenti archeologici che l'ispettore Giuseppe Benevento rinvenne il 1\u00ba gennaio 2005 nella zona adiacente alla Chiesa di S. Maria Costantinopoli, alle pendici del Monte San Michele e che la Soprintendenza dichiar\u00f2:\nDa scavi successivi, a circa 2 metri di profondit\u00e0 vennero alla luce delle mura appartenenti ad una villa rustica, furono prelevate tre cassette di anfore con frammenti di terracotta a vernice nera del IV sec. A.C. I saggi furono sospesi e tanto altro materiale fu interrato per altri sopralluoghi.\nIl 10 luglio 2006, il Ministero per i beni e le attivit\u00e0 culturali, Direzione Regionale di Napoli con nr. Prot. 112, decreta il sito archeologico di Campomanfoli vincolato e sottoposto a tutte le disposizioni di legge.\nLe strutture antiche individuate nel corso di alcuni saggi preliminari di verifica, eseguiti a seguito del recupero di materiali di interesse archeologico, fanno ritenere l'area nei pressi della Chiesa di Santa Maria di Costantinopoli in localit\u00e0 Campomanfoli del Comune di Castel San Giorgio, interessata da un insediamento, per il momento di natura ed estensione ancora incerta, risalente all'et\u00e0 ellenistica e che sembra gi\u00e0 essere stato abbandonato in epoca precedente all'eruzione del 79 d.C. i reperti recuperati dai saggi di verifica eseguiti consistono in frammenti ceramici a vernice nera e sigillata italica, in resti di tegole ed in qualche frammento di oggetti di bronzo. L'orografia attuale \u00e8 rappresentata da una successione di alcuni pianori, mentre quella antica sembra essere costituita da un pendio piuttosto regolare. Prima del rinvenimento occasionale, causato dalla costruzione di alcuni fabbricati, non si aveva nessun indizio dell'interesse archeologico dell'area. \nDai reperti venuti alla luce, sempre rinvenuti dall'Isp. Benevento e consegnati alla Soprintendenza, si evidenzia in particolare una parte di Louteria di artigianato locale con delle stelle incise che si data tra la seconda met\u00e0 del IV e il III secolo a.C. e delle monete in bronzo, una del periodo medievale con inciso una croce, una raffigurante la testa laureata e un granchio del III sec. a. C, e un'altra di colore verdastro chiaro con testa di Apollo laureata e toro androsopropo con volto umano, poi attribuita dagli esperti alla leggenda di IRTHI (Fratte) sempre del III.\nToponimi antichi.\nPer capire i toponimi che ancora oggi resistono all'usura del tempo, bisogna rifarsi alle denominazioni che emergono dagli atti notarili a partire dal 1500. Da essi emergono frequenti oltre ai toponimi rustici, quelli composti da casa, seguiti dai cognomi di famiglie pi\u00f9 in vista del luogo. Quando si dice casa, di solito si intende un gruppo di abitazioni di una determinata zona, che prendeva il nome da quella \u201cPalaziata\u201d della famiglia pi\u00f9 antica e nota, oppure una singola abitazione. \nIl luogo antico chiamato Baresano oggi chiamato Vallesana inizia nel tratto, anticamente detto Crocevia e termina al confine con Siano dove c'\u00e8 la vasca demaniale. Nel verde ai piedi del Monte San Michele, troviamo altri toponimi antichi Le curte, la Carcaria; il Palmetiello per la presenza di un palmeto. L'ariella, chiamata cos\u00ec per l'aria buona e la bella vista che offre quel posto. Il confine che divide Campomanfoli da Aiello corrisponde a via Chiummariello, detta cos\u00ec per la presenza di un fiumiciattolo, ormai prosciugato e coperto, e continua con la Madonna del Carmine ai confini di Torello.\nMonumenti e luoghi d'interesse.\nNel suo territorio comprende la Chiesa di S. Maria di Costantinopoli, il Centro di Comunit\u00e0 parrocchiale e la Scuola primaria \u201cVincenzo Sarno\u201d. La frazione attuale risulta gi\u00e0 topograficamente determinata nella cartografia settecentesca. \nLa Chiesa si trova nel territorio di Campomanfoli fu eretta come cappella, con Bolla Arcivescovile del 24 aprile 1589 in onore della Madonna, ed era come adesso in patronato dei casali di Aiello e Campomanfoli. \u00c8 da sottolineare che l'attuale statua della Madonna in mattoni e pietre, viene citata gi\u00e0 nell'anno 1650.\nOgni anno, in primavera, il marted\u00ec dopo la Pentecoste, in occasione dei festeggiamenti di Maria Santissima di Costantinopoli si tiene il tradizionale Volo degli Angeli e la tradizione di mangiare solo pesce.\nIl borgo \u00e8 molto caratteristico con i suoi vicoli, cantine e antiche curtis. Il primo nucleo \u00e8 caratterizzato da case disposte lungo la strada Santa Maria di Costantinopoli e, sul lato a monte, dalla presenza di \"pendini\" gradonati atti a superare i dislivelli. Dal \"Piano Strategico Comunale di Castel San Giorgio\" del gennaio 2013 redatto dall'Universit\u00e0 degli Studi di Salerno - Dipartimento di Scienze Economiche e Statistiche 84, si rileva che l'estensione totale del nucleo antico \u00e8: , ha una superficie coperta: , una volumetria: , e gli abitanti sono circa 480 unit\u00e0.\nQuasi tutte le abitazioni dell'epoca erano fornite di cantine per la produzione del vino, in particolare la zona chiamata \u201cle cantine\u201d riportata su una mappa del 1833. Alcune di queste cantine sono datate 1700 ma altre sono del periodo precedente. La strada principale \u00e8 denominata S. Maria di Costantinopoli e fino a qualche anno fa i vicoli principali avevano le seguenti denominazioni: Vicolo Tranzillo, Vicolo Alfano, Vicolo Botta e Vicolo Spinelli, adesso tutti dedicati alla Madonna. Il tratto di strada che dalla chiesa conduce al paese negli anni scorsi era nominata Via Cerrato, per onorare quella famiglia che nel 1929 don\u00f2 alla chiesa un terreno al fine di consentire l'ampliamento della piazza. Alla fine del 1500 la maggior parte degli abitanti erano contadini e braccianti, mentre negli anni successivi troviamo delle famiglie con titoli di Magnifici. Il casale faceva parte della Parrocchiale Chiesa del SS. Salvatore e dal 1600 fino ai giorni nostri \u00e8 accertata la presenza di circa 30 sacerdoti nati nel nostro luogo. Nel 1700 risultano persone con titoli professionali, quali Medici, Giudici, Notai, Farmacisti e soprattutto Sacerdoti. Nel 1768 aveva 281 anime. Nel 1782 gli abitanti erano 421 ed era il casale pi\u00f9 grande del Comune.\nIl centro storico.\nNel percorrere le strade del paese, all'ingresso si vede il grande palazzo ottocentesco dell'antica famiglia Sarno, poi Ladalardo, salendo troviamo la curtis della famiglia Napolitani con un antico portale del 1500 con motivi floreali in pietra del Vesuvio dove era sede un'antica erboristeria. A poca distanza troviamo la Curtis Spinelli, Mazzariello, Iennaco, una delle pi\u00f9 antiche, v'\u00e8 un affresco del 1850 raffigurante la Nativit\u00e0 dedicata a un sacerdote natio di Campomanfoli. \nSalendo ancora per la strada principale che taglia il centro storico, superando le antiche cantine, gettando lo sguardo a destra, s'incontrano i gradoni del XVI sec. Realizzati pietra su pietra. Servivano per raggiungere le case collocate in alto. Il cammino prosegue salendo per la via delle cantine e giunge a Capocasale, limite del centro storico. I gradoni per l'accesso alle case sulla destra sono formati da blocchi di tufo squadrato o con pietrame misto a ciottoli, ricordando che nell'antico borgo di Campomanfoli v'\u00e8 un'antica Carcaria per la produzione della calce, visibile salendo un sentiero sulla destra leggermente in salita che porta verso la campagna. All'uscita dal centro antico si apre a valle la zona moderna.\nIl Centro Comunit\u00e0 di Campomanfoli, ubicato cento metri dietro la chiesa, fu donato da un'associazione americana alla Caritas e da quest'ultima alla parrocchia nel 1985 in occasione del restauro post-terremoto. Accanto al Centro Comunit\u00e0 \u00e8 collocata la Scuola di musica per strumenti bandistici, inaugurata nel 2010, gestita dal Maestro Antonio Esposito, intitolata a Giancarlo Siani, giovane giornalista ucciso dalla camorra. A pochi passi dalla chiesa c'\u00e8 la scuola elementare intestata al professore \u201cVincenzo Sarno\u201d, illustre campomanfolese. \nIl Circolo sociale.\nIl Circolo nasce a Campomanfoli nell'anno 1914, a ridosso della prima guerra mondiale, nel 1931 viene intitolato ad Arnaldo Mussolini, fratello di Benito. Dopo la seconda guerra mondiale nell'anno 1947 continua la sua attivit\u00e0 col nuovo statuto operaio. Viene denominato: Circolo Operaio - Onest\u00e0 - Fratellanza \u2013 Lavoro \u2013\nLa prima sede del Circolo nel dopoguerra, nasce nella casa della famiglia Murino in piazza di fronte alla fontana pubblica, successivamente si trasferisce nelle case della famiglia Sarno e Robustelli. Il circolo nel 1950 venne intitolato in onore del Prof. Tommaso Murino. Dagli atti risulta che nel 1947 il circolo possedeva la radio, mentre nel 1958 la televisione.\nIl 31 dicembre del 1965, ventotto soci diedero le dimissioni in massa, motivando la scelta di \u201ccostituire un nuovo Circolo in un'abitazione nuova e pi\u00f9 decente\u201d. Quindi il nuovo Circolo con il titolo \u201cCircolo ricreativo Maria SS. di Costantinopoli\u201d nacque in due stanze a piano terra del Palazzo Ladalardo e dur\u00f2 fino alla met\u00e0 degli anni \u201c70. Da testimonianze dirette di alcuni soci, questa decisione fu politica. Nell'antico circolo rimasero quasi tutti i Democristiani, mentre nel nuovo si insediarono tutti gli affiliati di Sinistra. Comunisti e Socialisti. Durarono entrambi circa sette anni, poi i Circoli cessarono l'attivit\u00e0 definitivamente.\nSociet\u00e0.\nTradizioni e folclore.\nAd inizio estate, il marted\u00ec dopo la Pentecoste, nella frazione di Campomanfoli (ma ad onor del vero alla ricorrenza vi partecipa alla pari anche la frazione di Aiello) si tiene il tradizionale \"Volo degli Angeli\" in occasione della Festa di \"Maria Santissima di Costantinopoli\". Una coppia di ragazze vestite da Angeli, con dei gigli in mano, sono sospese ad una corda e si elevano in onore della Vergine. Lentamente, per mezzo di carrucole, avanzano al centro della piazza per cantare l'inno sacro che si conclude con il lancio dei fiori. Al \"Volo\" si lega un'altra tradizione, ovvero la \"Processione\" in cui le donne portano pesanti candele dipinte, ed il Menu gastronomico esclusivamente a base di pesce (una particolarit\u00e0 per un paese non bagnato dal mare). Tale ultima tradizione \u00e8 dovuta al fatto che nel 1857 l'Arcivescovo di Salerno stabil\u00ec in una Bolla ufficiale, che in occasione della ricorrenza non si dovesse mangiare carne. E tale Bolla fu accompagnata da un violento temporale che fece accrescere nei fedeli la convinzione dell'ubbidienza a tale Volont\u00e0 arcivescovile. Sull'onda della tradizione ai devoti, in cambio dell'offerta, viene offerto un sacchetto con vermicelli, baccal\u00e0 e mostaccioli."}
{"id": "1766889", "revid": "767487", "url": "https://it.wikipedia.org/wiki?curid=1766889", "title": "Crist\u00f3bal (Panama)", "text": "Crist\u00f3bal, in onore di Crist\u00f3bal Col\u00f3n, nome spagnolo del navigatore italiano Cristoforo Colombo, \u00e8 una citt\u00e0 portuale di circa 50.000 abitanti, lungo il Canale di Panama, nel distretto di Col\u00f3n, nello stato di Panama.\nUn tempo cittadina e area portuale della soppressa Zona del Canale, territorio nel quale vigevano regole imposte dall'autorit\u00e0 statunitense preposta alla gestione delle attivit\u00e0 amministrative e di polizia all'interno della zona del canale di Panama, ovvero la Panama Canal Administration. All'uscita dal porto di Crist\u00f3bal per entrare nel territorio della citt\u00e0 di Col\u00f3n esisteva una vera e propria frontiera."}
{"id": "1766890", "revid": "640389", "url": "https://it.wikipedia.org/wiki?curid=1766890", "title": "Medagliere dei Giochi della XXVIII Olimpiade", "text": "Ai Giochi di Atene 2004 hanno partecipato 10.625 atleti provenienti da 201 paesi, sono state disputate 301 diverse competizioni in 28 sport. Kiribati e Timor Est hanno fatto la loro prima apparizione in un'edizione olimpica.\nIn totale almeno 74 paesi si sono aggiudicati una medaglia, mentre altri 127 non sono mai finiti sul podio. Gli Stati Uniti sono stati il paese capace di vincere pi\u00f9 medaglie in assoluto, ma anche pi\u00f9 ori (36) ed argenti (39), mentre la Russia \u00e8 il paese che si \u00e8 aggiudicato pi\u00f9 medaglie di bronzo (38). I padroni di casa della Grecia si sono piazzati al quindicesimo posto del medagliere, Israele ed Emirati Arabi Uniti hanno conquistato le loro prime medaglie d'oro nella storia dei giochi olimpici."}
{"id": "1766895", "revid": "1573940", "url": "https://it.wikipedia.org/wiki?curid=1766895", "title": "Chroicocephalus bulleri", "text": "Il gabbiano di Buller o gabbiano becconero (Chroicocephalus bulleri ) \u00e8 un uccello della famiglia dei Laridi, endemico della Nuova Zelanda. \u00c8 la specie di gabbiano a pi\u00f9 alto rischio di estinzione.\nDistribuzione e habitat.\nQuesto gabbiano vive unicamente in Nuova Zelanda. La gran parte della popolazione (78%) nidifica nell'Isola del Sud, principalmente nei bacini dei fiumi Mataura, Oreti, Aparima e Waiau."}
{"id": "1766901", "revid": "767487", "url": "https://it.wikipedia.org/wiki?curid=1766901", "title": "Monte Iulio", "text": "Il monte Iulio (o monte Giulio) \u00e8 un rilievo montuoso alto 623 metri situato tra i comuni di Siano e Campomanfoli, antichissimo casale di Castel San Giorgio, in provincia di Salerno. Da atti di vari archivi risulta che anche nel 1700 veniva chiamato in questo modo. Esso \u00e8 anche denominato Poggio Coviglia.\nSecondo la tradizione il nome deriverebbe da Giulio Cesare che assegn\u00f2 il monte ai legionari della colonia romana, per utilizzarlo soprattutto come fonte di approvvigionamento di legna. Una strada di Castel San Giorgio \u00e8 ancora oggi chiamata \"Via degli Iuliani\" \nIn virt\u00f9 della sua privilegiata esposizione a mezzogiorno, le falde della montagna sono popolate da piccoli appezzamenti agricoli tipicamente a conduzione familiare. Tra gli ortaggi coltivati vi sono finocchi, cavolfiori, broccoli, pomodori, carciofi, scarole, peperoni, fagioli, melanzane, lattuga, patate, cipolle e agli."}
{"id": "1766902", "revid": "818367", "url": "https://it.wikipedia.org/wiki?curid=1766902", "title": "Chroicocephalus maculipennis", "text": "Il gabbiano capobruno (Chroicocephalus maculipennis, Lichtenstein 1823) \u00e8 un uccello della famiglia dei Laridi.\nSistematica.\n\"Chroicocephalus maculipennis\" non ha sottospecie, \u00e8 monotipico.\nDistribuzione e habitat.\nQuesto gabbiano vive in Sud America a sud dell'equatore, fino alle isole Sandwich Australi."}
{"id": "1766903", "revid": "1451528", "url": "https://it.wikipedia.org/wiki?curid=1766903", "title": "Schistosoma mansoni", "text": "Schistosoma mansoni \u00e8 un platelminta parassita appartenente all'ordine Strigeatida e alla famiglia Schistosomatidae. \u00c8 uno dei patogeni responsabili della malattia nota come schistosomiasi. La sua morfologia e diffusione ricordano molto quelle di un altro parassita: \"Schistosoma haematobium \".\nAnatomia e Fisiologia.\nI maschi assumono un colore particolare, un bianco leggermente opaco, riescono a raggiungere 7-12 mm di lunghezza, mentre la femmina supera tale lunghezza arrivando ai 17 mm. La vita media di un adulto \u00e8 di cinque anni, ma si sono registrati casi che oltrepassano di gran lunga tale soglia arrivando a sfiorare i venti anni.\nRiproduzione e Sviluppo.\nLe cercarie entrano in contatto con l'uomo e con mammiferi agitandosi sino a perdere una parte del corpo, la loro coda, non penetrano immediatamente ma dopo un primo contatto scivolano cercando di penetrare nella cute. Quando viene in contatto con l'organismo muta e si sviluppa diventando schistosomulo: coprendosi con molecole trovate nell'organismo resiste agli attacchi di esso e dopo due giorni di permanenza in tale stato si avvia verso i polmoni. Dopo essersi ingrandito continua il viaggio all'interno del corpo e quando raggiunge il fegato diventa adulto.\nEpidemiologia.\nLa sua diffusione \u00e8 nota soprattutto in determinati paesi della costa orientale del Sudamerica, oltre che nella zona del Madagascar. In Africa gli ultimi progressi in agricoltura hanno favorito la sua diffusione. La sua diffusione grazie ai viaggi di persone che hanno contratto il verme nelle zone endemiche e tornano a casa \u00e8 talvolta ampliata anche in paesi pi\u00f9 industrializzati."}
{"id": "1766904", "revid": "287204", "url": "https://it.wikipedia.org/wiki?curid=1766904", "title": "Arturo Dazzi", "text": "Biografia.\nFiglio di Lorenzo e di Amalia Castelpoggi, Arturo Dazzi nasce a Carrara nel 1881. Rimasto molto presto orfano del padre, concessionario di cave e di un laboratorio per la lavorazione del marmo, giovanissimo quindi comincia a lavorare nella bottega dello zio come apprendista scalpellino sbozzatore. \nIl marmo sar\u00e0 materia cui rimane legato tutta la vita. Questo spiega la sua inclinazione \"verso un'esaltazione dei valori formali e verso una definizione plastica allo stesso modo vigorosa e salda di essi\" Sar\u00e0 il marmo stesso a favorime l'attitudine a \"far grande\" e ad interpretare la scultura per via architettonica.\nNel 1892 si iscrive all'Accademia di Belle Arti di Carrara dove segue i corsi di Lio Gangeri fino al 1899 ed \u00e8 compagno di studi di Alterige Giorgi; in Accademia, grazie all'impostazione degli studi sull'arte rinascimentale, la sua formazione artistica trova fondamento per il lavoro futuro.\nDopo il diploma, grazie all'acquisizione di una borsa di studio triennale, Dazzi nel 1901 si trasferisce a Roma. Osserva con partecipazione ed interesse le novit\u00e0 culturali sia nel campo della scultura che in quello della pittura del primo Novecento, e inizia subito a ricevere riconoscimenti al suo valore di artista.\nIl 4 giugno 1907 \u00e8 iniziato in Massoneria nella Loggia \"Fantiscritti\" di Carrara.\nLe opere.\nNell'opera complessiva del Dazzi, specialmente quella anteriore alla prima guerra mondiale e quella del decennio successivo, sono preminenti le tematiche di carattere sociale e verista, gi\u00e0 toccate da scultori come il belga Constantin Meunier, il francese \u00c9mile-Antoine Bourdelle, l'italiano Vincenzo Vela. \n&lt;br&gt;\u00c8 in questo filone compositivo che il Dazzi espone alla Dodicesima Esposizione d'arte a Venezia del 1920 una testa in marmo rosa dal titolo \"Serafina\": il critico d'arte Francesco Sapori descriveva l'opera esposta con le seguenti parole: \u00ab\"il primo (Dazzi) seguita a far ritratti con volumi ingranditi, con verismo largo di mosse, musicale di piani. Nato a lottare col marmo, egli ha fatto scaturire da un blocco color di rosa la testa sonante di \"Serafina\"\"\u00bb.\nUna delle sue prime opere, \"I costruttori\", \u00e8 acquistata dalla Galleria Nazionale d'Arte Moderna, e nel 1908 viene chiamato a realizzare la statua del giurista \"Cardinal De Luca\", che si pu\u00f2 osservare ancora oggi nel Palazzo di Giustizia di Roma. \n&lt;br&gt;Nel 1912 esegue il fregio della \"Cappella Martini\" nel Cimitero di Bologna. Prende parte alle edizioni dell\"'Esposizione Nazionale d'Arte Giovanile\" di Napoli del 1912 e 1913 ed espone alla Biennale di Venezia del 1914 dei lavori che mostrano il suo interesse, ma la non sua completa adesione, ai moduli liberty.\nNegli anni tra il 1918 ed il 1926 vince numerosi concorsi ed esegue lavori di decorazione per l'architetto Piacentini; realizza inoltre numerosi Monumenti ai Caduti in diverse citt\u00e0 d'Italia, tra cui quello di Genova, progettato con lo stesso Piacentini ed inaugurato nel 1931.\nDa citare anche una serie di opere eseguite fra il 1922 e il 1930, tra cui \"Antonella\", \"Sogno di Bimba\" e il \"Cavallino\", celebre scultura esposta alla Biennale di Venezia del 1928 e acquistato dalla Galleria d'arte moderna di Roma.\n&lt;br&gt;Si susseguono per lui incarichi prestigiosi e riconoscimenti in tutta Italia.\nLa sua attitudine di scultore abile a conciliare la tradizione classica con la semplificazione moderna era in lui gi\u00e0 ben anteriore al periodo fascista. \n&lt;br&gt;Tuttavia il regime colse l'occasione di valersene per assecondare gli aspetti pi\u00f9 vistosi di un retorico gigantismo.\n&lt;br&gt;Negli anni 1931-32 scolpisce il colosso marmoreo di Piazza della Vittoria a Brescia, il Bigio (cos\u00ec come fu popolarmente chiamato, bench\u00e9 dovesse rappresentare l\"'Era fascista\"). Il colosso, alto 7,50 metri (nove con lo zoccolo), definito come l'apice dell'abilit\u00e0 espressiva dell'artista, \u00e8 stato rimosso nel 1945 poich\u00e9 interpretato come simbolo del regime e trasportato in un magazzino comunale, dove si trova tuttora.\nDazzi dimostra anche interesse alla pittura, tanto che, nel 1935, in occasione della II Quadriennale romana partecipa con una cera e diciannove dipinti ad olio.\nPer meriti artistici \u00e8 nominato Accademico nel 1937.\nNello stesso anno inizia il progetto della \"Stele Marconi\" da erigere nella piazza principale dell'EUR di Roma; in cemento, l'obelisco di piazza Marconi \u00e8 rivestito da 92 pannelli in marmo di Luni, e la sua travagliata esecuzione si protrarr\u00e0 dal 1937 al 1959, anno in cui l'opera viene inaugurata per i Giochi olimpici.\nLa sua scultura \"Adolescente\" viene esposta con successo alla mostra sull'arte italiana a Berna del 1938.\nNegli anni che precedettero la seconda guerra mondiale lavora anche, con Gaetano Rapisardi, al progetto del Mausoleo di Ciano a Livorno. La statua di 13 metri commissionata da Mussolini, \u00e8 stata realizzata solo in parte ed \u00e8 rimasta incompiuta sull'Isola Santo Stefano, nell'arcipelago della Maddalena, non giungendo mai a destinazione a causa della caduta del regime.\nDopo la guerra fa ritorno nella sua villa di Forte dei Marmi, dove si era stabilito nel 1925. \u00c8 questo per lui un periodo d'isolamento e di crisi anche a causa di motivi di salute, da cui riesea risollevarsi tornando a disegnare scolpire e dipingere.\nDal 1948 al 1950 \u00e8 incaricato della cattedra di scultura all'Accademia di Belle Arti di Carrara, ma, grazie alla notevole fama che lo accompagna e l'indiscussa competenza, svolge anche un ruolo di supervisione su tutte le branche artistiche dell'Accademia. \nNel 1952, invitato alla Biennale veneziana, vi espone il ritratto ligneo di Malaparte; peraltro il ritratto non piacque allo scrittore e fu causa della rottura della loro amicizia.\nNel 1958 realizza l'altorilievo per facciata della Basilica di San Giovanni Bosco al Tuscolano, a Roma, su commissione dell'architetto Rapisardi.&lt;br&gt;Tra le sue ultime opere sono il \"Monumento a San Francesco\" di Vittoria Apuana (1962) ed il \"Dante\" di Mulazzo (1966), posto in occasione delle celebrazioni dantesche del 1965. Collocata proprio sotto la cosiddetta \"Torre di Dante\", la statua, in marmo bianco di Carrara, fu commissionata dal dantista (allora sindaco del borgo) Livio Galanti, cui \u00e8 dedicato il Museo dantesco lunigianese.\nFra gli altri suoi allievi, il pittore Gualtiero Passani (Carrara 1926), fondatore del \"Sodalizio Artistico delle Arti Figurative\", con il quale ha avuto una costante frequentazione negli anni successivi, principalmente nella villa che il Dazzi possedeva nei pressi del Cinquale e dove aveva lo studio."}
{"id": "1766910", "revid": "1354930", "url": "https://it.wikipedia.org/wiki?curid=1766910", "title": "Giuseppe Buratti", "text": "Professionista dal 1953 al 1960, in carriera vinse la classifica scalatori alla Vuelta a Espa\u00f1a del 1955.\nCarriera.\nNel 1954 ottenne la vittoria del Giro delle Alpi Apuane, valido come seconda prova della Trofeo dell'U.V.I., mentre nel 1955 concluse la Vuelta a Espa\u00f1a all'ottavo posto (migliore degli italiani) aggiudicandosi anche la classifica scalatori. Nel 1956 chiuse al terzo posto il Giro dell'Appennino, stabilendo il record sulla scalata della Bocchetta (25'00\").\nBuratti \u00e8 morto nel 2008 e riposa nella tomba di famiglia del cimitero di Motta Visconti."}
{"id": "1766916", "revid": "287204", "url": "https://it.wikipedia.org/wiki?curid=1766916", "title": "Chroicocephalus serranus", "text": "Il gabbiano delle Ande (Chroicocephalus serranus, Tschudi 1844) \u00e8 un uccello della famiglia dei Laridi.\nSistematica.\n\"Chroicocephalus serranus\" non ha sottospecie, \u00e8 monotipico.\nDistribuzione e habitat.\nQuesto gabbiano vive lungo la Cordigliera delle Ande, dalla Colombia al Cile e all'Argentina."}
{"id": "1766923", "revid": "1566286", "url": "https://it.wikipedia.org/wiki?curid=1766923", "title": "Juliet Stevenson", "text": "Biografia.\nSecondo \"Who's Who on Television\" (edizione del 1982), ha frequentato la scuola indipendente St. Catherine's School, a Bramley, vicino Guildford (Surrey) e successivamente la Royal Academy of Dramatic Art (RADA). Ha iniziato la carriera in palcoscenico nei primi anni ottanta con la Royal Shakespeare Company.\nAnche se \u00e8 diventata famosa per l'attivit\u00e0 di attrice per la televisione, Stevenson ha spesso preso parte a programmi radiofonici per la BBC. Ha ricoperto il ruolo da protagonista nel film \"Il fantasma innamorato\" (1990), ed \u00e8 apparsa poi in \"Emma\" (1996), \"Sognando Beckham\" (2002) e \"Mona Lisa Smile\" (2003). Ha recitato in \"The Last Hangman\" (2006), \"Infamous - Una pessima reputazione\" (2006) come Diana Vreeland e \"Complicit\u00e0 e sospetti\" (2006) come Rosemary, la terapeuta.\nDoppiatrici italiane.\nNelle versioni in italiano dei suoi film, Juliet Stevenson \u00e8 stata doppiata da:"}
{"id": "1766926", "revid": "1451528", "url": "https://it.wikipedia.org/wiki?curid=1766926", "title": "Schistosoma japonicum", "text": "Schistosoma japonicum \u00e8 un platelminta parassita appartenente all'ordine Strigeatida e alla famiglia Schistosomatidae. \u00c8 uno dei patogeni responsabili della malattia nota come schistosomiasi. \nAnatomia e Fisiologia.\nLe femmine adulte diventano molto pi\u00f9 lunghe (26 mm) dei compagni maschili, che arrivano a sfiorare i 20 mm. La grandezza delle uova risulta essere 90x60 \u0173m, ed hanno una forma ovale, la loro longevit\u00e0 li porta a vivere anche 10 anni.\nRiproduzione e Sviluppo.\nIl suo ciclo vitale ricorda quello di un altro tipo di parassita, lo schistosoma mansoni. Durante il miracidio lo schistosoma japonicum risiede in piccoli molluschi, da qui le cercarie si diffondono nell'acqua e nel fango delle risaie arrivando ad infestare organismi umani che lavorano nei campi addetti alla coltivazione del riso. Invadono le emorroidi arrivando all'intestino tenue. La femmina adulta riesce a produrre anche pi\u00f9 di 3000 uova al giorno causando notevoli problemi per l'organismo ospitante. Oltre agli esseri umani questa forma colpisce i bovini e tanti altri animali.\nEpidemiologia.\nLa sua diffusione \u00e8 nota soprattutto in Cina, dove grazie ai continui alluvioni l'epidemia supera la normale portata dei fiumi e dei laghi, e nelle Filippine dove \u00e8 stata calcolato che la popolazione a rischio sono pi\u00f9 di 6 milioni di persone. Il parassita \u00e8 meno diffuso in Indonesia, mentre in Malaysia esiste un suo ceppo."}
{"id": "1766927", "revid": "287204", "url": "https://it.wikipedia.org/wiki?curid=1766927", "title": "Leucophaeus fuliginosus", "text": "Il gabbiano fuligginoso (Leucophaeus fuliginosus, Gould 1841) \u00e8 un uccello della famiglia dei Laridi.\nSistematica.\n\"Leucophaeus fuliginosus\" non ha sottospecie, \u00e8 monotipico.\nDistribuzione e habitat.\nQuesto gabbiano vive solamente nelle Isole Galapagos."}
{"id": "1766931", "revid": "16031306", "url": "https://it.wikipedia.org/wiki?curid=1766931", "title": "ITU G.992.3", "text": ""}
{"id": "1766932", "revid": "16031308", "url": "https://it.wikipedia.org/wiki?curid=1766932", "title": "ITU G.992.4", "text": ""}
{"id": "1766939", "revid": "287204", "url": "https://it.wikipedia.org/wiki?curid=1766939", "title": "Rissa brevirostris", "text": "Il gabbiano tridattilo zamperosse (Rissa brevirostris, Bruch 1853) \u00e8 un uccello della famiglia dei Laridi.\nSistematica.\n\"Rissa brevirostris\" non ha sottospecie, \u00e8 monotipico.\nDistribuzione e habitat.\nQuesto gabbiano vive in Russia orientale, Alaska, Canada settentrionale e negli Stati Uniti nord-occidentali. In Giappone \u00e8 accidentale."}
{"id": "1766942", "revid": "152625", "url": "https://it.wikipedia.org/wiki?curid=1766942", "title": "California dreamin'", "text": ""}
{"id": "1766946", "revid": "767487", "url": "https://it.wikipedia.org/wiki?curid=1766946", "title": "Pagophila eburnea", "text": "Il gabbiano d'avorio (Pagophila eburnea, Kaup 1774) \u00e8 un uccello della famiglia dei Laridi e unico rappresentante del genere \"Pagophila\".\nSistematica.\n\"Pagophila eburnea\" non ha sottospecie, \u00e8 monotipico.\nDistribuzione e habitat.\nQuesto gabbiano vive nell'estremo nord di Europa, Asia e Nord America. In inverno si sposta a sud in Canada e Stati Uniti, e nel centro Europa fino al Mediterraneo."}
{"id": "1766947", "revid": "159980", "url": "https://it.wikipedia.org/wiki?curid=1766947", "title": "Gabbiano d'avorio", "text": ""}
{"id": "1766950", "revid": "37401", "url": "https://it.wikipedia.org/wiki?curid=1766950", "title": "Library of Congress", "text": ""}
{"id": "1766952", "revid": "287204", "url": "https://it.wikipedia.org/wiki?curid=1766952", "title": "Rhodostethia rosea", "text": "Il gabbiano di Ross (Rhodostethia rosea, MacGillivray 1824) \u00e8 un uccello della famiglia dei Laridi e unico rappresentante del genere \"Rhodostethia\".\nSistematica.\n\"Rhodostethia rosea\" non ha sottospecie, \u00e8 monotipico.\nDistribuzione e habitat.\nQuesto gabbiano vive in tutto il mondo oltre il circolo polare artico. In inverno si sposta a sud: in Nord America si spinge fino agli Stati Uniti, in Europa fino al Mar Mediterraneo, in Asia fino a Cina e Giappone."}
{"id": "1766962", "revid": "16031804", "url": "https://it.wikipedia.org/wiki?curid=1766962", "title": "Peach-Pit", "text": ""}
{"id": "1766966", "revid": "88812", "url": "https://it.wikipedia.org/wiki?curid=1766966", "title": "Misura del tempo nell'antica Roma", "text": "&lt;poem&gt;\u00abMaledicano gli dei colui che per\nprimo invent\u00f2 le ore\ne colloc\u00f2 qui la prima meridiana.\nCostui ha mandato in frantumi il\nmio giorno di povero diavolo.\nQuando ero giovane, infatti, l'unico\norologio era lo stomaco\n...assai pi\u00f9 preciso e migliore di\nquesto aggeggio moderno.\u00bb&lt;/poem&gt;(Plauto citato in Aulo Gellio, \"Notti attiche\", III, 3, 5)\nLa misura del tempo nell'antica Roma non permetteva una suddivisione precisa e rigida della giornata o dell'anno, a causa delle imprecisioni del sistema di calcolo.\nIl calendario romano.\nDopo la riforma giuliana del 46 a.C. il calendario romano come predisposto da Cesare e da Augusto presenta molte affinit\u00e0 con il nostro: i mesi hanno gli stessi nomi, lo stesso numero di giorni, compreso febbraio per gli anni bisestili, e ordine. Del vecchio ordinamento si era conservata la divisione in calende (il primo di ogni mese), none (il 5; il 7 nei mesi di marzo, maggio, luglio e ottobre) e idi (il 13; il 15 nei soliti mesi di marzo, maggio, luglio e ottobre) e dall'inizio dell'impero si era aggiunta, in base alle credenze astrologiche, la settimana di sette giorni che nei nomi si rifacevano agli influssi dei sette pianeti che regolavano la vita dell'universo.\nDione Cassio, nel III secolo, per il modo in cui la coscienza popolare aveva fatto proprio l'uso della settimana, considerava tale uso propriamente romano : tranne che per il cambiamento del giorno del Sole, \"dies Solis\" (\"Sunday\",\"Sonntag\"), con quello del Signore, \"dies dominica\", e del giorno di Saturno, \"dies Saturni\" (\"Saturday\"), con il sabbatum ebraico, la scansione del tempo settimanale \u00e8 sopravvissuta alla decadenza dell'astrologia e al prevalere del Cristianesimo, sino ai nostri giorni.\nLe ore.\nOgni giorno poi era diviso in ore ma, diversamente dai babilonesi, che fissavano l'inizio delle ventiquattro ore dal sorgere del sole o dai greci, che lo facevano cominciare dal suo tramonto, per i romani, come ancora per noi, il giorno aveva inizio dalla met\u00e0 della notte, la mezzanotte.\nMa, nonostante queste strette analogie, le \"ore\" per i Romani rappresentano una realt\u00e0 molto diversa dalla nostra.\nIl quadrante solare, che Metone (V secolo a.C.) aveva realizzato per gli ateniesi, consisteva in una calotta di pietra (\"polos\", \u03c0\u03cc\u03bb\u03bf\u03c2), al centro della quale era fissato uno stilo o gnomone (\u03b3\u03bd\u03ce\u03bc\u03c9\u03bd) che, non appena il sole sorgeva all'orizzonte, ne tracciava l'ombra sulla pietra concava. In base a calcoli geometrici si ottenevano le \"horae\", segnate dalla posizione dell'ombra del sole nel suo cammino nel corso dell'anno. Nasceva cos\u00ec l'\u1f61\u03c1\u03bf\u03bb\u03cc\u03b3\u03b9\u03bf\u03bd, l\"'horologium\", il \"contaore\" dei romani. Anche le altre citt\u00e0 greche vollero avere i loro orologi ma, variando il cammino apparente del sole con la latitudine, l'ora mutava da citt\u00e0 a citt\u00e0 e gli astronomi greci, avvertiti della difficolt\u00e0, fecero orologi adeguati alla posizione geografica.\nPrima e dopo mezzogiorno.\nNon fu cos\u00ec per i romani che, solo due secoli dopo gli ateniesi, sentirono la necessit\u00e0 di contare le ore e seppero farlo con esattezza un secolo dopo aver cominciato\nAlla fine del IV secolo a.C. i romani infatti dividevano semplicemente la giornata in due parti: prima e dopo mezzogiorno. Un messo dei consoli era incaricato di segnare il passaggio del sole al meridiano e annunziare al popolo il passaggio del sole \u00abtra i rostri e la \"graecostasis\"\u00bb\nIl riferimento ai rostri prova che le funzioni dell'araldo non possono non risalire che all'epoca in cui i rostri furono fissati al palco delle adunanze del popolo, quando cio\u00e8 Gaio Duilio vinse gli anziati nella battaglia navale del 338 a.C. Medesimo periodo \u00e8 quello riferito alla \"graecostasis\": risulta infatti che la prima ambasciata greca al Senato romano fu quella di Demetrio Poliorcete del 306 a.C.\nAi tempi della guerra di Pirro si cominci\u00f2 a dividere ciascuna delle due parti del giorno in altrettante sezioni: la mattina e l'antimeriggio (\"mane\" e \"ante meridium\"), il pomeriggio e la sera (\"de meridie\" e \"suprema\").\nIl primo horologium.\nAl principio della prima guerra punica nel 263 a.C. uno dei consoli di quell'anno Manio Valerio Massimo Messalla aveva riportato come bottino di guerra il quadrante solare di Catania e lo aveva fatto collocare sul \"comitium\" e come dice Plinio il Vecchio da allora i romani seguirono per circa un secolo l'orario dei catanesi ma \u00e8 pi\u00f9 probabile che essi continuarono con il vecchio uso di calcolare l'ora dall'altezza del sole disinteressandosi del quadrante solare.\nFinalmente nel 164 a.C. il generoso censore Q. Marcio Filippo fece installare un horologium predisposto per i romani e quindi quasi veridico e di quel dono, racconta Plinio, i cittadini gliene furono molto grati. Dalle guerre combattute in Grecia i romani avevano cominciato a conoscere e ad apprezzare anche gli strumenti di una cultura pi\u00f9 raffinata della loro tanto che i censori Publio Cornelio Scipione Nasica e Marco Popilio Lenate aggiunsero vicino al dono di Q.Marcio Filippo, l'installazione nel 159 a.C. di un orologio ad acqua che supplisse il quadrante solare quando il sole era assente o di notte.\nDa allora l'uso degli orologi solari cominci\u00f2 a diffondersi nelle pi\u00f9 svariate dimensioni: dall'enorme Horologium Augusti fatto installare da Augusto in Campo di Marte nel 10 a.C. (il cui gnomone \u00e8 ora l'obelisco di Montecitorio), sino a quelli minuscoli portatili, di non pi\u00f9 di tre centimetri di diametro, ritrovati a Horbach e ad Aquileia.\nLa moda degli orologi ad acqua.\nDal tempo di Augusto \"clepsydrarii\" e \"organarii\" fanno a gara per soddisfare le esigenze di ricchi clienti che vogliano ornare le loro case di \"horologia ex aqua\" sempre pi\u00f9 perfezionati o ricchi di accessori come quelli descritti da Vitruvio che ad ogni nuova ora segnata lanciavano in aria sassi, uova o addirittura fischiavano. Nella seconda met\u00e0 del primo e nel secondo secolo mostrare ai propri ospiti di possedere un orologio ad acqua diventa segno di ricchezza e prestigio. Si veda ad esempio l'episodio descritto da Petronio a proposito di Trimalcione che ostenta: \u00abun orologio nella sala da pranzo e un suonatore di corno assunto apposta perch\u00e9 udendolo si sappia ad ogni ora quale porzione della vita \u00e8 stata perduta\u00bb. Trimalcione del resto \u00e8 cos\u00ec appassionato del suo orologio che addirittura nel suo testamento prescrive che ne venga collocato uno sulla sua tomba \u00abin modo che chiunque guardi l'ora debba leggere anche il mio nome, voglia o non voglia\u00bb\nL'imprecisione dell'orario.\nL'espediente di Trimalcione per far leggere il proprio nome dai posteri non avrebbe senso se non sottintendesse che ormai i romani non potevano pi\u00f9 fare a meno di consultare frequentemente l'ora: ma sbaglierebbe chi pensasse che essi fossero assillati, come noi, dalla scansione del tempo. Questo perch\u00e9 i loro strumenti di misurazione del tempo erano ben lontani dalla precisione dei nostri. Poteva accadere spesso che lo gnomone non fosse stato ben tarato alla latitudine del luogo e il corrispondente orario segnato dall'orologio ad acqua non teneva conto delle diverse misurazioni che avrebbe richiesto l'ora a seconda dei giorni dei diversi mesi. Per questo motivo, chi in Roma avesse chiesto che ora fosse si sarebbe sentito dare risposte tutte diverse. Come dice Seneca a Roma era pi\u00f9 facile mettere d'accordo filosofi che orologi:\nLa mancanza di precisione dipendeva dal fatto che, mentre era relativamente possibile accordare il quadrante solare con l'orologio ad acqua durante il giorno, per la notte quest'accordo non era possibile. Inoltre mentre le nostre ore sono composte di sessanta minuti di sessanta secondi ciascuno tutti uguali, nelle ore romane, mancando la divisione interna, ogni ora era diversa dall'altra a seconda che fosse diurna o notturna e a seconda di quali giorni dell'anno fosse stata misurata. Cos\u00ec ad esempio al solstizio d'inverno l\"'hora prima\" delle ore diurne andava dalle ore 7,33 alle ore 8,17; la stessa \"hora prima\" delle ore diurne nel solstizio d'estate andava dalle 4,27 alle 5,42.\nQuesto vuol dire che, data l'estrema imprecisione delle ore romane, la vita quotidiana, anche intensa dei romani, era piuttosto flessibile nell'adempiere agli impegni presi, non risentiva della rigidit\u00e0 della scansione del tempo che caratterizza le nostre giornate e che piuttosto si regolava sulla disponibilit\u00e0 della luce a seconda delle stagioni: per cui nel tempo invernale, durando di meno la luce solare ci si dava da fare di pi\u00f9 rispetto alle giornate estive quando le consuete attivit\u00e0 potevano dilungarsi tranquillamente nel tempo avendo pi\u00f9 luce a disposizione, infischiandosene dell'ora segnata dall\"'horologium\" o tenendone relativamente conto.\nLa vita quotidiana si regolava sulla disponibilit\u00e0 della luce a seconda delle stagioni. In genere i Romani si alzavano molto presto per profittare delle ore di luce, dato che l'illuminazione serale era piuttosto scarsa, e dopo una veloce toeletta si affrettavano ad uscire di casa per sbrigare i loro impegni."}
{"id": "1766967", "revid": "6923", "url": "https://it.wikipedia.org/wiki?curid=1766967", "title": "ANobii", "text": "Anobii \u00e8 un database e social network dedicato ai libri.\nStoria.\nCreato nell'agosto 2006 a Hong Kong, \u00e8 considerato un esempio del Web 2.0 ed \u00e8 diffuso in 13 lingue diverse, tra cui l'italiano, classificando oltre 43 milioni di libri. Il nome Anobii deriva dal nome dell\"'Anobium punctatum\", il \"tarlo della carta\"; nei paesi anglosassoni con l'epiteto \"bookworm\" viene infatti metaforicamente etichettato chi passa molto tempo sui libri.\nIn Italia riscuote un discreto successo a cavallo del 2009/2010 unicamente dovuto al passaparola, in concomitanza all'insorgere di problemi quali rallentamenti, malfunzionamenti, bug, difficolt\u00e0 di accesso, dando luogo all'abbandono da parte di molti utenti.\nIl 2 marzo 2011 il fondatore Greg Sung annuncia l'acquisizione di Anobii da parte di una start-up inglese guidata da HMV Group e supportata da HarperCollins, Penguin e The Random House Group. L'allora AD Matteo Berlucchi, italiano in Inghilterra, esordiva annunciando un rinnovo della piattaforma (Anobii 2.0) con l'obiettivo di integrare funzioni sociali e vendita di libri/ebook. Nonostante l'apporto di qualche miglioria, il progetto non fu mai portato a termine.\nIl 12 giugno 2012 la Sainsbury's Supermarkets Ltd. acquisisce il 64% delle partecipazioni per 1 \u00a3.\nL'11 marzo 2014 il gruppo Mondadori annuncia l'acquisizione della rete sociale con un comunicato stampa pubblicato sul sito.\nDal 1\u00ba giugno 2019 la rete sociale viene ceduta da Mondadori a Ovolab.\nCaratteristiche.\nGli utenti iscritti possono mettere in linea la propria libreria attraverso i codici ISBN o un motore di ricerca interno, condividendo recensioni, commenti, votazioni, dati sull'acquisto e sulla lettura, lista dei desideri e suggerimenti con altri utenti, direttamente o attraverso gruppi.Tale rete permette anche lo scambio e la vendita di libri tra utenti.\nAnobii consente la visualizzazione delle librerie degli altri utenti ed esegue in automatico un calcolo di compatibilit\u00e0 con la propria espresso in percentuale. Questa funzione consente di individuare le librerie simili alle proprie e di tenere d'occhio quelle pi\u00f9 affini ai propri gusti per scoprire nuovi libri e nuovi autori. Inoltre Anobii consente di estrapolare dati sulla propria libreria, come il numero di pagine lette in un determinato anno, il numero di altri utenti che l'hanno visitata, gli utenti che grazie a quella libreria hanno scoperto nuovi libri.\nI libri vengono inseriti nella propria libreria attraverso il codice ISBN, titolo del volume, editore o autore. La modifica delle copertine dei libri o qualsiasi altro dato pu\u00f2 essere richiesta dagli utenti qualora non fossero presenti.\nAnobii \u00e8 inoltre disponibile nel formato mobile degli smartphone come app. La sua applicazione viene distribuita per iOS, e permette agli utenti di Anobii di poter inserire in automatico nella propria libreria i propri libri effettuando una scansione del codice ISBN del libro. Recentemente ha distribuito gratuitamente la sua applicazione anche per i sistemi operativi Android, garantendo le stesse funzioni presenti nella versione per iOS."}
{"id": "1766968", "revid": "34971", "url": "https://it.wikipedia.org/wiki?curid=1766968", "title": "Anobii", "text": ""}
{"id": "1766969", "revid": "339392", "url": "https://it.wikipedia.org/wiki?curid=1766969", "title": "Vasco Leotte de Almeida Costa", "text": ""}
{"id": "1766970", "revid": "339392", "url": "https://it.wikipedia.org/wiki?curid=1766970", "title": "Jos\u00e9 Batista Pinheiro de Azevedo", "text": ""}
{"id": "1766971", "revid": "729019", "url": "https://it.wikipedia.org/wiki?curid=1766971", "title": "Vasco Gon\u00e7alves", "text": "Primo ministro.\nGenerale del genio militare, Gon\u00e7alves era uno dei maggiori esponenti della corrente di sinistra del Movimento das For\u00e7as Armadas, cio\u00e8 dei militari progressisti che si schieravano a favore del programma politico del Partito Comunista Portoghese e del suo leader \u00c1lvaro Cunhal. Fu nominato Primo Ministro il 18 luglio 1974 dal Presidente della Repubblica Ant\u00f3nio de Sp\u00ednola, in sostituzione di Adelino da Palma Carlos. \nDurante il governo di Vasco Gon\u00e7alves vennero attuate la riforma agraria e le grandi nazionalizzazioni delle industrie, che lo resero ostile ai democristiani di Jos\u00e8 Pinheiro de Azevedo ed agli anticomunisti di Antonio de Spinola. Quest'ultimo tenter\u00e0 un Colpo di Stato ai danni del governo di Gon\u00e7alves l'11 marzo 1975; il tentativo fall\u00ec e Spinola and\u00f2 in esilio. Ci\u00f2 rafforz\u00f2 il potere di Gon\u00e7alves, che venne inserito in un triumvirato di comando del Movimento das For\u00e7as Armadas assieme al Presidente della Repubblica Francisco da Costa Gomes ed al Comandante delle Forze Terrestri Otelo de Carvalho; questo triumvirato apparir\u00e0 sulla copertina della rivista statunitense \"Time\" con il nome di \"Troika rossa portoghese\" ( chiamata cos\u00ec per la tendenza a Sinistra dei suoi membri).\nNel settembre 1975 le instabilit\u00e0 politiche ed il malcontento della Destra porteranno alla sostituzione di Gon\u00e7alves con il moderato Jos\u00e8 Pinheiro de Azevedo, che verr\u00e0 posto a capo del Governo. A seguito del fallito colpo di stato del 25 novembre 1975, in seno al Movimento das For\u00e7as Armadas assunsero il predominio le correnti moderate e Gon\u00e7alves perse definitivamente la sua influenza politica."}
{"id": "1766972", "revid": "8596", "url": "https://it.wikipedia.org/wiki?curid=1766972", "title": "Vasco dos Santos Gon\u00e7alves", "text": ""}
{"id": "1766973", "revid": "729019", "url": "https://it.wikipedia.org/wiki?curid=1766973", "title": "Adelino da Palma Carlos", "text": "Massone, \u00e8 stato membro del Grande Oriente Lusitano ."}
{"id": "1766974", "revid": "116022677", "url": "https://it.wikipedia.org/wiki?curid=1766974", "title": "Cercine (disambigua)", "text": ""}
{"id": "1766975", "revid": "121493985", "url": "https://it.wikipedia.org/wiki?curid=1766975", "title": "Cercine", "text": "Il c\u00e9rcine (dal latino \"circinus\" e dal greco \"k\u00ecrkos\", cerchio) \u00e8 un panno attorcigliato in modo da formare un'imbottitura a forma di ciambella che impedisce ai pesi trasportati sul capo di danneggiarlo o causarvi dolorosa oppressione.\nDescrizione.\nIl cercine pu\u00f2 essere costruito al bisogno servendosi di panni attorcigliati ma anche in modo pi\u00f9 duraturo con rami intrecciati di vimini ricoperti da un'imbottitura.\nL'uso del cercine consente una migliore distribuzione del peso che gravando sulla testa, trasmette in modo equilibrato il peso sul collo e quindi sulla colonna vertebrale permettendo di trasportare oggetti voluminosi altrimenti pi\u00f9 difficoltosi da spostare.\nIl trasporto individuale e a piedi di grandi oggetti dalla forma spigolosa \u00e8 consentito talvolta solo dall'uso del cercine. \nSebbene oggi esistano mezzi pi\u00f9 comodi di trasporto, il cercine \u00e8 tuttora diffuso nelle societ\u00e0 rurali ed \u00e8 prevalentemente usato dalle donne, pi\u00f9 raramente dagli uomini. \nFrequente \u00e8 l'uso di panni arrotolati a mo' di cercine, specialmente in Africa, dove non \u00e8 raro vedere donne trasportare grandi pesi sulla testa, specialmente recipienti pieni di acqua, la cui raccolta \u00e8 demandata alle donne. \nIl cercine, ad esempio in lingua sarda (\"titibi\" pronuncia tidibi), \u00e8 un cerchio voluminoso di vari materiali che si mette sulla testa per attutire il peso delle ceste (corbule, crobeddas)."}
{"id": "1766976", "revid": "780704", "url": "https://it.wikipedia.org/wiki?curid=1766976", "title": "Agri decumates", "text": ""}
{"id": "1766977", "revid": "21583", "url": "https://it.wikipedia.org/wiki?curid=1766977", "title": "Lorenzo Corboli", "text": "\u00ab\"Ser Lorenzo Corboli da Montevarchi [...] fu uomo crudele e sanguinario, e perci\u00f2 odiatissitno. Ecco perch\u00e9 dicevansi corbolisti quei giudici stati sotto di lui, e che camminavano sulle sue pedate\"\u00bb.\nBiografia.\nCominci\u00f2 la sua carriera giudiziaria come notaio presso il tribunale di Firenze poi, nel 1560, fu nominato da Cosimo I segretario degli Otto di Guardia e Balia, ovvero procuratore e responsabile di polizia giudiziaria. Per avere una simile promozione si doveva passare la selezione degli Ufficiali delle Tratte e strappare poi la conferma ducale ma Corboli ottenne entrambe e si rivel\u00f2 subito un magistrato rigoroso tanto che Cosimo I gli affid\u00f2 la gestione delle indagini sulla cosiddetta congiura dei Pucci.\nE Corboli non lo deluse riuscendo a far confessare Pandolfo Pucci con uno stratagemma. \u00ab\"Us\u00f2 il Corbolo una s\u00ec fatta astuzia con Pandolfo, che come nuovo in quell'uffizio, finse che il Duca non gli avesse voluto confidare tutto il segreto, e per\u00f2 ricercava Pandolfo della cagione, onde pensasse di essere incarcerato; accennando questo esser fatto, per dargli occasione di preoccupare innanzi agli altri la grazia del Duca dal quale egli stesso sapeva quanto fosse stato sempre amato. E perch\u00e9 nelle prime esamina Pandolfo allegava delitti leggieri appartenenti alle sue predette lascivie, gli era dal Corboli replicato, che ben sapeva, che per simili cause non si imprigionavano tanti uomini, e di tanto, favore; avvertendolo, che se non da lui, almeno dal Duca, si sapevano benissimo tutte le cose: e per\u00f2 che non abusasse tanto la grazia, che vedeva farsi, in cercare occasione di perdonargli. Alle quali persuasioni Pandolfo semplicemente credendo\"\u00bb cant\u00f2 come un fringuello. La brillante risoluzione del caso gli valse, da parte del duca, la donazione della casa di uno dei congiurati, Puccio Pucci, in via della Morte (oggi via del Campanile).\nMa \u00ab\"questo Lorenzo Corboli era [...] di una fisonomia apertamente sinistra, nella quale si leggeva la pravit\u00e0 del cuore e la durezza dell'animo, venduto al pi\u00f9 vile interesse. La pubblica opinione pesava severamente sopra di lui per molti fatti antecedenti, che non provavano l'illibatezza della sua condotta siccome amministratore della giustizia; e nella troppo aggravata sentenza in quel medesimo giorno portata dal tribunale degli Otto contro Pandolfo Pucci e suoi consorti, tutti vi ritrovavano palesemente la sua opera malefica, che per servire il Duca e farselo grazioso, non avea dubitato di dare alla colpa di cui quelli venivano imputati lo aspetto il pi\u00f9 sinistro. Ma \u00e8 facile il comprendere che ci\u00f2 che nella pubblica opinione recava detrimento alla onesta riputazione del Corboli, gli era anzi di un buon requisito alla presenza del suo Signore\"\u00bb.\nNei successivi quattro anni port\u00f2 avanti con sempre maggiore pedanteria l'attivit\u00e0 giudiziaria e cos\u00ec, nel 1564, Francesco I lo nomin\u00f2 cancelliere principale degli Otto di Guardia ossia capo della magistratura criminale fiorentina. Fu per\u00f2 allora che cominci\u00f2 a farsi prendere dall'ambizione e, in modo da apparire persecutore sempre pi\u00f9 solerte per ottenere ulteriori vantaggi dai Medici, cominci\u00f2 a gonfiare le responsabilit\u00e0 degli indagati dalla procura fino a manipolare le prove a carico degli imputati nei processi con l'aiuto di avvocati, procuratori e cancellieri compiacenti. I corbolisti appunto.. Divenne allora \u00ab\"celebre discuopritore di vere o supposte congiure, ed insaziabile nel propor confische: il favore della Bianca rese invulnerabile quel ministro sanguinario e crudele\"\u00bb. Sanguinario come nel caso Serselli-Santini ovvero l'Omicidio dell'Incognito del 1570 e crudele come nella persecuzione di Orazio Pucci del 1575.\nQuanto all'avidit\u00e0, quella si era gi\u00e0 manifestata ai tempi di Cosimo quando Corboli chiese e ottenne dal duca il diritto di nominare un vice che lo aiutasse nel lavoro. Incarico inutile a fini lavorativi ma lucroso a fini personali dato che lo vendeva, di volta in volta, al miglior offerente per una somma che si aggirava tra i 90 e i 100 scudi. Simultaneamente manteneva un posto alla Cancelleria della Farina che gli fruttava 200 scudi d'oro all'anno e il titolo di segretario dei Conservatori delle Leggi che valeva intorno ai 200-220 scudi. Fu anche protagonista di bieche pratiche nepotistiche tanto che dopo un anno dalla sua nomina a cancelliere principale fece in modo che segretario degli Otto divenisse suo figlio Pietro Pagolo che per\u00f2 non aveva un grosso background giuridico visto che proveniva dalla Cancelleria delle Macine, l'ente che vigilava sulla macellazione e la vendita della carne. \nMa, evidentemente, Pietro Pagolo aveva gli attributi, o gli agganci, giusti in quanto mantenne il posto di segretario per ben 43 anni e pot\u00e9 poi passare l'ufficio a Bartolo Corboli che rimase in carica fino al 1609. Tutto ci\u00f2, almeno agli occhi dei Medici, dovette sembrare onorevole tanto che nel 1565 concessero a Lorenzo Corboli la cittadinanza fiorentina che era oggetto di forti ambizioni da parte di tutti coloro che provenivano dal contado.\nNella primavera del 1571 Lorenzo Corboli organizz\u00f2 una squadra investigativa speciale di 10 poliziotti e una decina di soldati che piomb\u00f2 a Barga, in Garfagnana, per indagare su un'imboscata in cui era stato ucciso un soldato delle Bande, la milizia granducale, e vari altri erano rimasti feriti. A capo del pool Corboli nomin\u00f2 Cosimo de' Pazzi che in maggio ritorn\u00f2 a Firenze con un rapporto secondo il quale responsabili dell'episodio criminale erano un gruppo di abitanti del luogo coadiuvati da dei banditi di professione. E allora partirono gli editti.\n\u00ab\"Gli editti di Francesco del 24 maggio e 4 giugno 1576 non solamente inveirono contro i Banditi; ma anche contro coloro che li avessero accompagnati; ed oltre l'ordine di ammazzar le persone, venne perfino statuito che si desse fuoco alle case. Nei 20 giugno 1581 fu fatta una dichiarazione alla legge del 1555, per attivare la esecuzione delle confische. Una Legge del 30 settembre 1585 eccit\u00f2 i banditi a uccidersi fra di loro, promettendo grazia agli uccisori; un'altra del 31 marzo 1586 ordin\u00f2 la punizione di chi non accorreva al suono della campana; e nel 18 agosto Lorenzo Corboli ricompil\u00f2, ed arricch\u00ec tutte codeste disposizioni, comminando forche, bruciamenti, confische, ed alle donne l'ergastolo e la perdita della dote; e tutto ci\u00f2 anche per aver dato da bere ai figli, e nepoti, dei banditi e dei ribelli\"\u00bb.\nSi ritir\u00f2 dal servizio attivo nel 1587."}
{"id": "1766981", "revid": "287204", "url": "https://it.wikipedia.org/wiki?curid=1766981", "title": "Storicit\u00e0 della nascita di Ges\u00f9", "text": ""}
{"id": "1766982", "revid": "287204", "url": "https://it.wikipedia.org/wiki?curid=1766982", "title": "Maxi Lopez", "text": ""}
{"id": "1766983", "revid": "287204", "url": "https://it.wikipedia.org/wiki?curid=1766983", "title": "Jurgen Saumel", "text": ""}
{"id": "1766989", "revid": "599013", "url": "https://it.wikipedia.org/wiki?curid=1766989", "title": "Canoa/kayak ai Giochi della XXVIII Olimpiade - Slalom K1 maschile", "text": "Risultati.\nTutti i 25 canoisti hanno effettuato due discese di qualificazione; i 20 atleti con la migliore somma tra i due tempi si sono qualificati per la semifinale; da qui i primi 10 sono arrivati in finale. Le discese di qualificazione si sono svolte il 19 agosto, mentre semifinale e finale il 20 agosto."}
{"id": "1766990", "revid": "2015336", "url": "https://it.wikipedia.org/wiki?curid=1766990", "title": "Santuario di Fonte Colombo", "text": "Il santuario-convento di Fonte Colombo presso la citt\u00e0 di Rieti \u00e8 uno dei quattro santuari francescani che delimitano il cosiddetto Cammino di Francesco nella Valle Santa reatina, insieme al convento di Greccio, al santuario della Foresta, e al santuario di Poggio Bustone (convento di San Giacomo).\nNella parte pi\u00f9 nascosta di un bosco di lecci secolari, sulla costa del verdissimo monte Rainiero, si adagia il santuario di Fontecolombo. Come ci dice l'Anonimo Reatino \u00e8 il Sinai francescano, \u00e8, infatti, il monte scelto da Francesco per stilare la regola definitiva del suo Ordine. Qui tutto \u00e8 sacro: gli edifici e il bosco stesso, perch\u00e9 racchiude il Sacro Speco, la grotta naturale in cui Francesco scrisse la regola del suo Ordine.\nStoria.\nI conventi, anticamente poco pi\u00f9 di semplici rustici di pietra e legno, sono disposti come una corona sui colli che sovrastano la Piana Reatina (per questo detta anche Valle Santa) e sono tutti legati profondamente ad alcuni particolari momenti mistici della vita di Francesco d'Assisi.\nImmerso in un meraviglioso bosco di lecci secolari, il santuario di Fonte Colombo si adagia su un costone del monte Rainiero, a circa 549 metri s.l.m. Inizialmente punto di presidio dei benedettini dell'abbazia di Farfa, pare che il nome con cui \u00e8 conosciuto gli sia stato attribuito dallo stesso Francesco, il quale salendo sul monte, vide nel bosco una fonte di acqua cristallina (che esiste tuttora) a cui si abbeveravano delle colombe bianche (Fons colombarum).\nDue sono i momenti importanti della vita di san Francesco legati a questo luogo.\nIl primo, tra la fine del 1222 e l'inizio del 1223, fu la redazione della regola definitiva dell'ordine, detta \"regola bollata\" che fu definitivamente approvata da papa Onorio III il 29 novembre 1223. Dopo aver sostato in preghiera e digiunato per quaranta giorni (questo luogo \u00e8 conosciuto anche come \"Sinai francescano\"), san Francesco dett\u00f2 a frate Leone, in presenza di frate Bonizo da Bologna, esperto in diritto canonico, la regola dell'ordine, molto pi\u00f9 breve di quella cosiddetta \"non bollata\" presentata al capitolo del 1221.\nLa stesura della regola avvenne in una grotta alle pendici del monte. Sulla grotta, detta Sacro Speco, \u00e8 stata poi costruito l'oratorio di San Michele, che racchiude la grotta e comprende una piccola cappella.\nIl secondo momento della vita del santo testimoniato da questo luogo, \u00e8 datato alla fine del 1225, un anno prima della morte, ed \u00e8 legato al tentativo di guarire san Francesco dalla grave malattia agli occhi che aveva con tutta probabilit\u00e0 contratto in Egitto durante la quinta crociata e che lo rendeva quasi cieco.\nNarrano i Fioretti (Cap. Diciannovesimo) che:\nNarrano le fonti francescane che, di fronte all'emozione e alla fuga dei confratelli all'inizio del terribile intervento (in realt\u00e0 una vera e propria tortura), san Francesco, mentre il medico scaldava il ferro, apostrof\u00f2 \"fratello Foco\" pregandolo di mitigare la sua forza, invocandone la benevolenza e la cortesia. E il fuoco risparmi\u00f2 il santo dal dolore, con grande stupore e meraviglia del medico.\nIl 6 gennaio 1519 il convento venne affidato alla custodia di Bernardino d'Asti e Stefano da Molina che vi fondarono i frati minori riformati.\nI luoghi e l'arte.\nL'insediamento francescano sorse nei pressi di un castrum molto importante dal punto di vista sociale ed economico: Sant'Elia Reatino.\nLe fonti francescane riferiscono con grande abbondanza di particolari gli episodi avvenuti nel Santuario, ma non ci permettono di ricavare una datazione sicura delle strutture. L'analisi architettonica permette di far risalire la cappella dedicata prima alla Vergine e poi alla Maddalena alla prima met\u00e0 del XIII sec.\nUn'importante descrizione del Santuario al tempo della presenza di Francesco \u00e8 tramandata dal cosiddetto Anonimo Reatino, un francescano reatino che descrisse le vicende di Francesco probabilmente nei primi anni del XIV sec. L'Anonimo racconta di abitazioni fatiscenti adattate da san Francesco a residenza dei frati. Per farsi un'idea di come fossero strutturate le abitazioni si pu\u00f2 guardare alla vecchia casa colonica unita al convento: i servizi erano dislocati al piano inferiore, mentre due celle, il refettorio e la cucina erano al piano superiore. Dopo la morte di Francesco l'edificio venne ampliato con la costruzione di altre dodici celle.\nIl complesso conventuale \u00e8 costituito da una piazzetta su cui si affacciano la chiesa consacrata il 19 luglio 1450 dal cardinale Nicola Cusano, vescovo di Treviri, e dedicata ai santi Francesco e Bernardino da Siena. Pi\u00f9 in basso si trovano il romitorio di San Francesco, dove il santo sub\u00ec l'operazione agli occhi, la cappella della chiesa della Beata Vergine, detta anche della Maddalena, le cui origini risalgono al XIII secolo, il Sacro Speco, gi\u00e0 ricordato, dove il santo redasse la regola ed ebbe la visione di Cristo che la confermava.\nLa chiesa grande \u00e8 improntata alla semplicit\u00e0, pur avendo subito molti rimaneggiamenti tra cui il rifacimento del portico ultimato nel 1940.\nL'interno, a navata unica, \u00e8 coperto a capriate. Il coro ligneo risale al XVII sec. Lungo la parete destra si trovano due pregevoli sculture lignee del Seicento. Una raffigura la crocifissione con Francesco inginocchiato ai piedi di Cristo. Nell'altra scultura, un altorilievo, si celebra l'episodio miracoloso della conferma della regola da parte del Signore che precedette la conferma del pontefice.\nLa chiesa ha subito diverse trasformazioni pur non perdendo la sua originaria impronta. La prima trasformazione avvenne nel 1644 con il prolungamento del coro. Successivamente furono aperte le finestre del presbiterio e, nel 1712, fu aggiunto un nuovo ambiente alla sacrestia. Modifiche alle finestre e al rosone furono apportate nel XX sec. \nLe vetrate della chiesa, opera di Duilio Cambellotti vennero donate ai francescani nel 1925 dal celebre cantante lirico Mattia Battistini. I soggetti delle vetrate raffigurano, a partire dalla prima a destra dell'entrata: l'offerta del luogo del santuario a san Francesco; il dono del mantello da parte di Francesco alla donna di Posta; san Francesco e la visione della composizione della Regola (al centro, al di sopra del coro); l'operazione agli occhi di Francesco (a sinistra della porta di accesso); un episodio di Francesco con gli uccelli. Sopra il portale la vetrata narra gli eventi del presepe di Greccio.\nLa lunetta del portale conserva un dipinto con la Madonna col Bambino e ai lati san Francesco e san Ludovico da Tolosa. Estremamente suggestivo il chiostro posto a destra della chiesa, attorno al quale si dispongono gli edifici conventuali. Durante il XV sec., fu eretto il cosiddetto Conventino che comprendeva: il dormitorio, il refettorio e la cucina. Nello stesso secolo al convento fu annessa una fabbrica di panni dove erano confezionati i sai dei frati.\nAl XVI sec. risale la parte del convento denominata fortilizio, comprendente otto camere. Negli anni '80 del Seicento si costru\u00ec l'attuale foresteria e il dormitorio sovrastante. Dallo spiazzo antistante il convento si accede a un sentiero che inizia con un cancello sul quale sono riportate le parole dell'Esodo \"Togliti i calzari dai piedi, poich\u00e9 santa \u00e8 la terra dove tu stai\". Il sentiero accoglie\nquattordici edicole con la Via Crucis in maiolica, opera di scuola napoletana databile al 1745. Lungo il sentiero si trovano nell'ordine: il romitorio di San Francesco, la chiesa della Beata Vergine e il Sacro Speco.\nIl cosiddetto romitorio di San Francesco \u00e8 stato riscoperto nel 1947 ed \u00e8 rimasto sostanzialmente immutato, tranne due modifiche del XV e XVIII sec.\nSegue la chiesa della Beata Vergine, detta anche della Maddalena. Gli storici che hanno studiato la struttura muraria dell'edificio hanno\nrintracciato formule che rimandano ai primi decenni del XIII sec.: l'arco dell'abside a sesto acuto poggiante su mensole quadrate e gli affreschi ospitati nel catino.\nLa facciata, in origine a capanna, fu modificata nel tardo Duecento. Sul coronamento orizzontale si erge la campanella, con la quale, secondo la tradizione, Francesco chiamava a raccolta i frati per la preghiera. Nella piccola abside \u00e8 collocato un affresco in cattivo stato di conservazione con Cristo in trono, la Vergine col Bambino a destra e una raffigurazione quasi illeggibile a sinistra.\nLungo la parete destra vi sono due affreschi databili tra XIV e XV sec. raffiguranti una santa d'incerta identificazione, forse santa Cunegonda, e santa Maria Maddalena. L'altra parete accoglie un affresco seicentesco con santa Chiara. Durante il restauro del 1921 \u00e8 venuto alla luce, in una finestrella, il disegno in rosso del Tau, che la leggenda popolare vuole della mano di Francesco stesso.\nDopo la chiesa della Maddalena si visita l'oratorio di San Michele, un ambiente a met\u00e0 tra la grotta e la cappella. L'oratorio ingloba il Sacro Speco: la spaccatura nella roccia stretta e lunga che ricorda un sepolcro. Si tratta del luogo pi\u00f9 sacro dell'eremo: tra le rocce una semplice croce in legno ricorda la presenza di san Francesco. La fenditura del Sacro Speco si sarebbe originata, secondo la tradizione popolare, con il terremoto che accompagn\u00f2 la morte di Cristo. Nella grotta avvenne la sofferta redazione della regola dell'Ordine da parte di Francesco. La scrittura dovette avvenire durante la cosiddetta quaresima di san Michele, come ricorda la denominazione dell'oratorio.\nSopra la porta della cappella di San Michele si legge un'iscrizione che ricorda la visita di papa Sisto IV nel 1476. All'interno l'oratorio ospita sull'altare una raffigurazione in rame con san Francesco che riceve la regola dal Signore, opera del XVIII sec. dovuta al frate Emanuele da Como.\nDopo la chiesetta di San Michele si visita la grotta di frate Leone: qui secondo la tradizione, quando il Signore apparve a san Francesco per lasciargli al regola, il suo compagno alz\u00f2 la testa e lasci\u00f2 sulla roccia l'orma del cranio. Pi\u00f9 avanti, protetto da un recinto, si trova il ceppo del leccio che vide l'apparizione del Signore al Poverello. L'albero cedette sotto il peso delle abbondanti nevicate dell'inverno del 1622. Il suo legno fu usato nel 1645 da Giovanni da Pisa per scolpire la scena dell'apparizione del Signore a Francesco, oggi nella chiesa grande del convento. Risalendo sullo spiazzo che precede il convento si giunge alla Fonte delle colombe, da cui il Santuario trae il nome. Si attraversa un sentiero circondato da una natura straordinaria, rimasta intatta dalla presenza di Francesco fino ad oggi. Il sentiero \u00e8 punteggiato da tre cappelle: una dedicata all'Ascensione di Cristo, una a sant'Antonio di Padova, l'ultima, nei pressi della quale \u00e8 la fonte, \u00e8 detta cappella della Regoletta. Nelle prime due cappelle, erette nel XVIII sec., sono collocate delle formelle in terracotta con episodi della vita di Francesco svoltisi nel reatino. Nell'ultima cappella, risalente al XVII sec., sono conservate sei formelle in terracotta."}
{"id": "1766991", "revid": "155634", "url": "https://it.wikipedia.org/wiki?curid=1766991", "title": "Judo ai Giochi della XXVIII Olimpiade - 78 kg femminile", "text": "La Categoria 78\u00a0kg (conosciuta anche come Pesi medi-massimi) \u00e8 stata la sesta categoria di peso alle Olimpiadi di Atene 2004. Hanno partecipato 21 atlete.\nLe gare si sono svolte il 19 agosto.\nRipescaggi.\nLe atlete eliminate dalle 4 semifinaliste nei primi rounds del tabellone principale sono passate ai ripescaggi: questi incontri hanno stabilito le vincitrici delle medaglie di bronzo."}
{"id": "1766992", "revid": "547034", "url": "https://it.wikipedia.org/wiki?curid=1766992", "title": "Badminton ai Giochi della XXVIII Olimpiade - Doppio maschile", "text": ""}
{"id": "1766993", "revid": "533647", "url": "https://it.wikipedia.org/wiki?curid=1766993", "title": "Economia di comunione", "text": "L'economia di comunione (EdC) coinvolge imprenditori, lavoratori, dirigenti, consumatori, risparmiatori, cittadini, studiosi, operatori economici, tutti impegnati ai vari livelli a promuovere una prassi ed una cultura economica improntata alla comunione, alla gratuit\u00e0 ed alla reciprocit\u00e0, proponendo e vivendo uno stile di vita alternativo a quello dominante nel sistema capitalistico. \nIn concreto l'EdC invita a: \n- vivere e diffondere una nuova cultura economica e civile, dai bambini agli anziani - \u201ccultura del dare\u201d;\n- formare imprenditori che liberamente condividano gli utili per sostenere gli scopi dell'EdC: la riduzione della miseria/esclusione, la diffusione della \"cultura del dare\" e della comunione quale antidoto alla \"cultura dell'avere\", lo sviluppo dell'azienda e la creazione di posti di lavoro; imprenditori che concepiscano e vivano la loro impresa come vocazione e servizio al bene comune e agli esclusi di ogni latitudine e contesto sociale;\n- combattere le varie forme di indigenza, esclusione e miseria con una duplice inclusione: comunitaria e produttiva, per la convinzione, suffragata dall'esperienza pluriennale, che non si possa curare nessuna forma di povert\u00e0 non scelta senza includere le persone svantaggiate all\u2019interno di comunit\u00e0 vive e fraterne, e, laddove \u00e8 possibile, anche nei luoghi del lavoro, nelle imprese: finch\u00e9 chi pu\u00f2 e deve lavorare non riesce ad averne l'opportunit\u00e0, questi rimane sempre una persona indigente.\nMetodo.\nPer rendere un tale progetto possibile, l\u2019Economia di Comunione lavora ad un vasto progetto formativo alla \"cultura del dare\" attraverso scuole, incontri, eventi formativi rivolti a giovani, lavoratori, imprenditori, cittadini.\nInfine, nell'intuizione carismatica originale di Chiara Lubich (San Paolo, 1991), un luogo fondativo e fondamentale nel quale sviluppare e rendere visibile l\u2019Edc sono i poli produttivi e industriali all\u2019interno delle cittadelle del Movimento dei Focolari, di cui rappresentano componente vitale e vivificante.\nCos\u00ec dal primo Polo \u201cSpartaco Lucarini\u201d nato in Brasile, all\u2019ultimo Polo \"Giosi Guella\", inaugurato nel 2010 in Portogallo, i Poli continuano ad alimentare la vita dell\u2019Edc, un ruolo oggi importante, e destinato a diventare sempre pi\u00f9 centrale nel prossimo futuro.\nStudenti, cittadini, studiosi, politici, artisti, poveri sono anch'essi protagonisti del progetto, per una diversa concezione del mercato e dell'economia. Ad oggi centinaia le tesi di laurea e decine i dottorato; innumerevoli i saggi, gli studi, i convegni in tutti i continenti. Migliaia sono le famiglie uscite dall'indigenza grazie alla comunione dei beni praticata da centinaia di imprese EdC sparse nel mondo. Vanno aggiunti quei \"beni relazionali\" che rispondono alle esigenze pi\u00f9 profonde del nostro tempo.\nLa storia.\nL'EdC nasce in Brasile nel 1991, per un'intuizione della fondatrice del Movimento dei Focolari, Chiara Lubich, che era rimasta colpita dai contrasti economici del paese americano. L'idea di Chiara Lubich era un sistema economico fondato sulla Cultura del Dare, quale antidoto alla cultura consumista dell'avere, attraverso l'opera di Uomini Nuovi, debitamente formati.\nIl pensiero di Chiara Lubich \u00e8 stato raccolto in un documento del 5 aprile 2001 dal titolo \"Quattro aspetti dell'Economia di Comunione da sottolineare\".. Numerosi sono i suoi interventi, anche in sedi internazionali come il Consiglio Europeo nel 50\u00b0 della sua istituzione.\nNel 2006 viene inaugurato nella frazione Burchio del comune di Figline e Incisa Valdarno il polo industriale Lionello Bonfanti, primo polo di EdC in Italia. Mentre il Brasile vanta la nascita del primo polo a livello mondiale: il Polo Spartaco che sorge a Cotia (San Paolo), nei pressi della cittadella intitolata a Ginetta Calliari, inaugurato nel 1994.\nRiconoscimenti.\nConferiti a Chiara Lubich per l'Economia di Comunione:\nPolonia, 1996 - Dottorato h.c. in Scienze Sociali dall'Universit\u00e0 Cattolica di Lublino che ha riconosciuto nell'EdC \"un nuovo fenomeno sociale\";\nArgentina, 1998 - Dottorato h.per il Dialogo con la Cultura Contemporanea dall'Universit\u00e0 di Buenos Aires (UBA) \nBrasile, 1998, Dottorato h.c. in Economia dall'Universit\u00e0 Cattolica di Pernambuco\nItalia, 1999, c.s., dall'Universit\u00e0 Cattolica del Sacro Cuore di Milano - sede Piacenza-Cremona\nTitolo di Grande Ufficiale dell'Ordine Nazionale della Croce del Sud, dalla Presidenza della Repubblica Federativa del Brasile che ha riconosciuto l'EdC come \"una forma innovatrice ed efficace di lotta contro la povert\u00e0 e l'esclusione\"."}
{"id": "1766994", "revid": "167080", "url": "https://it.wikipedia.org/wiki?curid=1766994", "title": "Auto da f\u00e9", "text": ""}
{"id": "1766996", "revid": "174925", "url": "https://it.wikipedia.org/wiki?curid=1766996", "title": "Decorazioni", "text": ""}
{"id": "1766997", "revid": "111319", "url": "https://it.wikipedia.org/wiki?curid=1766997", "title": "Nuoto ai Giochi della XXV Olimpiade - 100 metri rana femminili", "text": "Hanno partecipato alle batterie di qualificazione 43 atlete: le prime 8 si sono qualificate per la finale A, le successive 8 invece si sono qualificate per la finale B.\nFinale A.\n29 luglio 1992"}
{"id": "1766998", "revid": "110157", "url": "https://it.wikipedia.org/wiki?curid=1766998", "title": "Campionato sudamericano di rugby 2002", "text": "Il campionato sudamericano di rugby 2002 (in spagnolo \"Campeonato sudamericano de rugby 2002\", in portoghese \"Campeonato Sul-Americano de rugby de 2002\") fu la 24\u00aa edizione del campionato sudamericano di rugby, competizione internazionale di rugby a 15 organizzata dalla confederazione sudamericana di rugby.\nFu la terza edizione consecutiva che si svolse con il metodo delle divisioni separate.\nLa prima divisione si tenne a Mendoza (Argentina) e a Santiago del Cile, che ospit\u00f2 uno dei sei incontri del torneo, e fu vinta dall', che si aggiudic\u00f2 il torneo per la ventitreesima volta su altrettante partecipazioni; la superiorit\u00e0 dei \"Pumas\" fu evidente anche nei distacchi inflitti agli altri avversari; a parte il 35-21 con cui furono battuti i loro rivali pi\u00f9 attrezzati dell', in tale edizione di torneo la formazione argentina ottenne la sua miglior vittoria di sempre, al 2014 insuperata, un 152-0 al (24 mete, 16 delle quali trasformate), e a seguire il fu battuto per 57-13.\nL', a propria volta, si aggiudic\u00f2 il secondo posto battendo il per 33-16.\nIl , la squadra pi\u00f9 debole del girone, termin\u00f2 il torneo con tre sconfitte in altrettanti incontri.\nLa seconda divisione valse come primo turno di qualificazione alla in Australia.\nLa vincitrice della seconda divisione, infatti, oltre ad accedere allo spareggio-promozione per la prima divisione del Sudamericano 2003, si qualific\u00f2 al turno di spareggio contro la vincente del campionato dei Caraibi del 2001.\nA vincere la seconda divisione fu il , che nella stagione successiva dovette affrontare il , ultimo classificato della prima divisione 2002, per l'accesso alla prima divisione 2003.\nA parte l', gi\u00e0 qualificata per la , la prima divisione destin\u00f2 l' al girone finale delle qualificazioni americane alla competizione e e al terzo turno delle stesse.\nIl sistema di punteggio previde tre punti per la vittoria, due per il pareggio, uno per la sconfitta in campo e zero per la sconfitta per \"forfait\"."}
{"id": "1767000", "revid": "111319", "url": "https://it.wikipedia.org/wiki?curid=1767000", "title": "Manuela dalla Valle", "text": ""}
{"id": "1767001", "revid": "19580", "url": "https://it.wikipedia.org/wiki?curid=1767001", "title": "Yupik Siberiani", "text": ""}
{"id": "1767002", "revid": "19580", "url": "https://it.wikipedia.org/wiki?curid=1767002", "title": "Eschimesi siberiani", "text": ""}
{"id": "1767004", "revid": "125817098", "url": "https://it.wikipedia.org/wiki?curid=1767004", "title": "Nuoto ai Giochi olimpici", "text": "Il nuoto fa parte del programma dei Giochi Olimpici sin dalla prima edizione di Atene 1896.\nLe gare olimpiche sono state a lungo l'unico evento di rilevanza globale in ambito natatorio; la FINA, infatti, non ha organizzato un campionato mondiale fino al 1973. Il programma attuale prevede 34 gare, 17 maschili e 17 femminili.\nProgramma.\nIl programma dei Giochi \u00e8 cresciuto dalle 4 gare disputate nella prima edizione alle 34 svoltesi a Londra 2012; le donne hanno fatto il loro debutto a Stoccolma 1912. L'ultima prova inserita in calendario \u00e8 stata la \"10 km\", ribattezzata \"Maratona\", che ha segnato il debutto del nuoto di fondo nei Giochi olimpici nell'edizione di Pechino 2008.\nMedagliere.\nAggiornato a . Sono indicate in \"corsivo\" le nazioni (o le squadre) non pi\u00f9 esistenti.\nNB: le statistiche riportate in questa e nella successiva sezione includono i risultati ottenuti nel corso dei Giochi olimpici intermedi, non riconosciuti ufficialmente dal CIO.\nNazioni e partecipanti.\nNel corso delle varie edizioni dei Giochi hanno preso parte alle competizioni un totale di 8185 atleti (4816 uomini e 3393 donne) provenienti complessivamente da 193 nazioni. I record di partecipazione risalgono a Pechino 2008 per quanto riguarda gli atleti iscritti (1022) e Londra 2012 per il numero di nazioni presenti (167).\nSul podio sono saliti atleti provenienti da tutti i continenti.\nLa partecipazione di un atleta alle gare olimpiche \u00e8 subordinata alla realizzazione, nel corso della stagione agonistica, di un tempo di qualificazione olimpica (\"Olympic Qualifying Time\") stabilito dalla FINA. Ogni federazione o comitato olimpico pu\u00f2 schierare fino a un massimo di due atleti per ogni singola gara, perci\u00f2 la FINA pu\u00f2 estendere la partecipazione agli atleti che hanno realizzato un risultato cronometrico pi\u00f9 alto (l\"'Olympic Selection Time\"), fino a raggiungere il numero di 900 iscritti. Per il principio dell'universalit\u00e0, le federazioni che non hanno atleti qualificati in base ai risultati cronometrici possono comunque iscrivere ai Giochi due atleti (un uomo e una donna).\nPossono partecipare alle staffette un massimo di sedici squadre nazionali per ogni gara: le migliori dodici del precedente campionato mondiale e quelle che hanno stabilito i quattro migliori tempi nei 16 mesi precedenti all'Olimpiade. Per ciascuna delle due \"Maratone\" si qualificano di diritto i primi dieci del precedente mondiale a cui si aggiungono un rappresentante del paese ospitante, cinque rappresentanti delle federazioni continentali e altri 9 atleti attraverso un apposito torneo di qualificazione (il FINA Olympic Marathon Swim Qualifier), con un massimo di un atleta per federazione nazionale.\nAlbo d'oro.\nAtleti plurimedagliati.\nIl nuotatore pi\u00f9 medagliato nella storia \u00e8 lo statunitense Michael Phelps, vincitore di 28 medaglie, di cui 23 d'oro, che lo rendono anche lo sportivo pi\u00f9 medagliato in assoluto. Il record fu conquistato nel corso dell'edizione di e aumentato ulteriormente a . Phelps detiene anche il record di ori vinti in una singola edizione (otto), stabilito a , superando il precedente primato del connazionale Mark Spitz, che aveva vinto sette titoli olimpici a .\nLa seguente classifica prende in considerazione la totalit\u00e0 delle medaglie senza considerare gli stili e le gare in cui si sono vinte.\nRecord olimpici.\nLe liste sono aggiornate a ."}
{"id": "1767006", "revid": "289247", "url": "https://it.wikipedia.org/wiki?curid=1767006", "title": "Tuffi alle Olimpiadi estive", "text": ""}
{"id": "1767007", "revid": "289247", "url": "https://it.wikipedia.org/wiki?curid=1767007", "title": "Vela alle Olimpiadi estive", "text": ""}
{"id": "1767008", "revid": "289247", "url": "https://it.wikipedia.org/wiki?curid=1767008", "title": "Tiro con l'arco alle Olimpiadi estive", "text": ""}
{"id": "1767009", "revid": "204012", "url": "https://it.wikipedia.org/wiki?curid=1767009", "title": "Ortoressia nervosa", "text": ""}
{"id": "1767020", "revid": "767487", "url": "https://it.wikipedia.org/wiki?curid=1767020", "title": "Catalogo Collinder", "text": "In astronomia, il Catalogo Collinder \u00e8 un catalogo astronomico che conta 471 ammassi aperti visibili appartenenti alla Via Lattea. Fra i cataloghi di ammassi aperti \u00e8 stato per lungo tempo il pi\u00f9 completo; fu compilato dall'astronomo svedese Per Collinder e pubblicato nel 1931, come appendice del suo lavoro \"On Structural Properties of Open Galactic Clusters and Their Spatial Distribution\" (\"Le propriet\u00e0 strutturali degli ammassi galattici aperti e la loro distribuzione nello Spazio\"). Gli oggetti di questo catalogo sono riportati sulle carte celesti con l'abbreviazione \"Cr\" + numero di catalogo (ad esempio, \"Cr\u00a0399\"), oppure, molto pi\u00f9 raramente, \"Col\" + numero di catalogo; il sistema di numerazione segue l'ascensione retta degli oggetti elencati. In questo catalogo non sono compresi gli ammassi pi\u00f9 lontani scoperti in epoca recente, come quelli vicini al centro galattico; tuttavia, riporta quasi tutte le associazioni stellari note.\nOggetti.\nAlcuni degli oggetti pi\u00f9 notevoli di questo catalogo sono:\n\u00c8 da notare che, a causa di varie ragioni, ci siano alcune imprecisioni nella lista di Collinder o nei suoi riferimenti. Ad esempio, emerge che Cr 32 sia uguale a Cr 33; Cr 84 non \u00e8 NGC 2175 come spesso viene riportato (quest'oggetto infatti \u00e8 una nebulosa) ed \u00e8 in effetti in dubbio cosa esattamente sia; la posizione di Cr 185 \u00e8 1' ad ovest e 10' a nord delle reali coordinate; Cr 249 \u00e8 talvolta identificato come IC 2944, ma \u00e8 in realt\u00e0 solo l'ammasso associato a quest'oggetto, che in realt\u00e0 \u00e8 una regione H II; la posizione di Cr 275 \u00e8 errata; Cr 371 non \u00e8 NGC 6595; Cr 427 non \u00e8 NGC 7023, trattandosi di una nebulosa, e di fatto non esiste; Cr 470 infine non \u00e8 IC 5146."}
{"id": "1767035", "revid": "47112", "url": "https://it.wikipedia.org/wiki?curid=1767035", "title": "Schwingen", "text": ""}
{"id": "1767037", "revid": "287204", "url": "https://it.wikipedia.org/wiki?curid=1767037", "title": "Campanula latifolia", "text": "La campanula maggiore (nome scientifico Campanula latifolia ) \u00e8 una pianta erbacea dai fiori blu a forma di campanella appartenente alla famiglia delle Campanulaceae.\nEtimologia.\nIl nome generico (\"campanula\") deriva dalla forma a campana del fiore; in particolare il vocabolo deriva dal latino e significa: \"piccola campana\".\nDalle documentazioni risulta che il primo ad usare il nome botanico di \u201cCampanula\u201d sia stato il naturalista belga Rembert Dodoens, vissuto fra il 1517 e il 1585. Tale nome comunque era in uso gi\u00e0 da tempo, anche se modificato, in molte lingue europee. Infatti nel francese arcaico queste piante venivano chiamate \u201cCampanelles\u201d (oggi si dicono \u201cCampanules\u201d o \u201cClochettes\u201d), mentre in tedesco vengono dette \u201cGlockenblumen\u201d e in inglese \u201cBell-flower\u201d o \u201cBlue-bell\u201d. In italiano vengono chiamare \u201cCampanelle\u201d. Tutte forme queste che derivano ovviamente dalla lingua latina. L'epiteto specifico (\"latifolia\") fa riferimento alle ampie foglie, mentre il nome comune (\u201cmaggiore\u201d) fa riferimento alle dimensioni della pianta.\nIl binomio scientifico della pianta di questa voce \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum - 1: 165. 1753 del 1753.\nDescrizione.\nQueste piante possono arrivare fino ad una altezza di 1,5\u00a0m (normalmente sono alte da 50 a 120\u00a0cm). La forma biologica \u00e8 emicriptofita scaposa (H scap), ossia in generale sono piante erbacee, a ciclo biologico perenne, con gemme svernanti al livello del suolo e protette dalla lettiera o dalla neve e sono dotate di un asse fiorale eretto e spesso privo di foglie. Contengono lattice lattescente e accumulano inulina..\nFusto.\nIl fusto \u00e8 eretto, semplice (non ramoso), striato e pubescente (generalmente) oppure glabro.\nFoglie.\nTutte le foglie sono semplici, grandi, dalla forma da lanceolata a ovale con apice acuminato, senza stipole. Il bordo della lamina \u00e8 seghettato. Sulla superficie inferiore sono irsute sulle vene; su quella superiore sono quasi glabre. Dimensione delle foglie: larghezza 2 \u2013 5\u00a0cm; lunghezza 5 \u2013 12\u00a0cm.\nInfiorescenza.\nL'infiorescenza \u00e8 composta da fiori eretti disposti in lunghi grappoli a forma di spiga. I fiori sono peduncolati (lunghezza del peduncolo : 1 \u2013 2\u00a0cm) e sono nutanti (dotati di un movimento oscillatorio). Il racemo \u00e8 foglioso: i fiori si trovano alle ascelle di foglie superiori non bratteali.\nFiori.\nI fiori sono tetra-ciclici, ossia sono presenti 4 verticilli: calice \u2013 corolla \u2013 androceo \u2013 gineceo (in questo caso il perianzio \u00e8 ben distinto tra calice e corolla) e pentameri (ogni verticillo ha 5 elementi). I fiori sono gamopetali, ermafroditi e attinomorfi. Dimensione dei fiori: 40 \u2013 50\u00a0mm.\nFrutti.\nI frutti sono delle capsule poricide 3-loculare, ossia deiscenti mediante pori laterali aprentesi inferiormente ai denti calicini; la capsula \u00e8 pendula, e contenente molti semi. Lunghezza delle capsule: 1\u00a0cm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Campanula latifolia\" (Campanulaceae) \u00e8 relativamente numerosa con 89 generi per oltre 2000 specie (sul territorio italiano si contano una dozzina di generi per un totale di circa 100 specie); comprende erbacee ma anche arbusti, distribuiti in tutto il mondo, ma soprattutto nelle zone temperate. Il genere di questa voce appartiene alla sottofamiglia Campanuloideae (una delle cinque sottofamiglie nella quale \u00e8 stata suddivisa la famiglia Campanulaceae) comprendente circa 50 generi (\"Campanula\" \u00e8 uno di questi). Il genere \"Campanula\" a sua volta comprende 449 specie (circa 50 nella flora italiana) a distribuzione soprattutto circumboreale ossia originate dai territori delle zone temperate dell'emisfero boreale (una ventina e forse pi\u00f9 sono originarie dell'America del Nord). \u00c8 comunque dalle regioni mediterranee che si pensa abbia avuto inizio la distribuzione, nel resto del mondo, di queste piante. \nIl Sistema Cronquist assegna al genere \"Campanula\" la famiglia delle Campanulaceae e l'ordine delle Campanulales mentre la moderna classificazione APG la colloca nell'ordine delle Asterales (stessa famiglia). Sempre in base alla classificazione APG sono cambiati anche i livelli superiori (vedi tabella iniziale a destra).\nIl numero cromosomico di \"C. latifolia\" \u00e8: 2n = 34.\nSottospecie.\nDa questa specie si sono generate diverse variet\u00e0, tutte molto decorative per i suoi grandi fiori. Nella flora spontanea \u00e8 riconosciuta la seguente sottospecie:\nSinonimi.\nLa specie \"Campanula latifolia\", in altri testi, pu\u00f2 essere chiamata con nomi diversi. L'elenco seguente indica alcuni tra i sinonimi pi\u00f9 frequenti:\nUsi.\nFarmacia.\nIn riferimento alle propriet\u00e0 curative, questa pianta e considerata emetica. \nCucina.\nPer scopi alimentari vengono usati i fiori, le foglie e le radici.\nGiardinaggio.\nDai giardinieri \u00e8 considerata una specie rustica in quanto resiste bene alla siccit\u00e0.\nAltre notizie.\nLa campanula a foglie larghe in altre lingue \u00e8 chiamata nei seguenti modi:"}
{"id": "1767049", "revid": "1431409", "url": "https://it.wikipedia.org/wiki?curid=1767049", "title": "Daniel Cosgrove", "text": "Biografia.\nDebutta nel 1998 con un piccolo ruolo nel film \"L'oggetto del mio desiderio\", dopo aver lavorato per diversi anni in una popolare soap opera statunitense \"La valle dei pini\", Cosgrove si unisce al cast di \"Beverly Hills 90210\" nel 1998, nel ruolo di Matt Durning. Dopo aver lavorato nella soap opera \"Sentieri\" ed essere apparso in diverse pellicole come \"Valentine - Appuntamento con la morte\" e \"Maial College\", nel 2006 \u00e8 entrato a far parte del cast di \"Dirty Sexy Money\", nel ruolo ricorrente di Freddy Mason.\nDoppiatori italiani.\nNelle versioni in italiano dei suoi film, Daniel Cosgrove \u00e8 stata doppiato da:"}
{"id": "1767052", "revid": "253269", "url": "https://it.wikipedia.org/wiki?curid=1767052", "title": "Carol Potter", "text": ""}
{"id": "1767058", "revid": "35813", "url": "https://it.wikipedia.org/wiki?curid=1767058", "title": "Lionello d'Este", "text": ""}
{"id": "1767059", "revid": "365417", "url": "https://it.wikipedia.org/wiki?curid=1767059", "title": "Agnese Allegrini", "text": "Originaria di Vignanello (VT), pratica il badminton dai primi anni novanta con successi nazionali ed internazionali. Nel 2012 entra a far parte del Gruppo Sportivo Fiamme Azzurre della Polizia Penitenziaria insieme ad un selezionato gruppo di atleti di altre discipline sportive. Il 3 marzo ottiene il pass olimpico per Londra 2012 e nel 2013 partecipa ai Giochi del Mediterraneo ottenendo il quarto posto nel Singolo Femminile.\nL'avvio della sua carriera sportiva \u00e8 del tutto accidentale. Dei vicini di casa, che avevano conosciuto il tedesco Bernhardt Lutz, si appassionano al badminton dando vita ad un piccolo Club dilettantistico a Vignanello. Coinvolgono Agnese, con altri bambini del posto, che subito dimostra di avere una certa predisposizione per questa disciplina, fino a quando, l'allora allenatore cinese della Nazionale Italiana, Zhou You, la vede durante la partecipazione ad un torneo locale e ne apprezza subito le qualit\u00e0 convocandola in nazionale e facendola partecipare al Torneo Internazionale della Repubblica Ceca.\nNel 2009 frequenta il corso per Allenatori di alto livello presso la prestigiosa Accademia Mondiale Allenatori di Aalborg (Danimarca). A dicembre dello stesso anno rientra in Italia e con la Squadra Azzurra ottiene il primo posto agli Italian Team International.\nBiografia.\nAgnese Allegrini nasce a Vignanello (Vt) nel 1982 ed inizia, fin dai primi anni, a sviluppare un grande amore per lo sport, passione eredita dalla madre \"Elia Gionfra\", professoressa di educazione fisica e amante dell'atletica e della pallavolo. Fin da piccola eccelle nella corsa campestre, partecipa ai giochi della giovent\u00f9, fa parte della squadra locale di pallavolo e si allena nell'atletica avviando la carriera nel Badminton a soli 10 anni con la partecipazione ai primi tornei locali e nazionali per poi approdare sul palcoscenico internazionale con un Torneo federale in Repubblica Ceca.\nDal 2009 al 2011 ha avuto la possibilit\u00e0 di allenarsi in Danimarca (Aalborg) con Kenneth Larsen, ex campione danese, dopo aver fatto, nel 2002, uno stage di allenamento di 6 mesi a Pechino, con la squadra nazionale cinese.\nLaureata in Scienze Agrarie e Ambientali, ha un amore smodato per la natura, per agli animali e per la vita bucolica. Ha, infatti, acquistato un casale alle porte di Roma dove si dedica alla produzione di olio, frutta ed alla cura dei suoi animali. \nPrima italiana alle Olimpiadi.\nDopo aver fallito la qualificazione alle Olimpiadi di Atene, grazie alla sua posizione nelle graduatorie internazionali, l'11 maggio 2008, l'International Badminton Federation ha ufficializzato la sua qualificazione alle Olimpiadi di Pechino nella specialit\u00e0 del singolo. Il 9 agosto 2008 ha esordito alle Olimpiadi, prima atleta nella storia del badminton italiano, giocando contro l'ucraina Larisa Griga. \nAlle olimpiadi di Londra 2012 \u00e8 ancora una volta qualificata nel torneo femminile di singolare, unica atleta italiana considerando anche tutti gli altri eventi di singolare e doppio. Inserita nel Gruppo B esce al primo turno con due sconfitte rispettivamente contro la malese Tee Jing Yi e la sudcoreana Bae Youn-Joo.\nCampionessa italiana in carica dal 2011, Agnese Allegrini ha nel suo palmares numerosi titoli nazionali ed internazionali. \nAmbassador per Solibad.\nDal 2010, Agnese Allegrini \u00e8 Ambassador per Solibad, no profit del Badminton che si pone obiettivi umanitari a sostegno dei bambini di tutto il mondo. Nata in Francia nel 2009, si \u00e8 presto trasformata in una realt\u00e0 mondiale con oltre 61 atleti Ambassador in rappresentanza della propria nazione. \nRiconoscimenti.\nStella di Bronzo al merito sportivo - 2013\nPremio \"Coni Roma\" - 2012"}
{"id": "1767061", "revid": "124761465", "url": "https://it.wikipedia.org/wiki?curid=1767061", "title": "James Eckhouse", "text": "Principalmente conosciuto per il ruolo di Jim Walsh all'interno del serial televisivo \"Beverly Hills 90210\" nel quale ha lavorato dal 1990 al 1995, James Eckhouse ha lavorato anche in importanti pellicole come \"Una poltrona per due\", \"Cocktail\", \"Attrazione fatale\", Il maitre interpretando Rosario Sarcone.\n\u00c8 sposato dal 1982 con Sheila Kiliher Walsh ed ha avuto due figli: Gabe e Zander."}
{"id": "1767062", "revid": "1522738", "url": "https://it.wikipedia.org/wiki?curid=1767062", "title": "Jacob Zuma", "text": "Biografia.\nZuma nacque a Nkandla, provincia di Natal (ora parte della provincia di KwaZulu-Natal). Suo padre era un poliziotto, che mor\u00ec quando Zuma aveva cinque anni, e sua madre era una domestica. Il suo secondo nome, Gedleyihlekisa, significa \"uno che sorride mentre ti fa del male\" in Zulu. Non ha ricevuto alcuna istruzione formale. \nDa bambino, Zuma si trasfer\u00ec nei sobborghi di Durban. Ha due fratelli, Michael e Joseph. Michael Zuma \u00e8 il proprietario di Khumbula Property Services, una societ\u00e0 di costruzioni: ha ammesso di aver usato l'influenza di Jacob per assicurarsi contratti per la sua azienda in cambio di propriet\u00e0 edilizie vicino alla citt\u00e0 natale di Jacob. \nIncarcerato e in esilio.\nZuma inizi\u00f2 a impegnarsi in politica sin da giovane e si un\u00ec all'African National Congress (ANC) nel 1959. Divenne un membro attivo dell'Umkhonto we Sizwe nel 1962, in seguito al divieto dell'ANC da parte del governo sudafricano l'anno precedente. \nQuell'anno fu arrestato con un gruppo di 45 reclute nei pressi di Zeerust, nel Transvaal occidentale, attualmente parte della Provincia del Nord Ovest. Condannato per aver cospirato per rovesciare il governo dell'apartheid, un governo guidato dalla minoranza bianca, Zuma fu condannato a dieci anni di reclusione, che trascorse a Robben Island con Nelson Mandela e altri importanti leader dell'ANC imprigionati durante questo periodo. Mentre era in carcere, Zuma ha fatto l'arbitro per le partite di calcio della federazione di prigionieri, organizzate dall'organo di governo dei prigionieri, Makana F.A. \nDopo il suo rilascio dal carcere, Zuma fu determinante per il ripristino delle strutture segrete dell'ANC nella provincia di Natal. Durante questo periodo Zuma si un\u00ec al Dipartimento dell'Intelligence dell'African National Congress, dove in seguito divenne capo dell'intelligence del dipartimento. \nZuma lasci\u00f2 per la prima volta il Sudafrica nel 1975, e incontr\u00f2 Thabo Mbeki nello Swaziland, poi Mozambico, dove si occup\u00f2 dell'arrivo di migliaia di esuli sulla scia della rivolta di Soweto. Divenne membro del Comitato Esecutivo Nazionale dell'ANC nel 1977. \u00c8 stato anche vice rappresentante capo dell'ANC in Mozambico, un incarico che occup\u00f2 fino alla firma dell'accordo di Nkomati tra i governi mozambicano e sudafricano nel 1984. Dopo aver firmato l'accordo, \u00e8 stato nominato Rappresentante Capo dell'ANC.\nFece parte del consiglio politico e militare dell'ANC quando fu formato a met\u00e0 degli anni '80, e fu eletto al politburo del SACP nell'aprile 1989. \nNel dicembre 1986, il governo sudafricano chiese alle autorit\u00e0 mozambicane di espellere sei membri anziani dell'ANC, tra cui Zuma. A causa delle pressioni esercitate dal governo dell'apartheid sul Mozambico, Zuna fu costretto a lasciare il Mozambico nel gennaio 1987. Si \u00e8 trasferito alla sede centrale dell'ANC a Lusaka, nello Zambia, dove \u00e8 stato nominato capo del dipartimento di intelligence. \nZuma fu anche membro del Partito Comunista Sudafricano (SACP). Si un\u00ec nel 1963, partecipando brevemente nel Politburo del partito e dimettendosi nel 1990.\nPresidente del Sudafrica (2009-2018).\nPresidente dell'African National Congress (ANC) dal 2007 al 2017, \u00e8 stato eletto presidente del Sudafrica con il 67% dei voti alle elezioni generali del 2009. Ha 5 mogli e 20 figli dichiarati.\nHa giurato come presidente il 9 maggio 2009, nominando come suo vicepresidente vicario il suo predecessore Kgalema Motlanthe.\nIn seguito alle elezioni del 7 maggio 2014, \u00e8 stato riconfermato presidente.\nIl 18 dicembre 2017, Cyril Ramaphosa \u00e8 stato eletto per succedere a Zuma come presidente dell'ANC alla sua 54\u00b0 Conferenza Nazionale, tenutasi a Nasrec, Johannesburg. I mesi successivi hanno visto una crescente pressione su Zuma tanto da spingerlo a rassegnare le dimissioni da Presidente del Sudafrica; di fronte a una mozione di sfiducia al parlamento, Zuma ha annunciato le sue dimissioni con effetto immediato il 14 febbraio 2018.\nL'arresto (2021).\nIl 7 luglio 2021 Jacob Zuma si \u00e8 consegnato alla polizia prima che scattasse nei suoi confronti un ordine di cattura: l\u2019ex presidente era stato condannato tre giorni prima dalla Corte Suprema del Sudafrica a 15 mesi di carcere per oltraggio, dopo aver ignorato diversi ordini a testimoniare in un\u2019inchiesta per corruzione durante i suoi nove anni al potere. Il suo arresto ha scatenato violente proteste tra i suoi sostenitori e l'esercito sudafricano. Nel settembre 2021, la Corte costituzionale sudafricana ha respinto severamente la petizione dell'ex presidente Jacob Zuma per ribaltare la sua sentenza condannandolo a 15 mesi di carcere per oltraggio alla giustizia."}
{"id": "1767063", "revid": "1428919", "url": "https://it.wikipedia.org/wiki?curid=1767063", "title": "Kasama (Zambia)", "text": "Kasama \u00e8 una citt\u00e0 dello Zambia, capoluogo della Provincia Settentrionale e conta circa 200.000 abitanti.\nStoria.\nBattaglia di Kasama.\nQuesta citt\u00e0 fu teatro dell'ultima battaglia combattuta nella prima guerra mondiale, il 13 novembre 1918, da parte delle truppe tedesche e quelle anglo-portoghesi in Africa Orientale Tedesca.\nVittoria inutile dei Tedeschi, che dopo 10 giorni si arrenderanno agli Alleati."}
{"id": "1767068", "revid": "287204", "url": "https://it.wikipedia.org/wiki?curid=1767068", "title": "Anwar Ibrahim", "text": "Dal 2008 al 2015 \u00e8 stato il capo dell'opposizione al governo malese guidato da Najib Razak. Nel 2015 viene condannato a cinque anni di carcere per sodomia, ottenendo la grazia dopo tre anni di detenzione."}
{"id": "1767069", "revid": "466539", "url": "https://it.wikipedia.org/wiki?curid=1767069", "title": "Joe E. Tata", "text": "Biografia.\nPrincipalmente conosciuto per il ruolo di Nat Bussichio all'interno del serial televisivo \"Beverly Hills 90210\" nel quale ha lavorato dal 1990 al 2000, Joe E. Tata ha in seguito lavorato anche in alcuni telefilm, come \"Streghe\" e \"General Hospital\". Dal 2008 \u00e8 tornato a vestire i panni di Nat Bussichio nello spin-off 90210, con alcune apparizioni."}
{"id": "1767070", "revid": "2373", "url": "https://it.wikipedia.org/wiki?curid=1767070", "title": "Chiesa Ortodossa fuori dalla Russia", "text": ""}
{"id": "1767074", "revid": "1017149", "url": "https://it.wikipedia.org/wiki?curid=1767074", "title": "Tabernacolo di Sant'Ambrogio", "text": " \nIl tabernacolo con \"Sant'Ambrogio benedicente\" si trova a Firenze su piazza Sant'Ambrogio, alla cantonata tra borgo La Croce e via de' Macci.\nStoria e descrizione.\nIl tabernacolo in terracotta invetriata, fu realizzato da Giovanni della Robbia (1525 circa) ed \u00e8 tipico del suo stile per la ricchezza di colori usati (blu, verde, giallo, rosa per l'incarnato, bianco). Ritrae il santo milanese in posizione benedicente, nel luogo secondo il quale sarebbe veramente passato in visita alla citt\u00e0 di Firenze accompagnato dal suo amico, il vescovo, san Zanobi.\nFu commissionato dalla potenza della \"Citt\u00e0 Rossa\", una delle pi\u00f9 importanti fra le antiche \"brigate\" festeggianti, associazioni laiche risalenti al 1343. Questi gruppi che potremmo definire goliardici avevano lo scopo di organizzare festeggiamenti e manifestazioni nella citt\u00e0 ed ogni rione aveva la sua brigata, la quale eleggiava un primo rappresentante che veniva titolato con un nome sempre altisonante (\"Gran Monarca, Imperatore, Gran Signore,\" ecc.). Similmente alle contrade senesi esistevano accese rivalit\u00e0 fra le brigate che non di rado sfociavano in risse e sassaiole, durante le quali spesso si avevano feriti e qualche volta anche dei morti sul campo.\nA Sant'Ambrogio era presente una delle pi\u00f9 antiche e vitali di queste istituzioni popolari, la \"Signoria del Gran Monarca della Citt\u00e0 Rossa\", cos\u00ec denominata perch\u00e9 simboleggiava tutto il quartiere detto della Mattonaia per le fornaci di mattoni. L'emblema (una fortezza rossa) si nota nella \"gocciola\" del tabernacolo, tra due cornucopie, e sulla cantonata della chiesa sul lato opposto, dove su due targhe in pietra datate 1577 compare anche la scritta del nome.\nLa targa sotto al tabernacolo ricorda il passaggio di Pio VII nel 1805, quando il Pontefice rientava a Roma dalla Francia, dopo essersi lasciato convincere, il 2 dicembre del 1804, a celebrare la cerimonia di auto - incoronazione di Napoleone nella cattedrale di Notre-Dame."}
{"id": "1767079", "revid": "399", "url": "https://it.wikipedia.org/wiki?curid=1767079", "title": "Carpenedo", "text": "Carpenedo (\"Carpen\u00e9o\" in veneto) \u00e8 una localit\u00e0 del comune di Venezia situata nella terraferma.\nIn origine villaggio rurale con storia e peculiarit\u00e0 proprie, dal secondo dopoguerra \u00e8 stata coinvolta nell'espansione urbana della conurbazione di Mestre per poi rappresentarne l'estremit\u00e0 settentrionale. Il sobborgo fa parte della Municipalit\u00e0 di Mestre-Carpenedo, istituzione che ha accorpato i precedenti quartieri \"n. 9 Carpenedo-Bissuola\" e \"n. 10 Mestre Centro\".\nStoria.\nUn primo nucleo di Carpenedo doveva essere sorto gi\u00e0 verso la fine dell'et\u00e0 romana (V secolo). L'insediamento probabilmente sussisteva grazie allo sfruttamento di un probabile bosco di carpini (\"carpeni\" in dialetto veneto) che costeggiava la via Claudia Augusta Altinate fino a Dese. Sopravvissuta con gli altri villaggi dei dintorni alle devastazioni dei barbari, fu di nuovo coinvolta in guerre e razzie soprattutto a causa del vicino castello di Mestre, fortificazione di Treviso al centro della lotta contro la rivale Padova. Segu\u00ec le sorti di tutta la Marca quando, nel 1337, questa si sottomise alla Repubblica di Venezia. Dopo altre vicissitudini belliche, dal XVI secolo inizi\u00f2 finalmente un periodo di stabilit\u00e0 e relativo benessere. Le campagne di Carpenedo furono apprezzate dai patrizi Veneziani che qui eressero alcune loro ville.\nCaduta nel 1797 la Serenissima, il paese pass\u00f2 con tutto il Veneto ai Francesi e poi agli Austriaci. Tornato alla Francia nel 1805, divenne comune fino al 1810, divenendo frazione di Mestre. L'autonomia amministrativa fu per breve tempo ristabilita tra il 1815 e il 1818, durante il Regno Lombardo-Veneto.\nIn passato l'unico collegamento con Mestre avveniva attraverso le attuali vie Ca' Rossa e Santa Maria dei Battuti, mentre le odierne vie Trezzo e San Don\u00e0 la collegavano invece al Terraglio e a Favaro. Altre strade erano via Casona, che giungeva dai Cavergnaghi, e via Vallon, che si perdeva nella campagna a nord.\nNel 1881 venne deciso di costruire, per collegare il municipio di Mestre a Carpenedo, un'ampia strada, dotata anche di un \"tourniquet\" per le corse dei cavalli (strada poi diventate viale e rotonda Garibaldi). Nel 1904, sulla stessa fu realizzata una linea tranviaria.\nDa marzo 1918 era sede del V Gruppo, che resta fino a dicembre, ed il 4 novembre 1918 del I Gruppo fino a dicembre.\nMonumenti e luoghi d'interesse.\nArchitetture militari: i forti.\nForte Carpenedo, che faceva parte del campo trincerato di Mestre, realizzato nel XIX secolo.\nIl Bosco di Carpenedo.\nL'area del Bosco di Carpenedo, per la qualit\u00e0 e la rarit\u00e0 degli ambienti che vi si trovano, \u00e8 protetta dall'Unione Europea che l'ha classificata come SIC (Sito d'Interesse Comunitario). Il Bosco \u00e8 misto di querce e prati mesofili (habitat protetti) non calpestabili, ma affiancati da percorsi perimetrali. L'area \u00e8 anche stata definita come ZPS (Zona a Protezione Speciale). Il bosco di Carpenedo \u00e8 inoltre composto di quattro ambienti distinti, per un totale di 10 ettari: il bosco storico, i nuovi impianti boschivi realizzati tra il 1990 e il 1998-99, i prati stabili, gli ambienti umidi nei prati e nei fossati.\nL'accesso al Bosco di Carpenedo avviene percorrendo via del Boschetto.\nInfrastrutture e trasporti.\nAutobus.\nIl servizio \u00e8 fornito da ACTV con una rete capillare di autobus urbani che consentono il collegamento con le varie zone dell'area urbana della terraferma, con il centro storico, nonch\u00e9 con la stazione di Venezia-Mestre e con l'aeroporto Marco Polo. Vi transita inoltre una linea extraurbana che collega la zona industriale di Marghera a Casale sul Sile.\nTranvia.\nDal 19 dicembre 2010 \u00e8 attiva la linea tranviaria T1 (con tecnologia Translohr) che interessa il quartiere nelle vie San Don\u00e0 e Ca' Rossa.\nFerrovie.\nLa stazione di riferimento \u00e8 quella di Venezia-Mestre, da dove partono treni per tutte le destinazioni.\nEsiste inoltre una fermata ferroviaria, collocata lungo la ferrovia Venezia-Trieste, denominata stazione di Venezia Carpenedo."}
{"id": "1767080", "revid": "1048993", "url": "https://it.wikipedia.org/wiki?curid=1767080", "title": "Lorena Bertini", "text": "Nota per aver doppiato Jennie Garth in ogni apparizione, nel serial \"Beverly Hills 90210\" e ne \"Le cose che amo di te\".\nInoltre ha doppiato Cameron Diaz, Kelly Preston in \"Innamorati cronici\", Alicia Silverstone in \"Ragazze a Beverly Hills\", Mira Sorvino in \"Blue in the Face\" e Anne Heche in \"So cosa hai fatto\"."}
{"id": "1767092", "revid": "1305772", "url": "https://it.wikipedia.org/wiki?curid=1767092", "title": "Personaggi di Beverly Hills 90210", "text": "Questa voce contiene un elenco dei personaggi presenti nella serie televisiva \"Beverly Hills 90210\", andata in onda dal 1990 al 2000. \nPersonaggi principali.\nBrandon Walsh.\nBrandon Walsh (interpretato da Jason Priestley; stagioni 1-9, guest stagione 10) \u00e8 il protagonista della popolare serie televisiva \"Beverly Hills 90210\" dalla prima e fino alla sesta puntata della nona stagione, trasmessa sulla televisione italiana negli anni novanta del XX secolo da Italia 1.\nNato nel novembre 1974, Brandon si trasferisce dal Minnesota alla California, per via del lavoro del padre Jim, insieme alla madre Cindy ed alla sorella gemella Brenda. Brandon \u00e8 un ragazzo idealista e concreto. Ottiene ottimi risultati, sia a scuola che al college, ed ha la passione per il giornalismo, passione che in futuro diverr\u00e0 il suo lavoro vero e proprio. Per le prime stagioni lavorer\u00e0 come cameriere al \"Peach Pit\" di Nat Bussichio, luogo di ritrovo per i suoi amici. Come tutti gli altri protagonisti della serie, nelle prime stagioni frequenta il \"West Beverly High\", dove fa immediatamente amicizia con Steve Sanders, che nel corso delle stagioni dovr\u00e0 sistematicamente tirare fuori dai guai, e con Andrea Zuckerman, sua direttrice al giornale della scuola, che invece sviluppa una profonda cotta per lui. Pi\u00f9 particolare invece \u00e8 il rapporto con Dylan McKay, con il quale nel corso degli episodi alterner\u00e0 momenti di amicizia ad altri di profonda rottura. Dylan, inizialmente \u00e8 il ragazzo di Brenda, e la cosa non \u00e8 molto ben vista a casa Walsh. Per tale ragione la relazione fra Brenda e Dylan sar\u00e0 causa di tensioni anche fra Brandon e Dylan. In seguito i due ragazzi si contenderanno il cuore di Kelly Marlene Taylor. Appunto Kelly sar\u00e0 uno dei punti di riferimento della vita sentimentale di Brandon tanto che i due nell'ottava stagione pensano anche al matrimonio. Nonostante il grande amore, le nozze non vengono celebrate, per colpa anche di Valerie, perch\u00e9 come si scoprir\u00e0 in seguito \u00e8 proprio lei a convincere Brandon a non sposare la tanto amata Kelly. Nella seconda stagione invece il rapporto amoroso principale sar\u00e0 quello con Emily Valentine, ragazza con gravi problemi psichici, che dovr\u00e0 allontanarsi da Beverly Hills per potersi curare. Nella quarta serie, tuttavia Brandon torner\u00e0 a cercarla. Nel corso della serie ha avuto diverse relazioni, le pi\u00f9 importanti con Lucynda Nicholson (un insegnante sposata), con Nikki Witt (terza stagione), con la giornalista Susan Keats (sesta) e con la bella Tracy Gaylian (settima). All'inizio della quinta stagione assiste anche alla morte in un incidente stradale del suo amico Josh Richland. Un anno dopo la laurea, Brandon accetter\u00e0 un'offerta di trasferimento a New York per poter lavorare al giornale \"Washington Bureau\", uscendo di scena. Riapparir\u00e0 nell'ultima puntata della serie quando, al matrimonio di David e Donna, invier\u00e0 un messaggio di auguri ai suoi vecchi amici.\nBrenda Walsh.\nBrenda Walsh (interpretata da Shannen Doherty; stagioni 1-4) \u00e8 la protagonista delle prime quattro stagioni di \"Beverly Hills 90210\", serie trasmessa negli anni novanta su Italia 1, e personaggio ricorrente nella prima stagione dello spin-off \"90210\", in onda su Rai 2 dal 2009. \u00c8 doppiata da Georgia Lepore in \"Beverly Hills 90210\" e da Barbara Berengo Gardin in \"90210\".\nNata in Minnesota, nel novembre 1974, assieme al fratello gemello Brandon e ai genitori Jim e Cindy si trasferisce a Beverly Hills, per studiare al \"West Beverly High\", in compagnia delle sue migliori amiche, Kelly e Donna. Amante dei viaggi e dell'arte, Brenda vive una storia importante con Dylan, ragazzo con il quale perde la verginit\u00e0 ma non molto amato dai suoi genitori. Infatti dopo una mancata gravidanza, i due di nascosto dalla famiglia fuggono in Messico, ma per la mancanza dei documenti di identit\u00e0 di Brenda vengono fermati alla frontiera facendo sapere la verit\u00e0 ai Walsh. Non servir\u00e0 a molto l'ordine di pap\u00e0 Jim di non vedere pi\u00f9 l'amato ragazzo, visto che la testarda Brenda prende vestiti e bagagli e si trasferisce dal giovane McKay. La convivenza non si rivela facile e per trovare un accordo anche con i propri genitori, Brenda decide di partire per Parigi per schiarirsi le idee, non sapendo che durante la sua assenza l'amato ragazzo intreccia una relazione con l'amica Kelly, storia che metter\u00e0 fine alla loro relazione. Ribelle di natura, Brenda non si lascia sfuggire la tentazione del matrimonio. Durante la sua ultima stagione conosce Stuart, ragazzo di ottima famiglia, che le fa battere il cuore pi\u00f9 per il suo ceto sociale che per altro, e con il quale fugge a Las Vegas per sposarsi. All'ultimo momento il matrimonio viene interrotto, non grazie alla famiglia ma grazie al ripensamento di Brenda che capisce di essere ancora giovane per un passo cos\u00ec importante. Successivamente Brenda sostiene il provino per interpretare il personaggio di Maggie in \"La gatta sul tetto che scotta\" nella trasposizione teatrale del famoso regista inglese Roy Randolph, che dopo aver riconosciuto le sue grandi doti recitative la inviter\u00e0 a svolgere uno stage alla Royal Academy di Londra. La giovane Walsh lascia la citt\u00e0 per seguire il sogno di diventare attrice, partendo per Londra e decidendo poi di rimanervi per gli anni successivi. La scena che le d\u00e0 l'addio definitivo termina con Brenda e Dylan che si salutano dicendosi di amarsi, per poi lasciarsi andare ad un bacio profondo. Il personaggio di Brenda \u00e8 stato comunque nominato nelle stagioni seguenti. Valerie durante la 5\u00aa stagione dice \"Sono stata gelosa di Brenda\", per poi replicare \"Io non sono Brenda e non sar\u00f2 mai come Brenda\"; e nella 6\u00aa stagione durante una discussione con Kelly dice \"Ho sentito di un'estate in cui Kelly ha sottratto Dylan alla povera Brenda\". In seguito toccher\u00e0 a Brandon citarla diverse volte, dicendo di averla sentita telefonicamente. Nell'episodio 6x10 Brenda manda un telegramma a Dylan, in occasione delle sue nozze con Antonia, dicendo che lo amer\u00e0 per sempre. Alla fine della 6\u00aa stagione Brandon, Kelly, David e Donna scoprono che Dylan si \u00e8 trasferito a Londra e vive insieme a Brenda avendo ripreso la loro relazione amorosa (episodi 6x31 e 6x32). Nella 7\u00aa stagione Brandon andr\u00e0 a trovare i suoi genitori ad Hong Kong dove trover\u00e0 solo suo padre: Jim dice \"Tua madre \u00e8 a Londra da Brenda che si \u00e8 presa la mononucleosi\". Anche Kelly cita il nome di Brenda quando chiede a Brandon cosa vorrebbe ricevere la sorella per Natale. Nell'8\u00aa stagione Kelly e Brandon, in procinto di sposarsi, mandano un invito a Brenda e Dylan che rispondono dicendo di non poter partecipare al ricevimento nuziale. Durante la 9\u00aa stagione, Dylan rivela a Kelly che lui e Brenda si sono lasciati gi\u00e0 da due anni (qui vi \u00e8 un errore temporale di sceneggiatura, in quanto solo pochi mesi prima, per il matrimonio di Brandon e Kelly, risultava che lui e Brenda vivessero ancora insieme). Nell'ultimo episodio Andrea ricorda il pigiama-party che Brenda aveva organizzato durante la prima stagione. Nella prima stagione del telefilm \"90210\", Brenda torna a Beverly Hills per le date della sua tourn\u00e9e che si terr\u00e0 in un teatro della citt\u00e0 e, a sorpresa, dirige il musical \"Risveglio di primavera\" nel suo vecchio liceo, la \"West Beverly Hills High\", grazie all'aiuto di Kelly, con la quale, nel corso delle puntate, riconsolida il forte legame di un tempo. Inoltre, si scopre che Brenda, in passato, era gi\u00e0 tornata in California per conoscere il figlio della sua amica Kelly, nato dalla relazione con Dylan. Si viene anche a conoscenza che Brenda non pu\u00f2 avere figli: questa, infatti, esprime il desiderio di adottarne uno. Nell'ultima puntata della prima stagione, Brenda torna da un viaggio in Cina e confessa di aver preso in adozione una bambina. Nelle stagioni successive, il personaggio di Brenda non viene pi\u00f9 menzionato.\nKelly Marlene Taylor.\nKelly Marlene Taylor, interpretata da Jennie Garth, \u00e8 un personaggio immaginario e personaggio femminile protagonista del franchise, di \"Beverly Hills 90210\" per la maggior parte della durata del programma. Inizialmente viene presentata come una \"teenager attaccabrighe e viziata \", il ruolo fu poi gradualmente ampliato dai produttori. Successivamente, Kelly divenne fondamentale per lanciare il primo spin-off (Melrose Place), ella fu descritta come una persona compassionevole, che ha superato molti pericoli e sfide personali, ed ha attratto molti pretendenti e molti triangoli amorosi. Appare frequentemente nel corso della serie, il personaggio \u00e8 noto per il suo sviluppo dalla giovent\u00f9 all'et\u00e0 adulta. Kelly appare centralmente nella maggioranza degli show che compongono il franchise di \"Beverly Hills 90210\". Oltre al suo ruolo nel lancio dello spin-off \"Melrose Place\", la Garth \u00e8 stata la prima attrice dello show originale ad essere stata richiamata nel cast nel terzo spin-off, \"90210\". Dopo essere stata quella che pi\u00f9 \u00e8 apparsa nelle prime serie, cos\u00ec come in pi\u00f9 episodi di qualunque altro personaggio durante la continuit\u00e0, lei \u00e8 di fatto il personaggio centrale del franchise di \"Beverly Hills 90210.\" L'interpretazione della Garth ha raccolto consensi dai critici e dai suoi colleghi. In un articolo del 1995 di Mary Murphy, TV Guide, ha dichiarato che \" il suo ruolo da protagonista- quello della sensibile, seducente e torturata Kelly Taylor- ha sfruttato l'essenza dell'angoscia adolescenziale e l'ha portata ad un grande successo cultuale\". Gli attori Jason Priestley, Grant Show e Sara Foster hanno espresso ammirazione per il lavoro della Garth. In un articolo del 2009, Nellie Andreeva di \"The Hollywood Reporter\" ha definito, il personaggio di Kelly \"organico per l'ambiente di \"90210\".\" \u00c8 doppiata in Italia da Lorena Bertini in \"Beverly Hills 90210\" e da Daniela Cal\u00f2 in \"90210\".\nSteve Sanders.\nSteve Sanders (interpretato da Ian Ziering; stagioni 1-10) \u00e8 uno dei protagonisti della serie televisiva \"Beverly Hills 90210\", trasmessa negli anni novanta su Italia 1. \u00c8 doppiato in Italia da Oreste Baldini.\nNella prima stagione Steve \u00e8 il tipico esempio di Beverly Hills: ragazzo ricco, figlio di una famosa attrice, con villone e belle macchine. Ma la cosa che Steve vuole \u00e8 Kelly Taylor. Dalle prime immagini dell'Episodio Pilota si capisce che Kelly e Steve sono stati fidanzati per un po', poi lei ha detto basta. Steve \u00e8 il migliore amico di Brandon Walsh. Durante tutta la serie i due ne combinano di tutti i colori insieme. Per le prime tre stagioni, Steve cercher\u00e0 in tutti i modi di riconquistare Kelly. Ma quando conosce Celeste Lundy all'inizio della quarta stagione, Steve sembra dimenticare Kelly. Steve e Celeste sembrano inseparabili, ma quando lei decide di sposare un altro, Steve decide che vuole tornare con Kelly. Il tempismo di Steve per\u00f2 non \u00e8 dei migliori, perch\u00e9 il giorno in cui decide di chiedere a Kelly di riprovarci, lei lo batte sul tempo dicendogli che si \u00e8 fidanzata con Brandon. Ma Steve non rester\u00e0 nella sua stanza a piangere. Di l\u00ec a poco, il ragazzo instaurer\u00e0 una relazione con Valerie Malone. Steve sembra finalmente felice, ma anche questa volta qualcosa rovina la storia d'amore: Kelly coglie infatti Valerie in atteggiamenti compromettenti con Dylan McKay. Dopo aver lasciato Valerie, Steve si consoler\u00e0 tra le braccia di Clare Arnold. I due decidono di andare a vivere insieme nella vecchia casa dei Walsh dopo che Brandon \u00e8 rimasto solo ad abitarla. Ma quando Samantha Sanders, la madre di Steve, comincia a uscire con il padre di Clare il rapporto tra i due ragazzi entra in una crisi che terminer\u00e0 con la partenza di Clare verso Parigi. Dopo aver curato le ferite lasciate da Clare, Steve comincer\u00e0 a uscire con Carly Reynolds, una ragazza madre che lo lascer\u00e0 poco dopo. Finalmente Steve si sistemer\u00e0 tra la nona e la decima stagione, quando conoscer\u00e0 e sposer\u00e0 Janet Sosna, la quale gli dar\u00e0 una bambina. Ma i problemi di Steve non sono stati solo sentimentali, anche scolastici. Nella terza stagione, Steve entrer\u00e0 nella scuola di notte per modificare i suoi voti. Successivamente Steve sar\u00e0 l'organizzatore di scommesse clandestine mentre nella settima stagione assiste impotente alla morte a causa di un'overdose del suo amico Dick Harrison.\nNonostante tutti i problemi causati da Steve nel corso della serie, il suo amico Brandon gli ha sempre fatto da consigliere aiutandolo a ritrovare la retta via.\nAndrea Zuckerman.\nAndrea Zuckerman (interpretata da Gabrielle Carteris; stagioni 1-5, guest stagioni 6, 8 e 10) \u00e8 una delle protagoniste della serie televisiva \"Beverly Hills 90210\", trasmessa negli anni novanta su Italia 1. \u00c8 doppiata in Italia da Francesca Guadagno. Iscritta al \"West Beverly High School\" e amica di Brandon e Steve, Andrea \u00e8 una ragazza dedita allo studio e alle attivit\u00e0 sociali. Principale redattrice del giornale \"West Beverly Blaze\", nel tempo libero ama dedicarsi agli altri, partecipando spesso ad associazioni benefiche. Infatti nella prima stagione \u00e8 una centralinista di un call-center che aiuta molte persone in difficolt\u00e0, in seguito lavora come animatrice con dei bambini bisognosi di aiuto. Molto affezionata a nonna Rose, la prima storia d'amore importante la vive durante la quarta stagione, con un professore dell'universit\u00e0 di nome \"Dan\". Durante l'ultimo anno di permanenza a Beverly Hills, conosce Jesse Vasquez, aspirante avvocato che lavora come cameriere per mantenersi. Dal loro amore nasce Hannah, creatura che mette in seria difficolt\u00e0 il rapporto di coppia, visto che Andrea tradisce il consorte con un infermiere che ha in cura la piccola Hannah e il marito ha una relazione con una collega. Si risolve tutto grazie a Dylan e alla volont\u00e0 dei due ragazzi di ristabilire il rapporto. Andrea lascia Beverly Hills alla fine della quinta stagione per trasferirsi a Yale assieme a figlia e consorte. Gabrielle Carteris torna a vestire i panni di Andrea Zuckerman nel 1998 per la riunione degli ex-studenti del \"West Beverly High\" e nel 2000 per le nozze di David e Donna avvenute nell'episodio conclusivo della serie, ammettendo per l'occasione di essersi separata da Jesse.\nDylan McKay.\nDylan Michael McKay, interpretato da Luke Perry, (stagioni 1-6, 9-10) \u00e8 uno dei protagonisti della serie televisiva \"Beverly Hills 90210\", trasmessa negli anni novanta su Italia 1. \u00c8 doppiato in Italia da Francesco Prando. Figlio di un miliardario di Beverly Hills, Dylan \u00e8 un ragazzo tenebroso e solitario a prima vista, ma conoscendolo si scopre avere un cuore d'oro: ama la poesia, la musica, i vecchi film e la compagnia delle belle ragazze. Dylan \u00e8 il migliore amico di Brandon, si conoscono a scuola quando Dylan difende Scott Scanlon da due bulli e da allora divengono amici. Nelle prime stagioni il giovane McKay fa coppia con Brenda, la sorella di Brandon, con la quale instaura un rapporto di tira e molla. Dopo aver fatto per la prima volta l'amore, Brenda teme di essere rimasta incinta di Dylan e lo lascia. Ma quando Brenda vede il ragazzo uscire con Emily Valentine (destinata poi a diventare la ragazza di Brandon) capisce di amarlo e vuole tornare con lui. La storia d'amore tra i due ricomincia e va sempre meglio, finch\u00e9 Brenda non parte per Parigi con l'amica Donna e Dylan inizia a provare qualcosa per Kelly. Di ritorno dalla Francia, vari problemi e la presenza di Kelly turbano i rapporti di Brenda con il suo ragazzo e il tutto termina con una rottura definitiva. \nInoltre il padre di Dylan, Jack McKay, muore a causa di un'esplosione provocata da non identificati nemici proprio quando iniziava ad instaurare un legame profondo col proprio figlio. Dylan eredita una fortuna. Nella quarta stagione Brenda capisce di amare sempre di pi\u00f9 Dylan e vederlo con Kelly le fa male. La ragazza decide quindi di lasciare Beverly Hills e trasferirsi a Londra. Nell'ultima scena, Brenda confessa a Dylan di amarlo ancora e lui, che ha appena rotto con Kelly, la saluta con un bacio. Nella quinta stagione Dylan ricade nell'alcolismo, distrutto dalla truffa ai suoi danni di una ex di suo padre e dalla nostalgia di Kelly. Tra un drink e un altro instaura una relazione clandestina con Valerie Malone, finta brava ragazza dell'ignaro Steve Sanders. Grazie a Kelly e Brandon, che nel frattempo si sono fidanzati, Dylan viene ricoverato in disintossicazione ed ha molto tempo per riflettere sui suoi sentimenti e progetti: partecipa alla scrittura di un film, aiuta Kelly a superare un brutto momento, recupera il proprio denaro grazie all'aiuto di un investigatore privato e capisce di essere legato a Kelly in un modo che non pu\u00f2 pi\u00f9 ignorare. Le propone di partire con lui per un giro intorno al mondo, provocando in Brandon l'immediata reazione di una proposta di matrimonio. La ragazza, combattuta dalla scelta che deve prendere, decide di rifiutare entrambe le proposte. Nell'ultimo episodio Dylan rischia di essere ucciso dal losco imprenditore Tom Rose, invischiato con l'omicidio di suo padre Jack. Nella sesta stagione, Dylan scopre che l'assassino del padre \u00e8 un uomo d'affari di nome Toni Marchette. Il ragazzo cerca cos\u00ec di avvicinarlo cominciando a frequentare sua figlia, Antonia, ma con il tempo si innamora di lei e finisce per sposarla, mandando per aria il residuo di rapporto che aveva con Kelly. Il giorno delle nozze Toni prepara una trappola a Dylan, ma ne cade vittima Antonia. Dopo la morte della moglie, Dylan si trasferisce a Londra da Brenda (Luke Perry lascia cos\u00ec il cast di \"Beverly Hills 90210\"). Nella nona stagione Dylan fa il suo grande ritorno a Beverly Hills sconvolgendo la vita di Kelly, che intanto si \u00e8 fidanzata con l'avvocato Matt Durning. Il ragazzo rivela di aver fatto diverse esperienze in giro per l'Europa, dopo aver lasciato Brenda due anni prima e di essere ancora innamorato di Kelly, nonostante non abbia ancora superato il trauma per la morte della moglie. Al rifiuto della ragazza di riprendere la loro relazione, Dylan inizia a frequentare la cugina di Donna Gina e a fare uso di sostanze stupefacenti quando scopre che la tomba di Antonia \u00e8 stata spostata altrove da suo padre (nel frattempo suicidatosi). Dylan riesce ancora una volta a disintossicarsi e continua la sua relazione con Gina fino alla prima met\u00e0 della decima stagione, quando la ragazza gli propone di lasciare Los Angeles, mentre lui sente riaffiorare i sentimenti per Kelly in tutta la loro prepotenza. La decima stagione \u00e8 anche quella in cui Dylan scopre che suo padre \u00e8 ancora vivo, protetto dallo Witness Protection Program. Inizialmente furioso con lui per essere stato tenuto all'oscuro, Dylan finisce per incontrarlo e perdonarlo grazie a Kelly, che riesce a mettere in contatto padre e figlio. Kelly sfiora il matrimonio con Matt, ma nell'ultimo episodio, durante le nozze di Donna e David, lei e Dylan tornano insieme. \nLuke Perry lasci\u00f2 \"Beverly Hills, 90210\" nell'autunno del 1995 perch\u00e9 voleva perseguire altri progetti. Torn\u00f2 nel 1998 e rimase per il resto della serie, ma fu accreditato come \"Special Guest Star\", proprio come Heather Locklear era in \"Melrose Place.\" Dylan McKay era considerato uno dei personaggi pi\u00f9 popolari e un abile conquistatore.\nDavid Silver.\nDavid Silver (interpretato da Brian Austin Green; stagioni 1-10). \u00c8 doppiato in Italia da Giorgio Borghetti. David \u00e8 il pi\u00f9 giovane della compagnia: durante la prima serie \u00e8 un ragazzino che vuole fare amicizie e soprattutto rimorchiare, ma verr\u00e0 preso in considerazione dal resto del gruppo solo successivamente. David \u00e8 il miglior amico di Scott, un ragazzo che nella seconda serie muore dopo un tragico incidente. Da quel momento in poi David si legher\u00e0 molto a Donna Martin: la loro relazione si concluder\u00e0 con il matrimonio durante l'ultima puntata. Durante tutta la serie tv avr\u00e0 delle relazioni con Clare, Valerie, Gina e altre ragazze di passaggio. David \u00e8 un ragazzo buono, protettivo e tranquillo ma molto fragile (nella quarta stagione avr\u00e0 seri problemi con la droga), inoltre \u00e8 un appassionato di musica e sar\u00e0 la voce del West Beverly High e della radio dell'universit\u00e0. Lega un po' con tutti ma soprattutto con Kelly; i due sono praticamente fratellastri, visto che la madre di Kelly e il padre di David avranno una figlia, Erin Silver, e si sposeranno. In 90210 scopriamo che David vive in Giappone con Donna e hanno una figlia, Ruby Silver. Purtroppo, in seguito alla nostalgia di Donna per Beverly Hills e la voglia di restare con David in Giappone, i due vivono una crisi di coppia.\nScott Scanlon.\nScott Scanlon (interpretato da Douglas Emerson; stagione 1, ricorrente stagione 2) \u00e8 il migliore amico di David Silver nella prima serie di \"Beverly Hills 90210\". David in seguito, diventando amico di Kelly, Donna e gli altri, acquisisce popolarit\u00e0 all'interno della scuola, finendo per trascurare la sua amicizia con Scott. La sera del proprio compleanno, Scott per impressionare l'amico, fa ruotare una pistola della collezione del padre su un dito. Per\u00f2 inavvertitamente parte un colpo dalla pistola, uccidendo Scott.\nDonna Marie Martin.\nDonna Marie Martin (interpretata da Tori Spelling; stagioni 1-10; \u00e8 doppiata in Italia da Alessandra Korompay) \u00e8 l'angelica, candida e ingenua migliore amica di Brenda e Kelly con cui condivider\u00e0 un'importante fetta di adolescenza. Succube di una madre autoritaria e poco permissiva, Donna cresce seguendo alla lettera la rigida morale cattolica che vieta il sesso prima del matrimonio. La sua verginit\u00e0 \u00e8 una sorta di \"tormentone\" della serie, visto che questa decisione accompagner\u00e0 Donna nel bene e nel male nel corso delle stagioni, connotando fortemente i suoi rapporti con l'altro sesso. Tuttavia, il suo primo uomo sar\u00e0 David subito dopo la laurea. Per lei si alterneranno vari uomini, tra i quali il pi\u00f9 importante Noah Hunter col quale andr\u00e0 quasi a vivere insieme. Alla fine (circa 3 puntate prima della fine della serie) scopre di essere stata sempre innamorata di David e i due si sposeranno nell'ultima puntata del telefilm.\nIl personaggio di Donna viene ripreso nella serie spin-off 90210 dove partecipa in due episodi della prima stagione. Il personaggio di Donna viene reintegrato nella serie di 90210, spin-off della fortunata serie degli anni novanta. Donna \u00e8 diventata una grande stilista famosa in Giappone, dove vive insieme al marito e alla loro unica figlia, ma una volta tornata a Beverly Hills Donna rivela a Kelly di volersi trasferire definitivamente nella ricca cittadina, ma questa scelta comporter\u00e0 la fine del suo matrimonio. Donna apre un negozio a Beverly Hills dove vende i propri capi, ma nel corso delle puntate non viene pi\u00f9 menzionata.\nJim Walsh.\nJim Walsh (interpretato da James Eckhouse; stagioni 1-5, guest stagioni 7-8) \u00e8 il padre di Brandon e Brenda, nonch\u00e9 marito di Cindy. Nato e cresciuto Cutro, piccolo paese della provincia di Crotone. \nLavora come contabile e trasferisce la sua famiglia dal Minnesota fino a Beverly Hills proprio per lavoro. \u00c8 un uomo comprensivo e affettuoso. Nei primi periodi si dimostra fin troppo protettivo nei confronti di Brenda, per poi diventare via via sempre pi\u00f9 tollerante. Dalla quinta stagione, sia lui che sua moglie lasciano Beverly Hills per trasferirsi ad Hong Kong, ritornando occasionalmente nel corso della sesta, settima ed ottava stagione.\nCindy Walsh.\nCindy Walsh (interpretata da Carol Potter; stagioni 1-5, guest stagioni 6 e 8) \u00e8 la moglie di Jim, e madre amorevole dei gemelli Brandon e Brenda. Cindy diventa un punto di riferimento per praticamente tutti i giovani protagonisti della serie. La sua devozione nei confronti del marito la porta a seguirlo in ogni trasferimento dovuto al lavoro di Jim. Cindy infatti lascia Beverly Hills per seguire il marito ad Hong Kong, lasciando la propria abitazione al figlio Brandon. Ritorna a Beverly Hills come guest star nel 1996 e nel 1998.\nJesse Vasquez.\nJesse Vasquez (interpretato da Mark Damon Espinoza; stagione 5, ricorrente stagione 4) \u00e8 un giovane studente di legge ispanico che lavora come cameriere per mantenersi. Durante un matrimonio, Jesse incontra Andrea e i due si fidanzano. Dopo poco Andrea rimane incinta di Hannah e i due si sposano. La coppia conosce una certa crisi quando Andrea tradisce il consorte con un infermiere che ha in cura Hannah e Jesse fa lo stesso con una collega. Si sistema tutto grazie a Dylan, l'unico a sapere la verit\u00e0 e che riesce a far rinnamorare la coppia. Lascer\u00e0 la serie alla fine della quinta stagione, accompagnato dalla consorte e dalla figlia. In seguito Andrea ritorner\u00e0 come ospite in alcuni episodi, dichiarando nell'ultima puntata della serie di aver divorziato da Jesse.\nValerie Malone.\nValerie Malone (stagioni 5-9, guest stagione 10) \u00e8 interpretata da Tiffani-Amber Thiessen e doppiata in Italia da Barbara De Bortoli. Valerie Malone entra in scena nel primo episodio della quinta serie dello show, intitolato \"L'arrivo di Valerie\" sostituendo il personaggio di Brenda (Shannen Doherty). Valerie \u00e8 figlia di amici della famiglia Walsh. Si iscrive all'Universit\u00e0 della California, ed \u00e8 ospitata nella vecchia stanza di Brenda, da Cindy e Jim. A prima vista Valerie sembra una brava e tranquilla ragazza di Buffalo, ma in poco tempo si scopre essere una Bad Girl, una ragazza senza troppi freni inibitori, capace di sconvolgere l'equilibrio del gruppo. La prima ad accorgersi di questo lato nascosto di Valerie \u00e8 Kelly Taylor, che la sorprende a fumare marijuana. Durante tutta la serie il rapporto tra Kelly e Valerie va sempre pi\u00f9 a raffreddarsi. Non succede lo stesso con il rapporto che Valerie instaura con gli uomini di Beverly Hills, seduce Dylan McKay dopo che Jim e Cindy le dicono di stargli alla larga, successivamente esce con Steve. Il rapporto con Steve Sanders sembra essere serio, ma la scoperta (da parte di Kelly) di Dylan e Valerie nel retro del Peach Pit in atteggiamenti molto intimi rovina questa nuova storia. Valerie cerca di farsi perdonare, ma senza ottimi risultati perch\u00e9 si innamora di Dylan, cerca di essergli vicino durante il periodo della disintossicazione, ma lui le chiarisce pi\u00f9 volte di non essere innamorato di lei, ma di provare solo un'attrazione fisica nei suo riguardi. Un'altra scottante verit\u00e0 su Valerie viene fuori durante un viaggio nel quale la ragazza partecipa in compagnia di Clare Arnold, Kelly e Donna Martin: il fidanzato di quest'ultima, Ray Pruit, ha tradito Donna con Valerie. Dopo Valerie trova conforto tra le braccia di David Silver. Una storia importante che li tiene insieme, anche se co alti e bassi, fino al settimo episodio della nona stagione, quando Valerie decide di lasciare Beverly Hills. Intreccia una relazione anche con Colin Robins, ex fidanzato di Kelly, un artista ma al tempo stesso cocainomane che finisce dopo circa un anno in prigione, lasciando Valerie piena di debiti, da pagare a causa sua. Nella settima stagione si innamora di un uomo, un ricco e maturo consulente finanziario, che prima la seduce e poi la lascia, poich\u00e9 in realt\u00e0 lui \u00e8 un uomo sposato. Per questo motivo Valerie inventa una fittizia gravidanza ed un finto aborto per estorcere a quest'uomo circa 100.000 dollari, per poter finalmente risollevare dalla crisi il suo locale il Peach Peat by night, che sta affrontando momenti critici a causa della concorrenza. Intrattiene ancora altre relazioni con Tom, un amico di Buffalo e con un attore che le far\u00e0 varcare la soglia di Hollywood. La sua ultima relazione basata su scopi economici, \u00e8 quella con Noah, che quando scopre la vera natura di Valerie, decide di lasciarla definitivamente per stare insieme a Donna. Da questo momento si reinnamora di David, ed andr\u00e0 a vivere con lui per quasi un anno. Non ha un rapporto solido con sua madre. In realt\u00e0 non riesce a perdonarle di non averla protetta, quando a poco pi\u00f9 di undici anni suo padre, di notte, entrava nella sua camera da letto e la violentava. Incubo che \u00e8 durato fino a quando Valerie decide di porre fine a questo strazio, uccidendo l'uomo e inscenando poi un finto suicidio, che riveler\u00e0 a sua madre solo cinque anni dopo. Combatte con questo orrendo ricordo per tanti anni. Il suo comportamento cattivo nei confronti degli altri \u00e8 scaturito dai traumi che Valerie ha dovuto affrontare da bambina. Dopo aver incolpato sua madre di essere una delle cause della sua tremenda sofferenza, la tradisce andando a letto con il suo patrigno. Valerie confesser\u00e0 a sua madre la verit\u00e0 riguardo al suicidio di suo padre. Lei all'inizio scossa, minaccia di denunciarla alla polizia, fino a quando non sar\u00e0 lei stessa ad incitarla a dimenticare quanto successo e di non dover denunciare se stessa per il senso di colpa. Alla fine Valerie reinstaura un buon rapporto con sua madre Abby, decidendo di ritrasfersi da lei a Buffalo, dopo l'ennesima lite con i suoi amici, che per\u00f2 porr\u00e0 anche fine all'odio che c'\u00e8 tra lei e Kelly e alla diffidenza che nutrono gli altri nei suoi confronti. L'attrice Tiffani-Amber Thiessen \u00e8 tornata a vestire i panni di Valerie Malone nell'episodio conclusivo della serie, \"Addio Beverly Hills\", come Special Guest Star, con il nome di Tiffani Theissen. Valerie \u00e8 stato in assoluto uno dei personaggi-protagonisti, pi\u00f9 importanti del grande fenomeno Beverly Hills, 90210. Ha trasformato l'attrice Tiffani-Amber Thiessen nel corso degli anni '90 in un vero e proprio sex-simbol. Tiffani-Amber Thiessen nel 2008 ha rifiutato di reinterpretare Valerie Malone nel nuovo spin-off \"90210\".\nNat Bussichio.\nNat Bussichio (interpretato da Joe E. Tata; stagioni 6-10, ricorrente stagioni 1-5) \u00e8 il proprietario e gestore del \"Peach Pit\", nonch\u00e9 il comproprietario del night club \"After Dark\". Brandon Walsh ha lavorato come cameriere al Peach Pit per diversi anni, sviluppando, sia lui sia i suoi amici, una profonda amicizia nei confronti di Nat. Grazie a Dylan McKay, Nat desiste dal vendere il Peach Pit, dopo aver avuto un infarto per il troppo lavoro. \u00c8 stato un attore cinematografico negli anni Sessanta e all'epoca aveva avuto una relazione con Jonie, un'attrice sua collega. Nat e Jonie si ritrovano diversi anni dopo e con la complicit\u00e0 dei ragazzi si rimettono insieme per poi sposarsi e avere anche un figlio.\nClare Arnold.\nClare Arnold (interpretata da Kathleen Robertson; stagioni 6-7, ricorrente stagioni 4-5) \u00e8 la giovane figlia del Rettore della California University, frequentata da Brandon e il resto della compagnia, ed \u00e8 un anno pi\u00f9 piccola degli altri. Dopo avere tentato a lungo e invano di sedurre Brandon, Clare ha delle avventure sentimentali con quasi tutti i personaggi maschili della serie, soprattutto David e Steve. Lascia la serie alla fine della settima stagione per trasferirsi a Parigi con il padre.\nRay Pruit.\nRay Pruit (interpretato da Jamie Walters; stagione 6, ricorrente stagione 5, guest stagione 7) \u00e8 un giovane cantautore che si mantiene lavorando come operaio e cattura l'attenzione di Donna, con cui rimane fidanzato per un anno. Tuttavia le sue attitudini alla violenza e lo scarso controllo dei propri impulsi, finiscono per far terminare la storia. Rimarr\u00e0 ossessionato da Donna per lungo tempo. Cantante di punta del locale \"Peach Pit\", non resiste alla tentatrice Valerie, tentazione che gli costa molto cara visto che \u00e8 costretto ad abbandonare la citt\u00e0 per poter seguire la propria carriera musicale. Lascia la serie alla fine della sesta stagione.\nCarly Reynolds.\nCarly Reynolds (interpretata da Hilary Swank; stagione 8) \u00e8 una ragazza-madre, trasferitasi a Beverly Hills per trovare un lavoro e cominciare una nuova vita. Tenta in ogni modo di evitare relazioni sentimentali per non ferire pi\u00f9 suo figlio Zack, salvo poi innamorarsi di Steve, che l'aiuta a trovare lavoro e ad inserirsi nel gruppo. Tuttavia, Carly \u00e8 costretta a lasciare Beverly Hills con suo figlio per assistere suo padre malato.\nNoah Hunter.\nNoah Hunter (interpretato da Vincent Young; stagioni 8-10) \u00e8 l'erede di un'immensa fortuna, lasciatagli dal padre (che in seguito morir\u00e0 suicida). Il suo esordio nella serie avviene nel 1\u00ba episodio dell'ottava stagione quando durante una vacanza alle Hawaii conosce tutti i protagonisti. In seguito intreccia una tormentata relazione con Valerie rapporto che termina quando l'affascinante ragazza lo lascia per un uomo pi\u00f9 facoltoso. I due rimangono comunque ottimi amici, tanto che assieme gestiscono il locale Peach Pit by Night, ma i guai fra i due non finiscono qui. Infatti, a causa di una droga che il fratello di Noah mette nel bicchiere di Valerie, i due finiscono a letto assieme, e Noah in tribunale per tentato stupro. In seguito vive un'avventura con Gina, ma il suo principale interesse sentimentale rester\u00e0 sempre Donna, amore che subisce una piccola crisi quando la ragazza prova un sentimento per un modello di nome Wayne. Ha dei seri problemi di alcolismo, causati anche dalla morte del padre.\nJanet Sosna.\nJanet Sosna (interpretata da Lindsay Price; stagioni 9-10, ricorrente stagione 8) \u00e8 una giovane redattrice del \"Beverly Beat\", dove lavorano Brandon e Steve. Janet realizzer\u00e0 i propri sentimenti per Steve e lo sposer\u00e0 dandogli una figlia (Madeline). Dopo aver venduto il Beat, fonderanno un nuovo giornale insieme.\nMatt Durning.\nMatt Durning (interpretato da Daniel Cosgrove; stagioni 9-10) \u00e8 un giovane avvocato, proprietario di un ufficio nello stesso complesso in cui si trova la boutique di Kelly e Donna. Matt e Kelly hanno una relazione, messa seriamente in discussione quando Matt assume la difesa dell'uomo che ha molestato Kelly. Tuttavia Matt \u00e8 gi\u00e0 sposato con una donna che ha gravi problemi psichici. Alla fine Matt lascer\u00e0 Kelly all'uomo che lei ama maggiormente, cio\u00e8 Dylan McKay.\nGina Kincaid.\nGina Kincaid (interpretata da Vanessa Marcil; stagioni 9-10) arriva a Beverly Hills il giorno del ringraziamento, proprio quando Valerie lascia la citt\u00e0 per tornare a Buffalo e nello stesso giorno in cui Dylan, rientra a casa dopo un lungo viaggio in giro per il mondo. Cugina di Donna Martin, Gina scopre che il padre, creduto morto anni prima, \u00e8 in realt\u00e0 il Dr.Martin (il padre di Donna), cosa che crea un certo conflitto tra la sorellastra e Felice Martin (la mamma di Donna). La signora infatti pur di mantenere il segreto, ricatta Gina offrendole un enorme cifra di denaro. Comunque sia la determinazione e la volont\u00e0 di riallacciare i rapporti con il padre non fermano Gina, che all'insaputa di Felice si incontra con il Dr.Martin per svolgere esercizi di ginnastica. La favola dura poco per\u00f2 visto che l'uomo muore tra le braccia di Gina a causa di un infarto. Per quanto riguarda l'amore, dopo un'avventura con Noah, Gina intreccia relazioni con David e Dylan, storia tormentata che termina quando la donna scopre il tradimento con la rivale Kelly. Gina abbandona Beverly Hills il giorno del funerale del padre di Donna, viene comunque ricordata nelle puntata finale della serie prima da David e Dylan che durante la festa di addio al celibato la definiscono la ragazza pi\u00f9 brava a fare sesso e poi da Donna quando cita i biglietti degli inviti a nozze."}
{"id": "1767093", "revid": "767487", "url": "https://it.wikipedia.org/wiki?curid=1767093", "title": "Sincrociclotrone", "text": "Il sincrociclotrone \u00e8 un acceleratore di particelle per particelle cariche ed \u00e8 una evoluzione del ciclotrone. \nDescrizione.\nIl nome deriva dal fatto che il campo elettrico che accelera le particelle ha frequenza sincrona alla frequenza di rotazione delle particelle in movimento. Ci\u00f2 permette di ottenere una accelerazione maggiore poich\u00e9 il campo accelerante \u00e8 sempre parallelo alla velocit\u00e0 della particella in moto.\nUn'ulteriore evoluzione del sincrociclotrone \u00e8 il sincrotrone, un acceleratore circolare in cui il raggio \u00e8 costante e i campi elettrici e magnetici sono variabili."}
{"id": "1767094", "revid": "223320", "url": "https://it.wikipedia.org/wiki?curid=1767094", "title": "Scott Scanlon", "text": ""}
{"id": "1767095", "revid": "16033804", "url": "https://it.wikipedia.org/wiki?curid=1767095", "title": "Musique concrete", "text": ""}
{"id": "1767096", "revid": "223320", "url": "https://it.wikipedia.org/wiki?curid=1767096", "title": "Jesse Vasquez", "text": ""}
{"id": "1767098", "revid": "223320", "url": "https://it.wikipedia.org/wiki?curid=1767098", "title": "Ray Pruit", "text": ""}
{"id": "1767099", "revid": "223320", "url": "https://it.wikipedia.org/wiki?curid=1767099", "title": "Clare Arnold", "text": ""}
{"id": "1767100", "revid": "1272592", "url": "https://it.wikipedia.org/wiki?curid=1767100", "title": "Rice", "text": ""}
{"id": "1767101", "revid": "223320", "url": "https://it.wikipedia.org/wiki?curid=1767101", "title": "Carly Reynolds", "text": ""}
{"id": "1767102", "revid": "223320", "url": "https://it.wikipedia.org/wiki?curid=1767102", "title": "Noah Hunter", "text": ""}
{"id": "1767103", "revid": "223320", "url": "https://it.wikipedia.org/wiki?curid=1767103", "title": "Janet Sosna", "text": ""}
{"id": "1767105", "revid": "326822", "url": "https://it.wikipedia.org/wiki?curid=1767105", "title": "Gina Kincaid", "text": ""}
{"id": "1767106", "revid": "223320", "url": "https://it.wikipedia.org/wiki?curid=1767106", "title": "Matt Durning", "text": ""}
{"id": "1767107", "revid": "326822", "url": "https://it.wikipedia.org/wiki?curid=1767107", "title": "Cindy Walsh", "text": ""}
{"id": "1767109", "revid": "124597001", "url": "https://it.wikipedia.org/wiki?curid=1767109", "title": "La vita dell'Omo", "text": "La vita dell'Omo \u00e8 un sonetto in dialetto romanesco composto da Giuseppe Gioachino Belli il 18 gennaio 1833.\nVersione in prosa.\nQuesta \u00e8 la vita dell'uomo: nove mesi passati nella puzza dell'utero materno, poi appena nato essere avvolto nelle fasce (\"in fasciola\"), continuamente sbaciucchiato (\"sbasciucchi\"), da chiunque capiti: con la pelle ricoperta dalle croste lattee (\"latt\u00ecme\"), piangere a lungo e disperatamente (\"llagrimoni\"): poi cresciuto, essere tenuto al laccio con una cinghia per non cadere in terra quando s'impara a camminare, essere relegato dentro un girello (\"crino\") con una vesticciola, un cercine (\"torcola\") sul capo e un'imbragatura al posto dei calzoni. Poi comincia il tormento della scuola, imparare l'abbicci, essere frustato per punizione, tormentato dei geloni per il freddo, ammalarsi di rosolia, di scarlattina e di un accenno di vaiolo (\"vvormijjoni\") ed essere costretto a fare la cacca sul vasetto (\"la cacca a la ssediola\"). Poi viene il momento di lavorare (\"ll\u2019arte\"), rispettare il digiuno, faticare per tirare avanti, pagare l'affitto (\"la piggione\") di casa, andare in carcere, sopportare le angherie del governo, andare a finire in ospedale, essere assillato dai debiti e fare esperienze sessuali; sotto il sole in estate e sotto la neve d'inverno...Ma alla fine, che Dio ci benedica, finalmente arriva la Morte e tutto finisce nell'Inferno.\nCommento.\nLa fine della Roma papale.\nAncora una volta G.G. Belli affronta in questo sonetto il tema del contrasto tra ragione e religione. Imbevuto di cultura illuminista Belli non poteva non rendersi conto della profonda crisi di valori della Roma papale, tra Sette e Ottocento, tra Rivoluzione francese e Unit\u00e0 d'Italia, giunta ormai al bivio definitivo del suo rinnovamento o della sua caduta.\nNello stesso tempo la mancanza di una visione ottimistica del futuro convinceva Belli, con il distacco dell'antropologo ammirato della filosofia e della vita della plebe romanesca, il \u00abprimordio fantastico\u00bb com'\u00e8 stato definito, che ormai il nuovo mondo si sarebbe diviso tra \u00abcattolici od atei\u00bb.\nL'inferno.\n\u00c8 il \"filosofo plebeo\", blasfemo ed insieme cattolico, della \"Vita dell'omo\" che coglie come nella Roma del Papa Re, lo stato pi\u00f9 arretrato d'Europa, dove vive il suo inferno quotidiano, la Chiesa abbia perso il suo messaggio di consolazione e di speranza prospettando solo la prossima venuta di un altro inferno per chi non crede pi\u00f9 in lei.\nQuindi morte e inferno vanno assieme e la morte non \u00e8 la fine della sofferenza, voluta dalla misericordia divina, di una misera esistenza ma l'inizio di una nuova e peggiore miseria in un al di l\u00e0 concepito e immaginato a fosche tinte materiali:\nD'altra parte l'alter-ego dialogante del filosofo plebeo proprio in vista di ci\u00f2 che aspetta l'uomo in quella \"locanda\" infernale dopo la morte, consiglia di non stare troppo a lamentarsi delle sofferenze della vita dell\"'omo\":\nAnzi bisogna esser grati a Dio:\nperch\u00e9 su questa terra puoi godere delle soddisfazioni animalesche che rendono meno ingrata la vita quotidiana di fronte a quella che ti aspetta nell'al di l\u00e0.\nNon c'\u00e8 quindi scampo nella vita dell'uomo: anzi le sofferenze cominciano ancor prima di nascere quando si sta nel puzzolente utero materno e non finiscono neppure con la morte quando ci aspetta l'altrettanto sgradevole ambiente che \u00e8 l'inferno. La stessa vita umana \u00e8 un continuo inferno per cui la morte, grazie a Dio, appare come una liberazione beffarda che dura quel tanto che ci separa dall'altro eterno inferno che ci propina lo stesso misericordioso Padreterno.\nIl filosofo plebeo.\nIl critico della letteratura italiana Samon\u00e0 ha evidenziato come nella \"Vita dell'Omo\" \u00abnon \u00e8 leggendo la Bibbia\u00bb che Belli si convince della irridente misericordia divina della morte, finta liberazione dall'inferno quotidiano ma egli \u00abha conosciuto la violenza teocratica immergendosi nella vita quotidiana della sua citt\u00e0\u00bb e con toni dolorosi ed insieme umoristici descrive quella \u00absoffocante quotidianit\u00e0\u00bb risalendo a grado a grado nella vita dell'uomo, sino ad arrivare \u00aballa fonte dei mali\u00bb, sino a Dio.\nIl filosofo plebeo che osserva come:\nnon \u00e8 quindi cos\u00ec sprovveduto se richiama nella sua ingenua spontaneit\u00e0 l'accusa kierkegaardiana di un Dio supremo tentatore.\nChiaro e inesorabile il pessimismo del Belli costruito nel ritmo della poesia senza aggettivi con una serie incalzante di piccoli, e grandi fastidi, piccole e grandi sventure che amareggiano l'esistenza.\nIl pessimismo.\n\u00c8 stato spesso accostato il pessimismo del Belli a quello di un altro suddito del Papa Re: Giacomo Leopardi, angosciato dall'arretratezza degli uomini del suo tempo e per nulla speranzoso nelle \"magnifiche sorti e progressive\" che offriva come riscatto la storia intesa romanticamente.\nNon \u00e8 questa la storia del popolo romano del Belli che vive nell'immobilit\u00e0 del tempo presente non dissimile da quello passato. Si pu\u00f2 ridere del sovrano e insultarlo, persino bestemmiarlo, ma questo, come Dio, non risponde se non come fanno i potenti, senza dare nessuna spiegazione, se non richiamando il suo potere, e angariando i comuni mortali condannandoli all'immutabilit\u00e0 di una condizione umana che non cambier\u00e0 neppure dopo la morte.\nNon c'\u00e8 nessuna speranza di redenzione perch\u00e9 chi dovrebbe operarla \u00e8 un popolo che non teme, insultando, di dire la verit\u00e0 ma inetto e spregevole tanto quanto chi lo comanda.\nSi \u00e8 quindi parlato di un \"nihilismo\" radicale in Belli che lo porter\u00e0 su posizioni reazionarie mentre Leopardi, con la sua \"morale della compassione\" continuer\u00e0 a sperare nella solidariet\u00e0 umana che nasce dal comune dolore dell'esistenza."}
{"id": "1767110", "revid": "38120", "url": "https://it.wikipedia.org/wiki?curid=1767110", "title": "Jim Walsh (personaggio)", "text": ""}
{"id": "1767111", "revid": "223320", "url": "https://it.wikipedia.org/wiki?curid=1767111", "title": "Nat Bussichio", "text": ""}
{"id": "1767113", "revid": "287204", "url": "https://it.wikipedia.org/wiki?curid=1767113", "title": "ORP Warszawa (cacciatorpediniere 1970)", "text": "Il cacciatorpediniere lanciamissili ORP Warszawa ex Spravedlivyj \u00e8 stata un'unit\u00e0 prima della Marina Sovietica e successivamente della Marina polacca\nSpravedlivyj.\nLa costruzione dell'unit\u00e0, appartenente alla Classe Kotlin, \u00e8 avvenuta nei Cantieri Navali \u017ddanov di Leningrado nella Russia sovietica. Lo scafo venne impostato il 25 dicembre 1954, il varo avvenne il 12 aprile 1956 e l'unit\u00e0 entr\u00f2 in servizio nella Marina Sovietica il successivo 27 dicembre con il nome \"Spravedlivyj,\" che in russo significa \"giusto\" e venne inquadrata nella Flotta del Baltico.\nLa nave che all'origine era equipaggiata con un armamento esclusivamente artiglieresco ed antisommergibile, nel 1970 venne trasformata in unit\u00e0 missilistica con l'installazione dei missili Volna-M per la difesa antiaerea a lungo raggio, mentre per la lotta antisommergibile vennero installati 2 lanciarazzi multipli a 12 canne RBU-6000. Al termine dei lavori la nave venne ceduta alla Polonia.\nORP Warszawa.\nLa nave entr\u00f2 a far parte della Marina polacca il 25 giugno 1970 e ribattezzata ORP \"Warszawa\", venne inquadrata nella 3\u00aa Flottiglia Navale di base a Gdynia. I lavori di ammodernamento erano stati eseguiti in Unione Sovietica secondo le specifiche del Progetto 56AE, una variante del Progetto 56A per le unit\u00e0 vendute all'estero. Lo \"Spravedlivyj\" fu l'unico ad essere ceduto ad una marina straniera. Diventata ormai obsoleta la nave venne posta in disarmo il 31 gennaio 1986. Durante il suo servizio con la bandiera polacca la nave si \u00e8 recata in visita a porti dell'Unione Sovietica, della Finlandia, della Gran Bretagna, della Francia, della Danimarca e della Svezia. Nel 1987 per la sua sostituzione la Polonia ottenne in prestito dai sovietici un cacciatorpediniere della classe Kashin che venne a sua volta ribattezzato \"Warszawa\". L'ultimo comandante dell'unit\u00e0, Jerzy W\u00f3jcik sarebbe stato il primo comandante del nuovo ORP \"Warszawa\".\nNome.\nNella storia della Marina Polacca questa \u00e8 stata la seconda unit\u00e0 a portare il nome Warszawa in onore della capitale polacca. La prima unit\u00e0 con questo nome era stata un monitore che fece parte della Flottiglia fluviale della Vistola prestando servizio dal 1920 al 1939.\nSuccessivamente il nome venne data ad un ex cacciatorpediniere sovietico, lo \"Smelyj\" della classe Kashin Mod che la Polonia ottenne in prestito dai sovietici nel 1987 ed entrato in servizio il 9 gennaio 1988. La nave venne ceduta a titolo definitivo alla Polonia nel 1992-93 come risarcimento di debiti che la Russia aveva nei confronti della Polonia, insieme ai sottomarini ORP \"Dzik\" e ORP \"Wilk\", due battelli classe Foxtrot ed \u00e8 rimasta in servizio fino al 5 dicembre 2003, quando venne collocata in riserva ed \u00e8 attualmente ancorata nel porto di Gdynia in parziale stato di smantellamento."}
{"id": "1767114", "revid": "256896", "url": "https://it.wikipedia.org/wiki?curid=1767114", "title": "Tabernacolo di San Sisto papa", "text": "Il Tabernacolo di San Sisto papa si trova in angolo tra via del Sole e via delle Belle Donne a Firenze, dove converge anche via della Spada.\nSi tratta di uno dei tabernacoli pi\u00f9 grandi della citt\u00e0, con un affresco trecentesco di \"San Sisto papa tra san Giovanni Battista e santa Caterina d'Alessandria\", racchiuso in un'edicola con una piccola tettoia spiovente e due mensole in pietra alla base. L'affresco, deteriorato nella parte inferiore, \u00e8 attribuito a Niccol\u00f2 di Tommaso. Su un lato dell'edicola si trova anche un piccolo scomparto con sportellino usato per conservare le offere e l'olio per i lumi.\nVia del Sole deve il suo nome al sole contenuto nell stemma del quartiere di Santa Maria Novella, infatti porta alla piazza della basilica."}
{"id": "1767124", "revid": "6923", "url": "https://it.wikipedia.org/wiki?curid=1767124", "title": "Provvedimenti collegati", "text": "I provvedimenti collegati, ai sensi della legge italiana, sono dei disegni di legge che contengono interventi connessi alla realizzazione di una manovra finanziaria tramite una legge finanziaria (ora legge di stabilit\u00e0).\nStoria.\nI provvedimenti collegati sono stati introdotti con la legge 1988, n. 362 che ha riformato la legge 1978, n. 468.\nL'ultima modifica sul tema \u00e8 stata apportata infine dalla L. 1999, n. 208, la quale fissa al 15 novembre il termine per la presentazione di tali disegni di legge in Parlamento da parte del Governo e sancisce il superamento del cosiddetto \"provvedimento collegato di sessione\", esaminato congiuntamente con il disegno di legge di bilancio e di legge finanziaria.\nCaratteristiche.\nI disegni di legge collegati devono attenere a settori di intervento precedentemente indicati nel documento di programmazione economica finanziaria (DPEF) e devono avere contenuto omogeneo; in altre parole, i provvedimenti collegati attuano modifiche e riforme in particolari settori."}
{"id": "1767146", "revid": "587852", "url": "https://it.wikipedia.org/wiki?curid=1767146", "title": "Super Aguri SA08A", "text": "La Super Aguri SA08A \u00e8 stata una monoposto sportiva di Formula 1, costruita dal team giapponese Super Aguri per la stagione 2008. \u00c8 stata utilizzata dai piloti della scuderia nei primi quattro gran premi, prima del ritiro della squadra a causa di problemi economici.\nPiloti.\nI piloti che hanno portato in gara la vettura sono stati Takuma Sat\u014d e Anthony Davidson, titolari anche nella stagione 2007. L'annuncio ufficiale \u00e8 stato dato dalla squadra con un comunicato il 10 marzo 2008.\nScheda tecnica.\nI dati sono ricavati dal sito ufficiale della scuderia."}
{"id": "1767148", "revid": "648716", "url": "https://it.wikipedia.org/wiki?curid=1767148", "title": "Antonio Maria Esquivel", "text": "Biografia.\nAntonio Mar\u00eda Esquivel y Su\u00e1rez de Urbina nacque a Siviglia, in Andalusia, dove frequent\u00f2 la locale Accademia di Belle Arti subendo l'influsso dello stile del famoso pittore del barocco sivigliano Bartolom\u00e9 Esteban Murillo.\nTrasferitosi a Madrid nel 1831 vi frequent\u00f2 la Real Academia de Bellas Artes de San Fernando dove entr\u00f2 subito a far parte dell'ambiente intellettuale madrileno fondando nel 1837 il \"Liceo artistico e letterario\" insegnandovi Anatomia, materia che pi\u00f9 tardi insegner\u00e0 anche alla Real Academia de Bellas Artes de San Fernando scrivendo anche nel 1848 il \"Tratado de Anatom\u00eda Pict\u00f3rica\" il cui manoscritto si conserva al Museo del Prado a Madrid. Abile disegnatore il suo stile fu contrassegnato dall'amore per il dettaglio. Ader\u00ec alla corrente storicistica all'interno del movimento cosiddetto dell'\"eclettismo\" allora imperante.\nNel 1839 soffr\u00ec di una grave malattia agli occhi che si risolse nel 1840 col sostegno dei suoi compagni del Liceo artistico e letterario.\nEbbe diversi riconoscimenti ufficiali e nel 1843 fu nominato pittore di corte e accademico di San Fernando nel 1847. Fu socio fondatore della Societ\u00e0 protettrice delle Belle Arti.\nMor\u00ec a Madrid il 9 aprile 1857 all'et\u00e0 di 52 anni. Due suoi figli: Carlos Maria e Vicente furono anch'essi pittori.\nLa citt\u00e0 di Siviglia nel 2006 gli ha dedicato una mostra antologica."}
{"id": "1767150", "revid": "385363", "url": "https://it.wikipedia.org/wiki?curid=1767150", "title": "Campionato finlandese di calcio 2008", "text": ""}
{"id": "1767154", "revid": "287204", "url": "https://it.wikipedia.org/wiki?curid=1767154", "title": "Mike Wilds", "text": "Biografia.\nInizia a correre in Formula 3 nel 1972. Nel 1974 passa alla Formula 5000; a met\u00e0 della stagione la scuderia \"Dempster International Racing Team\" gli d\u00e0 l'opportunit\u00e0 di correre nella Formula 1, iscrivendolo al Gran Premio di Gran Bretagna, nel quale fallisce per\u00f2 la qualificazione al volante di una March. \u00c8 poi l'Ensign che lo iscrive a quattro gare. Si qualifica sono nell'ultima, il Gran Premio degli d'America Stati Uniti. Parte ventiduesimo e non viene classificato giungendo a nove giri dal vincitore, Carlos Reutemann. \nNel 1975, passa alla BRM con la quale corre i due gran premi sudamericani di inizio stagione. In entrambi i casi non vede la bandiera a scacchi dopo essere partito ventiduesimo.\nNel 1976 Wilds ripassa in F5000, prima di ritrovare un volante di F1 presso la scuderia \"Team P.R. Reilly\" che schiera una Shadow al Gran Premio di Gran Bretagna. Non si qualifica.\nCorre ancora per qualche stagione in Formula 2 e Formula Aurora. Nel 1995 diviene campione di corse su vetture storiche."}
{"id": "1767157", "revid": "104458", "url": "https://it.wikipedia.org/wiki?curid=1767157", "title": "Laure Pequegnot", "text": "Forte slalomista in attivit\u00e0 tra la met\u00e0 degli anni novanta e i primi anni del decennio successivo, fu in grado in carriera di aggiudicarsi tre vittorie in Coppa del Mondo, una Coppa del Mondo di slalom speciale, una medaglia d'argento olimpica e una medaglia di bronzo iridata.\nBiografia.\nStagioni 1993-2001.\nLa Pequegnot, originaria dell'Alpe d'Huez, debutt\u00f2 in campo internazionale ai Mondiali juniores del 1993; l'anno dopo, sempre nella rassegna iridata giovanile, vinse la medaglia d'oro nello slalom speciale e, il 19 dicembre, ottenne il primo podio in Coppa Europa, a Gressoney-La-Trinit\u00e9 nella medesima specialit\u00e0 (3\u00aa). Esord\u00ec in Coppa del Mondo il 27 novembre 1994, a Park City, con un 20\u00ba posto in slalom speciale.\nL'8 dicembre 1997 conquist\u00f2 la prima vittoria in Coppa Europa, a Piancavallo in slalom speciale, e ai successivi XVIII Giochi olimpici invernali di , suo esordio olimpico, non concluse la prova nella medesima specialit\u00e0. A Vail/Beaver Creek 1999 e Sankt Anton am Arlberg 2001, sue prime presenze iridate, non complet\u00f2 gli slalom speciali; in Coppa del Mondo il 14 gennaio 2001 a Flachau ottenne il primo podio, 2\u00aa sempre in slalom speciale.\nStagioni 2002-2006.\nNella stagione 2001-2002 conquist\u00f2 la prima vittoria in Coppa del Mondo, il 22 novembre 2001 a Copper Mountain in slalom speciale, partecip\u00f2 ai XIX Giochi olimpici invernali di , dove la sciatrice francese ottenne la medaglia d'argento nello slalom speciale e fu 33\u00aa nello slalom gigante, e a fine stagione ottenne il suo miglior piazzamento nella classifica generale di Coppa del Mondo (9\u00aa) e si aggiudic\u00f2 la Coppa del Mondo di slalom speciale con 79 punti di vantaggio su Kristina Koznick.\n7\u00aa nello slalom speciale iridato di Sankt Moritz 2003, due anni dopo in occasione dei Mondiali di Bormio/Santa Caterina Valfurva, sua ultima presenza iridata, vinse la medaglia di bronzo nella gara a squadre e non concluse lo slalom speciale. Nel 2006 ottenne l'ultima vittoria, nonch\u00e9 ultimo podio, in Coppa Europa (il 31 gennaio a La Plagne in slalom speciale), partecip\u00f2 ai XX Giochi olimpici invernali di , sua ultima presenza olimpica (non complet\u00f2 lo slalom speciale), e prese il via per l'ultima volta a una gara di Coppa del Mondo, lo slalom speciale di \u00c5re del 17 marzo (13\u00ba). In seguito ; l'ultima gara disputata dalla Pequegnot fu lo slalom gigante di Villard-de-Lans del 2 aprile, valido per i Campionati francesi 2006 e chiuso dalla Pequegnot al 26\u00ba posto.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale\nCoppa Europa.\nCoppa Europa - vittorie.\nLegenda:\nSL = slalom speciale\nNor-Am Cup.\nNor-Am Cup - vittorie.\nLegenda:\nSL = slalom speciale"}
{"id": "1767159", "revid": "39900", "url": "https://it.wikipedia.org/wiki?curid=1767159", "title": "Laure P\u00e9quegnot", "text": ""}
{"id": "1767169", "revid": "729019", "url": "https://it.wikipedia.org/wiki?curid=1767169", "title": "Eddie Keizan", "text": "Carriera.\nDopo vari successi automobilistici nelle categorie sport, Keizan corse il Campionato Sudafricano di Formula 5000, che vinse.\nSuccessivamente partecip\u00f2 ai Gran Premi del Sud Africa dal 1973 al 1975 con vetture Tyrrell e Lotus private. Il suo miglior risultato in gara fu il tredicesimo posto nell'edizione 1975 alla guida di una Lotus 72D del Team Gunston.\nDopo la Formula 1 corse in campionati Turismo e fond\u00f2 un'azienda produttrice di cerchi in lega."}
{"id": "1767173", "revid": "183694", "url": "https://it.wikipedia.org/wiki?curid=1767173", "title": "Emil Sax", "text": "Biografia.\nDeputato fino al 1879 e professore all'universit\u00e0 tedesca di Praga fino al 1893, appartenne alla scuola psicologica austriaca. Fu tra i primi ad applicare la teoria dell'utilit\u00e0 marginale allo studio della finanza pubblica.\nOpere.\nFra le sue opere:"}
{"id": "1767174", "revid": "1573940", "url": "https://it.wikipedia.org/wiki?curid=1767174", "title": "Torre in via dello Sprone", "text": "La torre in via dello Sprone si trova in una corte interna in via dello Sprone 1/6 a Firenze.\nDescrizione.\nLa torre, che si trova nell'area della casa progettata da Giovanni Michelucci, si eleva per cinque piani, con all'ultimo una loggetta coperta a doppio spiovente.\nNella muratura, oggi intonacata, sono stati lasciati a vista alcuni elementi architettonici, come resti di archi, monofore e parti dell'originario rivestimento a filaretto in pietraforte, le cui cave si trovavano nel vicino giardino di Boboli. Sul lato breve si notano due monofore sovrapposte (di cui una con arco e architrave) di dimensione variabile, e un grande portale che un tempo doveva fungere da accesso, oggi tamponato.\nIl lato nord invece presenta al piano terreno una piccola finestra inginocchiata, posteriore alla seconda met\u00e0 del XVI secolo, ed alcune piccole aperture rettangolari o ad arco, tipiche nelle loro ridotte dimensioni dell'architettura militare delle case-torri del XIII-inizio XIV secolo. Oggi vi si trovano abitazioni private."}
{"id": "1767181", "revid": "339392", "url": "https://it.wikipedia.org/wiki?curid=1767181", "title": "Ciciu del Villar", "text": ""}
{"id": "1767182", "revid": "42081", "url": "https://it.wikipedia.org/wiki?curid=1767182", "title": "San Pietro di Ponte", "text": ""}
{"id": "1767185", "revid": "287204", "url": "https://it.wikipedia.org/wiki?curid=1767185", "title": "Riquadratura", "text": "La riquadratura \u00e8 una tecnica effettuata sul piazzale della cava per riquadrare il blocco di marmo, cio\u00e8 sezionarlo se troppo grande e dargli forme regolari. Questo lavoro poteva richiedere molte ore e alti costi. Quando non era entrato in uso il filo elicoidale (una vera e propria rivoluzione nel mondo dell'industria marmifera) si utilizzavano grandi seghe rudimentali mosse con la forza delle braccia di due uomini. Non era tanto la dentellatura ma piuttosto la rena e l'acqua versate durante il taglio che facevano s\u00ec che si potesse praticare dapprima un'incisione e quindi il completo, graduale, distacco. Gi\u00e0 in uso in epoca pre-cristiana (nell'Impero Romano veniva effettuata dai \"sectores serraii\") continu\u00f2 per secoli anche oltre il 1700, dove gi\u00e0 in molti si avvalevano delle segherie ad acqua."}
{"id": "1767189", "revid": "1573940", "url": "https://it.wikipedia.org/wiki?curid=1767189", "title": "Torre in via de' Cerretani", "text": "La Torre in via de' Cerretani si trova al numero 2, vicinissimo alla torre dei Marignolli alla quale era collegata da un edificio medievale pi\u00f9 basso.\nDescrizione.\nLa torre ha un rivestimento in bozze regolari a vista al pian terreno, con quelle d'angolo pi\u00f9 grandi, che nei piani superiori diventa il tipico filaretto.\nAl pian terreno si apre un portale pi\u00f9 tardo, con arco inquadrato da una cornice architravata con doppia mensola, ed un'apertura ad arco per botteghe o laboratori, oggi ancora occupato da un esercizio commerciale.\nAl primo piano, oltre una sottile cornice marcapiano ed alcune aperture rettangolari di forma irregolare (una tamponata) si trovano due monofore di uguali dimensioni, mentre ai piani superiori sono presenti coppie di aperture rettangolari, in asse con le sottostanti.\nOggi vi si trova una struttura alberghiera."}
{"id": "1767195", "revid": "339392", "url": "https://it.wikipedia.org/wiki?curid=1767195", "title": "Giuliano (imperatore)", "text": ""}
{"id": "1767196", "revid": "287204", "url": "https://it.wikipedia.org/wiki?curid=1767196", "title": "Scriba rosso", "text": "Lo Scriba rosso o Scriba seduto \u00e8 uno dei pi\u00f9 importanti esempi di arte egizia dell'Antico Regno. Si tratta di una statua in pietra calcarea dipinta raffigurante uno scriba all'opera. La scultura venne scoperta a nord del \"Corridoio delle Sfingi\" del Serapeo di Saqqara nel novembre 1850 dall'egittologo francese Auguste Mariette. Attualmente fa parte della collezione di antichit\u00e0 egiziane del Louvre ed \u00e8 la pi\u00f9 celebre di una serie di \u00abscribi\u00bb tra cui \u00e8 anche famoso quello del Museo del Cairo.\nDescrizione.\nLo \"Scriba rosso\", alto circa 54\u00a0cm, indossa un gonnellino bianco teso sulle ginocchia e tra le mani trattiene un papiro semiarrotolato. Le mani sono in posizione di scrittura e con tutta probabilit\u00e0 la destra teneva un pennello, ora perduto. Mani, dita e unghie della scultura sono finemente modellate.\nPer realizzare i capezzoli sono state applicate sull'ampio petto due piccole borchie di legno.\nLa rigidit\u00e0 del robusto corpo contrasta con il realismo del volto. Una cura particolare \u00e8 stata impiegata nella realizzazione degli occhi, composti di magnesite bianca screziata di rosso e di cristallo di rocca. Sul fondo del cristallo, uno strato di materiale organico serve contemporaneamente da colorante dell'iride e da adesivo.\nGli occhi sono tenuti in sede da due fermagli di rame. Le sopracciglia vennero realizzate con una sottile pennellata di pittura organica scura.\nIdentificazione e datazione dell'opera.\nL'identit\u00e0 dello scriba di Saqqara \u00e8 tuttora ignota; certi indizi alla base della statua suggeriscono che facesse parte di una scultura pi\u00f9 grande, oggi scomparsa, che avrebbe dovuto portare il nome e i titoli del personaggio. L'insolita postura potrebbe essere prerogativa dei membri della famiglia reale.\nLa scultura viene tradizionalmente attribuita alla IV dinastia ed \u00e8 di solito associata alla persona di Pehernefer; certi caratteri stilistici (labbra insolitamente sottili, petto ampio e postura del tronco) supporterebbero questa teoria.\nLa datazione stessa rimane dubbia in quanto \u00e8 stata suggerita anche la VI dinastia. Un indizio a favore di una data pi\u00f9 arretrata potrebbe giungerci dalla posizione \"di scrittura\" dello scriba che \u00e8 tipica delle opere anteriori alla V dinastia; in tempi successivi, infatti, sono prevalenti gli esempi di scribi in posa \"di lettura\"."}
{"id": "1767197", "revid": "155634", "url": "https://it.wikipedia.org/wiki?curid=1767197", "title": "Serie A1 1989-1990 (pallacanestro femminile)", "text": "Il campionato di Serie A1 di pallacanestro femminile 1989-1990 \u00e8 stato il cinquantanovesimo organizzato in Italia.\nLe sedici squadre partecipano ad un girone all'italiana, con partite di andata e ritorno. Le squadre classificatesi tra il primo e l'ottavo posto vengono ammesse ai quarti di finale dei play-off per lo scudetto, che vengono disputati al meglio delle tre partite, come le semifinali; le finali sono disputate al meglio delle cinque gare. Le ultime tre retrocedono in Serie A2.\nL'Unicar Cesena vince il suo primo titolo, battendo in cinque gare di finale la Pool Comense. Le campionesse uscenti dell'Enimont Priolo si classificano al quinto posto."}
{"id": "1767198", "revid": "486946", "url": "https://it.wikipedia.org/wiki?curid=1767198", "title": "Estel Vicenza", "text": ""}
{"id": "1767199", "revid": "339392", "url": "https://it.wikipedia.org/wiki?curid=1767199", "title": "Enimont Priolo", "text": ""}
{"id": "1767200", "revid": "156341", "url": "https://it.wikipedia.org/wiki?curid=1767200", "title": "Saturnia Viterbo", "text": ""}
{"id": "1767201", "revid": "68105", "url": "https://it.wikipedia.org/wiki?curid=1767201", "title": "Transizione democratica spagnola", "text": ""}
{"id": "1767202", "revid": "2078053", "url": "https://it.wikipedia.org/wiki?curid=1767202", "title": "Apprendistato professionalizzante", "text": "Il contratto di apprendistato professionalizzante \u00e8 stato istituito con il D.Lgs 276/2003 (Riforma Biagi) per il conseguimento di una qualificazione attraverso una formazione sul lavoro e un apprendimento tecnico-professionale. Possono essere assunti, in tutti i settori di attivit\u00e0, con contratto di apprendistato professionalizzante, per il conseguimento di una qualificazione attraverso una formazione sul lavoro e la acquisizione di competenze di base, trasversali e tecnico-professionali, i soggetti di et\u00e0 compresa tra i diciotto anni e i ventinove anni (ossia chi non ha ancora compiuto 30 anni). Il contratto deve avere durata non superiore a sei anni, entro questo limite i contratti collettivi stabiliscono la durata in ragione del tipo di qualificazione da conseguire (come modificato dalla cosiddetta \"manovra d'estate 2008\", composta dal decreto legge 25 giugno 2008, n. 12 - convertito in Legge 6 agosto 2008, n. 133, insieme al Disegno di legge collegato).\nDescrizione.\nIl contratto di apprendistato professionalizzante deve avere forma scritta, contenente indicazione della prestazione oggetto del contratto, del piano formativo individuale, nonch\u00e9 della eventuale qualifica che potr\u00e0 essere acquisita al termine del rapporto di lavoro sulla base degli esiti della formazione aziendale od extra-aziendale.\nIl datore di lavoro ha possibilit\u00e0 di recedere dal rapporto di lavoro al termine del periodo di apprendistato, anche se permane il divieto per il datore di lavoro di recedere anticipatamente dal contratto di apprendistato in assenza di una giusta causa o di un giustificato motivo.\nLa regolamentazione dei profili formativi dell'apprendistato professionalizzante \u00e8 rimessa alle regioni e alle province autonome di Trento e Bolzano, d'intesa con le associazioni dei datori e prestatori di lavoro comparativamente pi\u00f9 rappresentative sul piano regionale e nel rispetto dei seguenti criteri e principi direttivi:"}
{"id": "1767204", "revid": "729019", "url": "https://it.wikipedia.org/wiki?curid=1767204", "title": "Alastair Hignell", "text": "Biografia.\nFrequent\u00f2 le scuole superiori e l'universit\u00e0 a Cambridge, e si distinse sia nel rugby XV che nel cricket, tanto che li pratic\u00f2 entrambi a livello internazionale. Prima ancora di laurearsi nel 1977 vantava gi\u00e0 presenze nella Nazionale inglese di rugby, con la quale aveva esordito in una combattuta partita a Brisbane contro l' due anni prima.\nAltern\u00f2 l'impegno rugbystico invernale (con il Bristol, in cui gioc\u00f2 nel ruolo di estremo) a quello crickettistico estivo (impegnato con la selezione del Gloucestershire, nel ruolo di battitore), mentre la sua attivit\u00e0 professionale era quella di insegnante a Bristol.\nDopo il ritiro dall'attivit\u00e0 agonistica nel 1983 divenne giornalista sportivo. Essendogli stata diagnosticata nel 2000 una forma di sclerosi multipla, \u00e8 da allora attivista e impegnato nella raccolta di fondi per la ricerca medica su tale malattia."}
{"id": "1767210", "revid": "110157", "url": "https://it.wikipedia.org/wiki?curid=1767210", "title": "Monte Rua", "text": "Il Monte Rua (416\u00a0m), situato nel comuni di Torreglia e Galzignano Terme e facente parte dei Colli Euganei \u00e8 l'elevazione sulla cui cima si erge il famoso Eremo.\nUna strada asfaltata e diversi sentieri portano in direzione dell'Eremo. Dal parcheggio prossimo alla cima \u00e8 inoltre possibile girare attorno alle mura e quindi godere di un panorama a 360\u00b0 dei Colli Euganei."}
{"id": "1767214", "revid": "92723", "url": "https://it.wikipedia.org/wiki?curid=1767214", "title": "Figlie del re", "text": "Le figlie del re (in francese: \"filles du roi\") furono donne francesi, numericamente tra le 700 e le 900 unit\u00e0, che tra il 1663 e il 1673 emigrarono in Nuova Francia sotto la sponsorizzazione monetaria di Re Luigi XIV, affinch\u00e9 potessero sposarsi e iniziare nuove famiglie, nel tentativo di popolare la colonia francese del Nordamerica.\nOrigine.\nNella Nuova Francia di met\u00e0 Seicento c'era una forte sproporzione tra uomini e donne, poich\u00e9 queste ultime erano tenute a pagare il viaggio in nave, e, perdipi\u00f9, ce n'erano ben poche che volessero volontariamente emigrare in un posto dal clima proibitivo. La Francia stessa aveva considerato il suo possedimento americano come un avamposto piuttosto che una colonia. Il governatore Jean Talon chiese al re di spedire almeno 500 ragazze al fine di correggere il problema. Il re accett\u00f2, ed anzi reclut\u00f2 il doppio del numero richiesto.\nIl titolo \"figlie del re\" non indicava parentele con il sovrano e nemmeno l'appartenenza al ceto nobiliare, anzi gran parte di queste donne, se non la totalit\u00e0, erano di estrazione popolana. Ricevettero dal re un aiuto finanziario, la dote che era necessaria a quel tempo per sposarsi, oltre al pagamento del viaggio in nave. Molte ragazze vennero reclutate negli orfanotrofi dell'\u00cele-de-France e della Normandia, erano considerate orfane per il fatto di aver perso un genitore, non necessariamente entrambi, qualcuna di loro li aveva entrambi ancora in vita.\nArrivo in Nuova Francia.\nIn totale 737 ragazze si sposarono in Nuova Francia, in gran parte con contadini e in qualche caso con soldati del reggimento Carignan-Sali\u00e8res.\nC'erano anche alcuni gruppi di donne non-francesi. Per esempio Marie de l'Incarnation scrisse che c'erano ragazze originarie dei Paesi Bassi, della Germania, della Spagna e del Portogallo. La gran parte delle ragazze provenivano dai ceti medi e bassi. La dote pi\u00f9 un certo grado di libert\u00e0 sociale furono sufficienti per attrarle in Nuova Francia.\nIntegrazione nella Nuova Francia.\nLe donne sbarcarono a Qu\u00e9bec, Trois-Rivi\u00e8res e Montr\u00e9al e molte di esse ebbero poca fatica a trovare un marito, dato che uomini scapoli gi\u00e0 le attendevano ai porti per corteggiarle. Se entrambe le parti erano soddisfatte, cercavano un notaio per ratificare il contratto di matrimonio ed erano sposati in poche settimane. Molte donne a un mese dal loro arrivo in Nuova Francia erano gi\u00e0 sposate.\nUno dei primi problemi delle ragazze fu l'adattamento alla vita agricola. Marie de l'Incarnation scrisse che erano prevalentemente ragazze di citt\u00e0 e poche di esse conoscevano i lavori di campagna, cosicch\u00e9 negli anni che seguirono vennero reclutate pi\u00f9 facilmente ragazze di campagna, ma tuttavia questo rimase un problema. Cos\u00ec Anne Gasnier, una donna di Qu\u00e9bec, fu designata per recarsi in Francia al fine di scegliere le candidate che presentassero il migliore potenziale d'adattamento alla nuova realt\u00e0. Si indirizz\u00f2 verso gli istituti di carit\u00e0, dove erano ricevute e alloggiate le orfane e le ragazze povere. Gli storici hanno messo in evidenza che almeno la met\u00e0 delle \"filles du Roi\" erano originarie di Parigi. Dopo l'\u00cele-de-France le province che contribuirono a questo movimento furono la Normandia, l'Aunis, il Poitou, la Champagne, la Piccardia, l'Orleanese e la Beauce. Sembrerebbe invece che l'Alsazia, la Linguadoca, il Delfinato, la Provenza, il Rossiglione, la Guascogna, il B\u00e9arn e la Contea di Foix non abbiano partecipato a questo movimento.\nCi furono circa 300 donne che non trovarono marito, per le pi\u00f9 disparate motivazioni. Qualcuna non part\u00ec mai per l'America, altre perirono nel viaggio, altre ancora fecero nuovamente rotta per il Vecchio Continente. Poche furono quelle che realmente non si sposarono."}
{"id": "1767223", "revid": "363629", "url": "https://it.wikipedia.org/wiki?curid=1767223", "title": "CineAlta", "text": "Con il termine CineAlta, la Sony commercializza una serie di telecamere professionali digitali ad alta definizione, dotate di molte caratteristiche delle cineprese in 35mm.\nIl marchio CineAlta.\nOltre alle telecamere, il marchio CineAlta contrassegna anche una serie di apparecchiature utilizzate nel processo della cinematografia digitale, come videoregistratori, video server e videoproiettore.\nAspetti tecnici del formato.\nLe telecamere CineAlta registrano su nastri HDCAM, dischi XDCAM e schede di memoria SxS. Sono disponibili diversi formati di ripresa, tra cui il 1920\u00d71080 a 24 fotogrammi per secondo e il 4K nativo ottenuto da sensore da 20 megapixel (Sony CineAlta F65).\nStoria e utilizzo nella cinematografia.\nNel 2000, George Lucas annunci\u00f2 che avrebbe girato il film ' completamente in digitale: sarebbe stato il primo film girato in questo modo. La Sony e la Panavision svilupparono un progetto comune per la produzione di una telecamera adatta: il risultato fu il primo prodotto CineAlta, la Sony HDW-F900, conosciuta anche come Panavision HD-900F.\nPer il successivo film della trilogia, \"\", fu usata una telecamera pi\u00f9 evoluta, la HDC-950, con una risoluzione maggiore e una resa dei colori migliorata. Il video ripreso nativamente in fu poi ridotto a un rapporto d'aspetto di 2,35:1, riducendo la risoluzione verticale a solo 817 delle 1080 linee disponibili. Esiste oggi un aggiuntivo anamorfico della Canon che permette di girare in 2,35:1 a risoluzione piena. Il primo film girato con questa tecnica \u00e8 stato \"Salvador - 26 anni contro\" di Manuel Herga, nel 2006.\n\"Arca russa\" fu ripreso usando una tecnica di registrazione non compressa, con una Sony HDW-F900. La registrazione fu fatta su un hard disk in grado di contenere 100 minuti di video, permettendo cos\u00ec la lavorazione del film, che \u00e8 costituito da un unico piano sequenza di 90 minuti. Furono fatti quattro tentativi di ripresa, tre dei quali interrotti per errori tecnici, mentre il quarto riusc\u00ec. Sul DVD del film ci sono degli extra che documentano la tecnologia utilizzata.\nAltri film girati con attrezzature CineAlta sono stati:"}
{"id": "1767224", "revid": "1573940", "url": "https://it.wikipedia.org/wiki?curid=1767224", "title": "Torre di via Sant'Elisabetta", "text": "La torre di via Sant'Elisabetta si trova al numero civico 15 dell'omonima via, nella parte pi\u00f9 antica del centro storico di Firenze, il nucleo della Florentia romana.\nDella torre non si hanno notizie storiche, anche perch\u00e9 l'isolato del quale fa parte era l'unico della zona a non appartenere ad alcuna consorteria familiare.\nAl pian terreno la torre presenta un paramento murario a grosse bozze di pietraforte, e un grande portale rettangolare non originale. Ai piani superiori le pietre si fanno via via pi\u00f9 piccole fino a diventare il tipico filaretto dell'edilizia medievale. Le aperture, una fila verticale di finestre rettangolari, non sono originali, ma grazie al paramento a vista \u00e8 possibile vedere le sagome delle originali monofore. Quella al primo piano \u00e8 particolarmente ampia e probabilmente veniva usata come accesso di sicurezza tramite scala, durante le lotte civili tra guelfi e ghibellini (XIII-XIV secolo). La seconda monofora ha un architrave monolitico e un piccolo arco di scarico.\nL'ultimo piano \u00e8 probabilmente ricostruito in epoca moderna, come anche la parte dell'abitazione a destra della torre, che ora fa parte del medesimo edificio."}
{"id": "1767226", "revid": "78273", "url": "https://it.wikipedia.org/wiki?curid=1767226", "title": "Segretario del partito", "text": ""}
{"id": "1767230", "revid": "6923", "url": "https://it.wikipedia.org/wiki?curid=1767230", "title": "Eugenio Elia Levi", "text": "Biografia.\nNono dei dieci figli di Giulio Giacomo Levi e Diamantina Pugliese, era fratello minore di Beppo Levi, anch'egli valente matematico. All'et\u00e0 di 21 anni, nel 1904, si laure\u00f2 alla Scuola Normale Superiore di Pisa discutendo, sotto la direzione di Luigi Bianchi, una tesi sulla teoria delle superfici a due dimensioni immerse in un iperspazio. Divenne poi assistente di Ulisse Dini e, nel 1909, professore di Analisi infinitesimale all'Universit\u00e0 degli Studi di Genova.\nNel 1911 ottenne la medaglia d'oro della Accademia dei XL. Nella relazione di conferimento del premio, Vito Volterra scrisse che pi\u00f9 di uno tra gli otto gruppi di lavori presentati sarebbe stato sufficiente per farglielo vincere.\nPartecip\u00f2 come volontario alla prima guerra mondiale e mor\u00ec a Subida, nel 1917, in un disperato tentativo di frenare l'avanzata nemica dopo la disfatta di Caporetto. Francesco Tricomi disse che lo \u00absi pu\u00f2 considerare uno dei maggiori matematici italiani\u00bb e molti concordano nel ritenere la sua morte prematura - e un destino simile spett\u00f2 a molti altri giovani matematici italiani, fra cui Ruggiero Torelli e Luciano Orlando - come il pi\u00f9 grave tributo pagato dalla Matematica italiana alla grande guerra.\nAttivit\u00e0 di ricerca.\nLevi scrisse 33 lavori, classificati dal suo collega e amico Mauro Picone secondo il seguente schema:"}
{"id": "1767234", "revid": "1768410", "url": "https://it.wikipedia.org/wiki?curid=1767234", "title": "Procopio (magister militum)", "text": "Procopio (latino: \"Procopius\"; \"floruit\" 422-424) fu un generale e politico dell'Impero romano d'Oriente.\nBiografia.\nDiscendeva dall'usurpatore Procopio (365-366), a sua volta imparentato con la dinastia costantiniana, e spos\u00f2 la figlia del potente prefetto del pretorio Flavio Antemio (405-414), da cui ebbe il futuro imperatore d'Occidente Antemio.\nAvviato molto giovane alla carriera militare, nel 422 era \"dux\" o \"comes rei militaris\" d'Oriente; in quell'anno riusc\u00ec a salvare parte dell'esercito romano caduto nell'imboscata degli Immortali sasanidi giungendo appena in tempo. Prese poi parte alle trattative che quello stesso anno posero fine alla guerra.\nFu insignito del rango di \"patricius\" e nominato \"magister militum per Orientem\", carica che tenne almeno fino al 3 dicembre 424 (data di una legge a lui indirizzata e conservata nel \"Codice teodosiano\", vii.4.36)."}
{"id": "1767238", "revid": "767487", "url": "https://it.wikipedia.org/wiki?curid=1767238", "title": "Formazione reattiva", "text": "In ambito psicologico e psicoanalitico, si definisce formazione reattiva uno dei principali meccanismi di difesa che il sistema psichico pu\u00f2 mettere in atto per proteggere l'Io da stimoli ansiogeni o aspetti psichici conflittuali (\"desideri inaccettabili\", secondo la metapsicologia psicodinamica pulsionalista). \nSolitamente, \u00e8 un processo che agisce quando il meccanismo di rimozione \u00e8 gi\u00e0 in atto, rendendo difficile al contenuto psichico il riaffioramento alla coscienza (ovvero, alla consapevolezza dell'Io).\nIl processo di formazione reattiva si concretizza funzionalmente con la produzione di istanze endopsichiche, e l'assunzione di atteggiamenti e comportamenti coscienti, che sono totalmente opposti al contenuto psichico che \u00e8 stato inconsciamente rimosso. Ad esempio, un forte desiderio sessuale inconsciamente represso pu\u00f2 trasformarsi nell'assunzione, a livello cosciente, di un atteggiamento di moralismo intransigente.\nIl meccanismo della formazione reattiva si riscontra in molte sintomatologie nevrotiche (ad esempio, di tipo ossessivo-compulsivo), ma \u00e8 anche presente in numerose situazioni comuni.\nIl meccanismo pu\u00f2 anche essere cosciente ed intenzionale, caso che Freud chiama come allusione attraverso contrario."}
{"id": "1767239", "revid": "120107512", "url": "https://it.wikipedia.org/wiki?curid=1767239", "title": "Trujillo (Venezuela)", "text": "Trujillo \u00e8 una citt\u00e0 del Venezuela sede del municipio omonimo e capitale dello stato omonimo. La sua popolazione, se consideriamo l'intero territorio comunale, supera i 56.000 abitanti dei quali circa i due terzi vivono nel nucleo urbano principale. Si sviluppa in una stretta valle andina (\"Valle dei mucas\") a circa 800 m s.l.m. Presenta pertanto un clima che, seppur tropicale, \u00e8 mitigato dall'altezza, con una temperatura media annua di circa 23\u00a0\u00b0C e precipitazioni generalmente comprese, su base annua, fra i 1.000 e i 1.200\u00a0mm.\nStoria.\nFondata nel 1558 (talvolta viene indicata come data il 1557) da Diego Garc\u00eda de Paredes in una valle a circa venti chilometri in linea d'aria dall'attuale ubicazione, Trujillo sub\u00ec una decina di trasferimenti fino a che, nel 1570, l'abitato venne definitivamente impiantato nella zona in cui attualmente si trova. La citt\u00e0 venne saccheggiata dal pirata francese Michel de Grammont 1678. Nel 1813, fu scelta da Sim\u00f3n Bol\u00edvar per lanciare il celebre proclama di guerra a morte contro la Spagna.\nCitt\u00e0 pi\u00f9 popolosa del suo stato fino ai primi decenni del Novecento, Trujillo venne successivamente superata in popolazione da Valera (6.954 abitanti contro i 10.553 di quest'ultima nel 1941) e, pi\u00f9 recentemente, anche da Bocon\u00f3 (se si considerano i residenti di entrambi i municipi, non solo dei capoluoghi). Centro amministrativo, residenziale e turistico Trujillo non si \u00e8 infatti mai sviluppata industrialmente. Tale mancato sviluppo se da una parte ne ha frenato l'incremento demografico, dall'altra ha permesso alla citt\u00e0 di conservare il proprio patrimonio architettonico e la tipica atmosfera coloniale che ancor oggi la contraddistingue.\nTrujillo possiede numerosi edifici di pregio risalenti alla colonizzazione spagnola, fra cui alcuni palazzetti patrizi di et\u00e0 settecentesca, e una magnifica cattedrale, in stile barocco, eretta nel XVII secolo.\nA una decina di chilometri a sudovest della citt\u00e0, sulla vetta di una montagna, si erge maestosa la pi\u00f9 grande statua d'America dedicata alla Vergine della Pace. Il monumento, eretto nel 1983 in cemento armato, \u00e8, con i suoi 47 metri di altezza, il pi\u00f9 alto mai costruito in onore della Madonna.\nAmministrazione.\nGemellaggi.\nTrujillo \u00e8 gemellata con:"}
{"id": "1767243", "revid": "287204", "url": "https://it.wikipedia.org/wiki?curid=1767243", "title": "Societ\u00e0 di fatto", "text": "In diritto commerciale, una societ\u00e0 di fatto (nota anche con gli acronimi Sdf o S.d.f.) \u00e8 una societ\u00e0 che non \u00e8 stata costituita secondo le forme e le modalit\u00e0 previste dalla legge. Le societ\u00e0 di fatto sono diverse (seppur simili) dalle cosiddette \"societ\u00e0 irregolari\", che invece sono societ\u00e0 costituite secondo le forme e le modalit\u00e0 previste dalla legge ma non sono iscritte nel registro delle imprese.\nRequisito della societ\u00e0 di fatto \u00e8 l'esercizio di attivit\u00e0 commerciale; diversamente, la societ\u00e0 rientrerebbe nella categoria delle pure societ\u00e0 semplici (che non richiedono un atto costitutivo in forma scritta).\nDefinizione.\nNon esiste nel Codice civile italiano una definizione di societ\u00e0 di fatto: essa viene formulata dalla dottrina e dalla giurisprudenza per mezzo dell'analisi dei principi generali in materia di societ\u00e0.\nInfatti, la societ\u00e0 di fatto - come ogni altra societ\u00e0 - deve avere uno scopo lucrativo, trovare la sua causa nello svolgimento di un'attivit\u00e0 economica e caratterizzarsi per la disponibilit\u00e0 di risorse economiche materiali e immateriali apportate dai soci in forza di un contratto di societ\u00e0.\nPertanto una prima caratteristica della societ\u00e0 di fatto si fonda sull'estrinsecazione verso i soggetti terzi dell'esistenza di un vincolo societario tra i soggetti che partecipano in qualit\u00e0 di soci. Carattere, questo, che permette di distinguere la societ\u00e0 di fatto (palese) dalla societ\u00e0 occulta, ossia dalla societ\u00e0 che viene individuata dalla giurisprudenza (soprattutto in sede fallimentare) come esistente tra un soggetto che agisce formalmente come imprenditore individuale e altri soggetti, che non appaiono formalmente essere soci.\nStoria.\nLe societ\u00e0 di fatto non sono recenti, ma hanno seguito uno sviluppo che va di pari passo con lo sviluppo del diritto commerciale europeo. In particolare, il \"Code Savary\" (1673) francese prevedeva che una societ\u00e0 potesse formarsi \"solo per iscritto o tramite un notaio\". Erano quindi nulle le societ\u00e0 non costituite secondo la legge, e i debiti e i contratti erano parimenti dichiarati nulli con tutte le conseguenze che questo comportava.\nNeanche il Codice del commercio francese del 1807 prevedeva le societ\u00e0 di fatto, ma la dottrina e la giurisprudenza cominci\u00f2 a ritenere pi\u00f9 conveniente \"salvare\" in qualche modo ci\u00f2 che era stato fatto dalle societ\u00e0 di fatto piuttosto che rendere tutto nullo, e fu questo il principale motivo che port\u00f2 all'introduzione del concetto di societ\u00e0 di fatto. In particolare, il diritto francese distingue tra \"soci\u00e9t\u00e9 de fait\" (\"societ\u00e0 di fatto\") e \"soci\u00e9t\u00e9 cr\u00e9\u00e9e de fait\" (\"societ\u00e0 creata di fatto\"), e corrisponderebbero grossolanamente la prima a una societ\u00e0 irregolare e la seconda a una societ\u00e0 di fatto vera e propria.\nNel diritto italiano, la societ\u00e0 di fatto risulta precedente alla stessa Unit\u00e0 d'Italia (1861), con molti stati preunitari italiani che, a quanto pare, prevedevano le societ\u00e0 di fatto nella loro dottrina, seguendo le orme del diritto francese. Pur essendo stata introdotta formalmente nella dottrina gi\u00e0 da tempo, in Italia e in Francia la societ\u00e0 di fatto non avr\u00e0 mai una codificazione e una definizione esplicite n\u00e9 nei codici civili, n\u00e9 in nessun'altra legge.\nRapporti tra i soci e verso terzi.\nLa dottrina e la giurisprudenza italiane hanno chiarito come considerare le societ\u00e0 di fatto sia nei rapporti tra i singoli soci che nei rapporti (e soprattutto nella responsabilit\u00e0) verso i terzi. Gli articoli 2293 e 2297 cc hanno consentito di far luce sulla natura delle societ\u00e0 di fatto; in particolare, le societ\u00e0 di fatto sono considerate dalla girusprudenza come delle societ\u00e0 in nome collettivo che non sono ancora state iscritte nel registro delle imprese (art. 2297 cc).\nNei rapporti tra i soci valgono le disposizioni sulle societ\u00e0 in nome collettivo (che rimanda in parte anche alle societ\u00e0 di fatto, ex art. 2293 cc), mentre nei rapporti verso i terzi valgono le disposizioni sulla societ\u00e0 semplice (ex art. 2297 cc), pur esercitando la societ\u00e0 di fatto attivit\u00e0 commerciale.\nQuindi, la societ\u00e0 di fatto si distingue dalla societ\u00e0 in nome collettivo solamente nei rapporti esterni, e ci\u00f2 \u00e8 evidente in particolare per alcune situazioni relative ai creditori particolari del socio oppure ai creditori sociali. In particolare, i creditori particolari del socio di una societ\u00e0 di fatto possono chiedere la liquidazione della quota sociale del socio debitore qualora i suoi beni personali non siano sufficienti a coprire il debito. Ci\u00f2 non accade invece nelle societ\u00e0 in nome collettivo, in cui non \u00e8 possibile chiedere la liquidazione della quota finch\u00e9 la societ\u00e0 non \u00e8 sciolta.\nTratti comuni e distintivi.\nCome gi\u00e0 ricordato, la societ\u00e0 di fatto - al pari di qualunque altra forma di societ\u00e0 - si fonda sull'esercizio in comune di un'attivit\u00e0 economica, ossia - seguendo le indicazioni dettate dal codice civile in materia di imprenditore - sulla messa in opera di una serie coordinata e continuata nel tempo di atti avente come fine la produzione o lo scambio di beni e servizi. A tale vincolo di destinazione sono pertanto sottoposti i beni che formano il patrimonio della societ\u00e0, ossia che costituiscono la sua azienda.\nQuanto detto permette di operare una distinzione tra la societ\u00e0 di fatto e la comunione d'azienda (di mero godimento), la quale - al pari di una qualsiasi comunione - si fonda sul godimento, ossia sull'utilizzo e sulla percezione dei frutti, in via diretta o indiretta, di un complesso di beni, organizzato al fine dello svolgimento di un'attivit\u00e0 economica (azienda).\nI partecipanti alla comunione d'azienda, infatti, non esercitano un'attivit\u00e0 economica nel senso sopra precisato, ma si limitano a godere dei beni formanti l'azienda direttamente per i bisogni personali o indirettamente (ad es. tramite l'affitto d'azienda).\nLa societ\u00e0 di fatto, al pari di ogni altra societ\u00e0, \u00e8 dotata di soggettivit\u00e0 giuridica: pertanto essa \u00e8 titolare di posizioni giuridiche attive e passive, di crediti e di debiti, di diritti e di obblighi. Essa ha un proprio patrimonio distinto da quello dei soci (autonomia patrimoniale).\nManca alla stessa, per\u00f2, il carattere della personalit\u00e0 giuridica, che \u00e8 riservato alle societ\u00e0 di capitali (s.p.a.; s.r.l.; s.a.p.a.) e alle cooperative, che l'acquistano mediante l'iscrizione - avente natura costitutiva - nel registro delle imprese e che permette ai soci di godere del beneficio della limitazione (a quanto conferito) della responsabilit\u00e0 per le obbligazioni sociali.\nLa societ\u00e0 di fatto - come anticipato - \u00e8 una societ\u00e0 di persone (s.s.; s.n.c.; non una s.a.s in quanto l\u2019adozione di tale veste societaria richiede una espressa manifestazione in tale senso che non pu\u00f2 desumerai se non da un atto scritto e non da fatti concludenti), che non \u00e8 stata costituita in base a un contratto sociale orale o scritto, ma \u00e8 sorta sulla base di comportamenti concludenti, ossia comportamenti reciproci dei singoli soci finalizzati a uno scopo comune. Tutto ci\u00f2 pone la difficolt\u00e0 di definire la sorte dei conferimenti immobiliari o, pi\u00f9 in generale, dei diritti che richiedono una data forma affinch\u00e9 sia efficace l'intestazione in capo alla societ\u00e0. Infatti, mancando un contratto sociale scritto, non \u00e8 possibile costituire una societ\u00e0 conferendo ad es. la piena propriet\u00e0 di un bene immobile. Nel caso in cui i soci abbiano inteso fare ci\u00f2, la dottrina e la giurisprudenza - al fine di fare salvi gli effetti del contratto, altrimenti nullo - riconoscono in detta pattuizione la volont\u00e0 e gli effetti del conferimento del diritto di godimento di natura personale del bene in questione, per una durata non eccedente i nove anni, al fine di ovviare alla mancanza della forma scritta.\nCi\u00f2 non toglie che la societ\u00e0 di fatto possa essere titolare di diritti reali immobiliari, a seguito di conferimento, effettuato al di fuori del contratto di societ\u00e0, o di altro acquisto a titolo originario o derivativo. Occorre perci\u00f2 distinguere l'assenza di forma (orale o scritta) del contratto di societ\u00e0 (che rende nullo il conferimento di diritti reali immobiliari, ma convertibile nel senso sopra precisato in conferimento di diritto personale di godimento), dalla forma scritta necessaria per un successivo acquisto o conferimento.\nNon pu\u00f2 nascondersi per\u00f2 che \u00e8 ancora radicata in dottrina e nella giurisprudenza la tesi che la societ\u00e0 di fatto non goda di soggettivit\u00e0 giuridica, sicch\u00e9 ogni rapporto attivo o passivo a essa ascrivibile, sarebbe da imputarsi ai singoli soci.\nCasi in cui emerge una societ\u00e0 di fatto.\nLe attivit\u00e0 illegali (come ad esempio lo spaccio di stupefacenti, la rapina, ecc.) non rientrano nella categoria di attivit\u00e0 commerciale o imprenditoriale secondo la legge italiana, e pertanto in sede di tribunale (al di l\u00e0 delle conseguenze penali) non potrebbe essere invocata l'esistenza di una societ\u00e0 di fatto per risolvere le controversie legate a siffatti crimini.\nI casi principali in cui, secondo la giurisprudenza e la dottrina consolidata, emerge una societ\u00e0 di fatto sono sostanzialmente:\nCon l'entrata in vigore del Codice civile italiano del 1942 era stato imposto che, entro il mese di dicembre dello stesso anno, tutte le societ\u00e0 di fatto avrebbero dovuto regolarizzarsi e che non se ne sarebbero formate delle altre. Questo non si verific\u00f2, ma anzi continuarono a formarsene delle altre, dal momento che la legge italiana non dava disposizioni su come trattare casi come ad esempio la successione di un imprenditore individuale e la giurisprudenza ha sopperito a queste lacune legislative attraverso il ricorso al concetto di societ\u00e0 di fatto.\nAnche le societ\u00e0 dotate di personalit\u00e0 giuridica possono far parte o essere \"incolpate\" (pur non essendo di per s\u00e9 sanzionato) di fare parte di una societ\u00e0 di fatto (composta da persone fisiche e/o persone giuridiche). Nella maggior parte dei casi, si cerca di dimostrare l'esistenza di una societ\u00e0 di fatto nei casi di insolvenza; non si verifica, per\u00f2, il fallimento dei soci della societ\u00e0 facente parte della societ\u00e0 di fatto, ma bens\u00ec solo della societ\u00e0 stessa, che risponde dei debiti e delle obbligazioni della societ\u00e0 di fatto attraverso il solo patrimonio della societ\u00e0 (e non di quello dei soci).\nIn giudizio assume rilevanza anche l'individuazione della sede della societ\u00e0 di fatto (la quale non ha solitamente sede legale), al fine di individuare il tribunale di competenza.\nInizio di attivit\u00e0.\nUno dei casi pi\u00f9 tradizionali in cui si forma una societ\u00e0 di fatto \u00e8 attraverso l'esercizio spontaneo di un'attivit\u00e0 commerciale tra due o pi\u00f9 individui e senza registrazioni, atto costitutivo, statuto, ecc. Il modello AA7/10 dell'Agenzia delle Entrate consente la registrazione anche di societ\u00e0 di fatto (come riportato nelle istruzioni per la compilazione del modello) e in alcuni casi si riesce a ottenere anche la registrazione nel registro delle imprese. Quest'ultimo aspetto contraddice uno dei requisiti di base riportati spesso nella letteratura tradizionale sulle societ\u00e0 di fatto, cio\u00e8 l'assenza di pubblicit\u00e0 legale, e d\u00e0 vita a un tipo di societ\u00e0 non perfettamente rispondente alla tradizionale societ\u00e0 di fatto. Le fattispecie che si configurano nella letteratura giuridica tradizionale sulle societ\u00e0 di fatto spesso non sono pi\u00f9 rispondenti al vero; ci\u00f2 \u00e8 particolarmente vero nel caso in cui si riesca a ottenere anche un'iscrizione al registro delle imprese e in tal caso siffatte societ\u00e0 non sono altro che societ\u00e0 in nome collettivo prive di atto costitutivo e statuto. La definizione di societ\u00e0 di fatto andrebbe pi\u00f9 propriamente attribuita alla societ\u00e0 nella sola fase precedente alla sua registrazione presso il registro delle imprese.\nSuccessione di imprenditore individuale.\nNel caso di successione di imprenditore individuale, in generale la giurisprudenza afferma che, alla morte dell'imprenditore, l'impresa individuale si trasforma automaticamente in una societ\u00e0 di fatto tra i coeredi, a meno che l'erede non sia uno solo; in tal caso l'impresa individuale continua a essere un'impresa individuale con le opportune modifiche di dati come ad esempio la partita IVA o la denominazione. La giurisprudenza ha agito in modo da salvaguardare la sopravvivenza dell'impresa, la quale ha spesso dei contratti in corso con la clientela, e questi spesso non possono essere conclusi senza delle richieste di risarcimento (in linea generale, i contratti firmati da un imprenditore non si estinguono con la morte dello stesso tranne che in casi particolari; si veda anche la pagina comunione ereditaria). Va aggiunto che anche in questo caso vale quanto detto sopra riguardo all'inizio di attivit\u00e0 nella forma di una societ\u00e0 di fatto.\nLa legge italiana ha fatto in modo da rendere pi\u00f9 conveniente la conversione di societ\u00e0 di fatto in normali societ\u00e0 entro un anno dalla morte del \"de cuius\", ma non sembra esserci nessun obbligo. Nonostante ci\u00f2, una societ\u00e0 di fatto potrebbe avere notevoli difficolt\u00e0 a operare senza regolare iscrizione nel registro delle imprese dal momento che quasi sempre banche, enti pubblici e privati richiedono la visura camerale. In alcuni casi si riesce a ottenere l'iscrizione nel registro delle imprese successivamente alla compilazione del modello AA7/10, mentre diversamente potrebbe essere il caso di avviare la conversione in normale societ\u00e0 nel pi\u00f9 breve tempo possibile.\nSocio occulto e societ\u00e0 occulta.\nUn altro caso molto frequente di ricorso al concetto di societ\u00e0 di fatto \u00e8 quello dei cosiddetti \"soci occulti\" e delle \"societ\u00e0 occulte\". Spesso questi due termini vengono utilizzati in maniera interscambiabile, mentre altri autori tendono a preferire distinguere tra i due casi.\nUn socio occulto pu\u00f2 essere definito come una persona esterna a una societ\u00e0, che si comporta a tutti gli effetti come se fosse un socio. Verrebbe cos\u00ec a crearsi una societ\u00e0 di fatto tra il socio occulto e gli altri soci. Ci\u00f2 \u00e8 fatto spesso al fine di nascondere un socio oppure addirittura il vero proprietario di tutta la societ\u00e0, attraverso l'uso dei cosiddetti \"prestanome\". In altri casi, il socio occulto non gestisce l'intera societ\u00e0, ma si limita a fornire supporto, direzione, aiuti economici e garanzie per conto della stessa. Specie in caso di insolvenza, i creditori sociali sono i primi a far partire una causa per dimostrare l'esistenza di una societ\u00e0 di fatto (tra gli altri soci della societ\u00e0 e il socio occulto), dal momento che, in caso di successo, potrebbero rivalersi sul socio occulto, che cos\u00ec avrebbe una responsabilit\u00e0 solidale e illimitata nei confronti dei debiti e delle obbligazioni sociali.\nSi parla invece di \"societ\u00e0 occulta\" quando un socio occulto si intromette all'interno di un'impresa individuale, venendo cos\u00ec a esserci una sorta di trasformazione societaria da impresa individuale a societ\u00e0 di persone. I due casi di \"socio occulto\" e \"societ\u00e0 occulta\" sono tuttavia speculari.\n\u00c8 bene chiarire che tali modi di fare affari non sono di per s\u00e9 vietati dalla legge, ma resta comunque ferma la responsabilit\u00e0 illimitata e solidale del socio occulto.\nLa stessa situazione del socio occulto e della societ\u00e0 occulta possono verificarsi anche nel caso in cui il socio \"di fatto\" agisca \"in buona fede\", per esempio per aiutare qualcuno. Pur essendo il legame palese e non occulto, vale anche in questo caso quanto detto sopra. Un po' pi\u00f9 complicato \u00e8 invece dimostrare l'esistenza di siffatte societ\u00e0 (occulte o no), qualora il socio occulto sia un parente degli altri soci.\nSociet\u00e0 di fatto e minorenni.\nParticolarmente nei casi di successione di imprenditore individuale, la situazione potrebbe essere complicata dalla presenza di eredi minorenni. In particolare, la loro partecipazione alla societ\u00e0 di fatto non \u00e8 data per scontata, ma anzi essi non entrano a far parte della societ\u00e0 di fatto a meno che il giudice tutelare non lo approvi. In ogni caso, la societ\u00e0 di fatto dovr\u00e0 essere gestita tenendo conto degli interessi di tutti gli eredi, anche di quelli minorenni.\nSociet\u00e0 irregolare.\nCome gi\u00e0 detto, le societ\u00e0 irregolari sono particolari societ\u00e0 che, pur essendo state costituite conformemente alle forme e alle modalit\u00e0 previste dalla legge, non sono registrate nel registro delle imprese. L'iscrizione potrebbe o non essere mai avvenuta oppure, per un qualunque motivo, essa non \u00e8 stata rinnovata oppure \u00e8 stata cancellata. Il caso della societ\u00e0 irregolare \u00e8 formalmente diverso, ma molto simile a quello delle societ\u00e0 di fatto.\nNon essendo n\u00e9 le societ\u00e0 di fatto, n\u00e9 le societ\u00e0 irregolari iscritte nel registro delle imprese, manca per entrambe la cosiddetta \"pubblicit\u00e0 legale\", il che significa che la forma della societ\u00e0, il suo nome, la forma societaria e i patti tra i soci non sono in teoria opponibili a terzi (creditori, clienti, ecc.). La pubblicit\u00e0 legale ha proprio lo scopo di fornire informazioni attendibili ai terzi, i quali non possono poi sostenere di non conoscerle (per via della stessa pubblicit\u00e0).\nIn tale sede bisognerebbe aggiungere che l'irregolarit\u00e0 in teoria vale solo per le societ\u00e0 di persone, dal momento che per le societ\u00e0 per azioni, la mancata iscrizione nel registro delle imprese comporta la \"non esistenza\" della societ\u00e0. Infatti, mentre per le societ\u00e0 di persone, l'iscrizione nel registro delle imprese ha efficacia dichiarativa, nelle societ\u00e0 per azioni essa ha efficacia costitutiva (art. 2331 cc). In passato (cio\u00e8 prima della riforma del diritto societario del 2003), anche per le srl l'iscrizione aveva efficacia costitutiva ex art. 2475 cc prima della riforma. Oggi, con il nuovo art. 2475 cc, l'iscrizione per le srl avrebbe solo efficacia dichiarativa.\nPur non essendoci pubblicit\u00e0 legale, il codice civile fornisce disposizioni su come procedere nei casi in cui una societ\u00e0 in nome collettivo non sia stata (ancora) iscritta nel registro delle imprese (art. 2297 cc). In particolare, l'art. 2297 cc ha indotto la giurisprudenza a considerare le societ\u00e0 di fatto alla stregua di societ\u00e0 in nome collettivo che non erano ancora state registrate.\nLa principale differenza tra societ\u00e0 di fatto e societ\u00e0 irregolare \u00e8 nei rapporti tra i soci; in particolare nelle societ\u00e0 irregolari, vi \u00e8 un atto costitutivo e una forma regolamentata per essa e i soci ne sono a conoscenza avendo firmato l'atto costitutivo; pertanto per essi vale quanto scritto nell'atto e quanto prescritto per la forma societarie. Dall'esterno, invece, l'atto costitutivo ed eventuali patti tra i soci non sono opponibili, e la societ\u00e0 irregolare apparir\u00e0 e si comporter\u00e0 a tutti gli effetti come una societ\u00e0 di fatto.\nSociet\u00e0 per azioni irregolare.\nSi \u00e8 discusso in dottrina in merito alla possibilit\u00e0 di avere una \"societ\u00e0 per azioni irregolare\", nelle more dell'iscrizione dell'atto costitutivo nel registro delle imprese. Tale tesi \u00e8 tuttavia minoritaria in virt\u00f9 della considerazione che l'iscrizione dell'atto costitutivo di s.p.a. non ha efficacia meramente dichiarativa, ma costitutiva: pertanto prima dell'iscrizione non esiste alcuna s.p.a., tanto meno irregolare."}
{"id": "1767253", "revid": "78273", "url": "https://it.wikipedia.org/wiki?curid=1767253", "title": "Leader del partito", "text": ""}
{"id": "1767254", "revid": "1226", "url": "https://it.wikipedia.org/wiki?curid=1767254", "title": "Movie serial", "text": ""}
{"id": "1767256", "revid": "6923", "url": "https://it.wikipedia.org/wiki?curid=1767256", "title": "Speciale per voi", "text": "Speciale per voi \u00e8 stato un talk show musicale trasmesso dal 1969 al 1970 sul Secondo Canale della Rai, condotto da Renzo Arbore con la collaborazione di Leone Mancini per due stagioni con le seguenti programmazioni: la prima dal 18 marzo al 20 maggio 1969 (8 puntate con la regia di Carla Ragionieri, puntata del 13 maggio 1969 con la regia di Salvatore Nocita), la seconda dal 14 aprile al 7 luglio 1970 (13 puntate, regia di Romolo Siena).\nLa trasmissione intendeva mettere a confronto famosi musicisti dell'epoca con il pubblico che interveniva e criticava apertamente gli artisti che venivano ad esibirsi nel programma. Il confronto franco tra musicisti e pubblico, che risentiva del clima di contestazione dell'epoca (soprattutto nelle critiche rivolte agli artisti di connivenza al sistema commerciale delle major e nell'esposizione delle problematiche giovanili dell'epoca) port\u00f2 a celebri diverbi: fu il caso di una litigata tra Don Backy e il pubblico, di Claudio Villa che si confront\u00f2 aspramente con i giovani in studio (tra cui spiccava il figlio, unico a difenderlo) e della fuga in lacrime di Caterina Caselli, offesa dalle critiche ricevute. Fra gli altri, anche Lucio Battisti, Gino Paoli e Sergio Endrigo furono oggetto di critiche aspre durante le puntate in cui furono ospiti.\nOltre al dibattito con i musicisti, la trasmissione ospitava esibizioni dal vivo (a volte su basi registrate, a volte accompagnati dagli Alunni del Sole) e dava spazio al teatro, alla letteratura, alla poesia, al cinema.\nAl termine di una puntata del 1970 venne eseguita, come sigla di chiusura, la canzone di Little Tony \"Lasciami vedere il sole\" di Mogol e Carlo Donida, interpretata dal vivo dai maggiori gruppi del panorama musicale italiano presenti in studio per l'occasione: Camaleonti, Formula 3, Equipe 84, Profeti, Showmen, Rokes, Dik Dik, Giganti e New Trolls.\nNel 2003 \u00e8 stato realizzato un remake del programma su Rai 2 condotto da Ambra Angiolini, che veniva trasmesso dallo Studio 4 del Centro di Produzione RAI di Saxa Rubra a Roma.\nSul sito \"Rai Play\" sono disponibili entrambe le edizioni."}
{"id": "1767263", "revid": "2091899", "url": "https://it.wikipedia.org/wiki?curid=1767263", "title": "Remisto", "text": "Biografia.\nRemisto era un visigoto, come attestato dal suo nome germanico. L'imperatore d'Occidente Avito lo insign\u00ec nel 456 di un'alta carica militare, nominandolo probabilmente \"magister militum\" (nel qual caso potrebbe trattarsi del ruolo di \"magister militum praesentalis\"), e lo elev\u00f2 al rango di \"patricius\": si trattava del primo \"magister militum\" dalla morte di Flavio Ezio nel 454 e del primo \"magister militum\" barbaro in assoluto.\nRemisto si install\u00f2 a Ravenna con un contingente di Goti; quando Avito decise di abbandonare l'Italia per ritornare nella sua Gallia a raccogliere rinforzi e a sollecitare l'aiuto dei suoi alleati Visigoti contro l'opposizione del Senato romano, Remisto ebbe l'incarico di controllare l'Italia. Si scontr\u00f2 con le truppe del Senato, comandate dal \"magister militum\" dell'Italia Ricimero: assediato a Ravenna, fu catturato e messo a morte nel palazzo di Classe, appena fuori dalla citt\u00e0, il 17 settembre di quell'anno.\nIl mese successivo Avito fu deposto e ucciso."}
{"id": "1767264", "revid": "1573940", "url": "https://it.wikipedia.org/wiki?curid=1767264", "title": "Torre dei Ghiberti", "text": "La torre dei Ghiberti, o \"delle Vedove\", si trova in via del Corso 48 rosso, angolo via Sant'Elisabetta a Firenze. \nLa torre duecentesca apparteneva inizialmente alla consorteria di Adimari, Caviccioli, Erbolotti, ecc. e entr\u00f2 nelle propriet\u00e0 della famiglia Ghiberti nel 1259, con documenti di compravendita di altre porzioni fino al 1427. \nEntro quella data la torre originaria ed alcuni edifici limitrofi erano stati trasformati nel presente \"palagio\" a base rettangolare, di sviluppo prevalentemente verticale, con un pian terreno caratterizzato da grosse bozze di pietraforte, regolari nel taglio e che sembrano preannunciare il bugnato, dove si apre un grande portone ad arco pi\u00f9 tardo, cos\u00ec come il soprastante terrazzino con balaustra in ferro battuto e portale timpanato, non anteriore al XVII secolo. Ai piani superiori il rivestimento diventa il tipico filaretto in pietra, dove si aprono, sul prospetto principale, due finestre rettangolari allineate verticalmente; oltre una prima gronda sporgente, al livello degli edifici limitrofi, si innalza un'altana con tetto a doppio spiovente e due monofore. \nLa torre, dove nel XIV secolo abit\u00f2 anche lo scultore e orafo Lorenzo Ghiberti (che aveva per\u00f2 la sua bottega in Borgo Allegri) venne rimaneggiata nel XX secolo, quando venne tolto l'intonaco scoperta la pietra."}
{"id": "1767273", "revid": "110157", "url": "https://it.wikipedia.org/wiki?curid=1767273", "title": "Aratiba", "text": "Aratiba \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Erechim. Il comune \u00e8 bagnato dal corso del fiume Uruguay, che separa lo Stato del Rio Grande do Sul dallo Stato di Santa Catarina."}
{"id": "1767278", "revid": "287204", "url": "https://it.wikipedia.org/wiki?curid=1767278", "title": "Vallececa", "text": ""}
{"id": "1767284", "revid": "121061102", "url": "https://it.wikipedia.org/wiki?curid=1767284", "title": "Volante", "text": "Il volante \u00e8 un organo meccanico di forma circolare che serve per controllare la direzione di un veicolo.\nDescrizione.\nConsiste in una ruota, dotata di raggi (o razze) e corona torica, che viene applicata ad un asse per potergli imprimere, manualmente, un movimento di rotazione da trasmettere ad altro organo, cui l'asse \u00e8 collegato.\nNell'accezione pi\u00f9 comune, per volante si intende la corona circolare, fissata tramite razze all'estremit\u00e0 superiore del piantone di sterzo, attraverso il cui azionamento manuale viene impressa la direzione al veicolo.\nStoria.\nAgli albori della tecnica automobilistica, il volante aveva la sola funzione di sterzo e direzionalit\u00e0, ma nel corso degli anni sono state aggiunte, con il progredire della tecnologia, varie funzioni suppletive e utili per la sicurezza automobilistica come il clacson e l'alloggiamento dell'airbag.\nMan mano si \u00e8 arricchito anche di numerosi comandi secondari quali, ad esempio, i comandi dell'autoradio (regolazione volume e selezione tracce) o del telefono di bordo e i comandi del cambio.\nA partire dagli anni cinquanta, il volante delle automobili divenne il protagonista della nascente usanza di personalizzare le automobili di grande serie, che diede l'avvio al moderno tuning. In quell'epoca quelli forniti di serie venivano sostituiti allo scopo di dare un'immagine di sportivit\u00e0 o, semplicemente, per poter fruire di un organo con diverso diametro e impugnatura migliorata che facilitasse la manovra di sterzo.\nForme, dimensioni e tipologie.\nLa corona del volante pu\u00f2 essere di profilo:\nIl volante nelle vetture da competizione.\nNegli stretti abitacoli di alcune automobili da competizione, il volante contiene e sostituisce anche il quadro comandi e la strumentazione.\nIn taluni casi anche la forma del volante non \u00e8 circolare ma quasi rettangolare, cosa che aumenta la visibilit\u00e0 anteriore dei piloti, in particolar di quelli delle monoposto di Formula 1, che sono inoltre dotati di moltissime funzioni e anche di display."}
{"id": "1767288", "revid": "125345833", "url": "https://it.wikipedia.org/wiki?curid=1767288", "title": "Juan Gelman", "text": "Tra i maggiori poeti contemporanei di lingua spagnola, vincitore nel 2007 del Premio Cervantes, \u00e8 una delle voci poetiche pi\u00f9 amate del Latinoamerica, oltre che una figura di riferimento per intere generazioni nella resistenza alla dittatura.\nBiografia.\nGelman nacque a Buenos Aires, presso il \"barrio\" di Villa Crespo, il 3 maggio del 1930, figlio secondogenito di Jos\u00e9 Gelman Mirotchnik (1890-1964) e Paulina Burichson (1897-1982), ambedue immigrati ucraini d'origine ebraica. Si avvicina alla poesia fin da bambino, ascoltando il fratello maggiore recitare i versi dei grandi maestri della letteratura russa. Alla scrittura si dedica completamente verso gli anni cinquanta, abbandonando la facolt\u00e0 di Chimica a cui poco prima si era iscritto.\nNel 1955 fonda il gruppo letterario \"El pan duro\", costituito da giovani militanti comunisti, collettivo che nel 1956 pubblica il suo primo libro \"Viol\u00edn y otras cuestiones\", con prologo dello scrittore argentino Ra\u00fal Gonz\u00e1lez-Tu\u00f1\u00f3n (1905-1974). Nel 1963, durante la dittatura di Jos\u00e9 Mar\u00eda Guido, \u00e8 incarcerato insieme ad altri scrittori comunisti. Liberato, in seguito alle vibranti proteste del mondo politico e intellettuale, abbandona il Partito Comunista argentino e si avvicina ai movimenti peronisti-guevaristi (\"Fuerzas Armadas Revolucionarias\").\nA partire dal 1967 inizia la sua attivit\u00e0 di giornalista per varie riviste nazionali e internazionali. Nel 1975 per decisione del suo stesso gruppo politico abbandona l'Argentina, per poter proseguire dall'estero l'attivit\u00e0 di opposizione alle politiche repressive gi\u00e0 in atto nel paese, rifugiandosi prima a Roma e poi spostandosi tra Ginevra, Madrid, Managua, Parigi, New York, per stabilirsi infine in Messico. Nel frattempo, in seguito al colpo di Stato militare del 1976, che andava sotto il sinistro nome di \"Proceso de Reorganizaci\u00f3n Nacional\" il regime militare argentino sequestra e uccide suo figlio Marcelo Ariel e sua nuora Maria Claudia Garc\u00eda Iruretagoyena, genitori di una bimba nata in carcere e della quale si perde ogni traccia.\nGrazie all'intervento di vari capi di Stato, la cui protesta \u00e8 pubblicata su \"Le Monde\", nel 1988 Gelman viene sollevato da ogni pendenza giudiziaria per la sua militanza di sinistra. Tuttavia Gelman respinge l'indulto promulgato dall'allora presidente argentino Carlos Menem, atto \"di grazia\" che contemporaneamente lasciava impuniti numerosi responsabili delle torture di quegli anni.\nNel 1990 vengono identificati i resti del figlio Marcelo, ucciso con un colpo alla nuca e sepolto in un bidone riempito di sabbia e cemento. Nel 1999 Gelman ritrova la nipote scomparsa, data in adozione a una famiglia di Montevideo.\nInsieme alla nipote, che ha poi ripreso il nome dei suoi veri genitori (Macarena Gelman), ha portato avanti una battaglia civile per il riconoscimento dei diritti giuridici delle famiglie dei \"desaparecidos\". Per oltre vent'anni, e fino alla sua morte (avvenuta all'et\u00e0 di 83 anni per una mielodisplasia), visse a Citt\u00e0 del Messico con la seconda moglie, la psicologa argentina Mara La Madrid. Nel 2007 gli \u00e8 stato attribuito il prestigioso Premio Cervantes. Le sue opere sono state tradotte in numerose lingue e pubblicate in tutto il mondo.\nAlla sua morte il governo argentino ha decretato tre giorni di lutto nazionale, a onorare nella sua figura quella di chi seppe mantenere limpida la richiesta di giustizia e alta la dignit\u00e0 e la memoria di un'intera generazione spazzata via dalla brutalit\u00e0 della dittatura. Per queste ragioni in Argentina la sua persona \u00e8 molto amata e riconosciuta, la sua opera, anche quella giornalistica, \u00e8 diffusa e studiata, messa in scena e musicata."}
{"id": "1767294", "revid": "767487", "url": "https://it.wikipedia.org/wiki?curid=1767294", "title": "Ellipsanime", "text": "Ellipse Animation, meglio nota come Ellipsanime, \u00e8 una casa di produzione di animazione francese, con sede a Parigi, fondata nel 1987.\nL'azienda nacque come una propriet\u00e0 di Studio Expand, una filiale di Canal+; nel 2003 l'azienda \u00e8 stata acquistata dalla Dargaud Media che successivamente compr\u00f2 la casa d'animazione Moonscoop acquistando i diritti di Code Lyoko e molte altre serie animate della casa di produzione."}
{"id": "1767295", "revid": "1573940", "url": "https://it.wikipedia.org/wiki?curid=1767295", "title": "Torre degli Alepri", "text": "La torre degli Alepri si trova in via della Condotta 52 rosso, accanto al palazzo dei Cerchi, a Firenze.\nGli Alepri facevano parte della consorteria dei Galigai, Buonaguisi, Della Pressa e Giugni. Esiliati in quanto ghibellini, i loro beni vennero confiscati e incamerati dall'amministrazione cittadina.\nLa torre \u00e8 stata pi\u00f9 volte rimaneggiata e presenta cinque piani con paramento murario nel tipico filaretto medievale, anche se gli spigoli sono rafforzati da bozze di pietra pi\u00f9 massiccia e squadrata.\nAl pian terreno si apre un portale analogo a quelli del vicino palazzo Cerchi, per cui si suppone sia stato rimaneggiato in un secondo momento; i piani superiori hanno una fila di monofore ad arco ribassato allineate verticalmente, con in alto l'ultimo piano ricostruito successivamente, presentante una finestra rettangolare.\nSul paramento si aprono alcune buche pontaie, ma sono prive di mensole per cui non dovevano sopportare ballatoi lignei: con molta probabilit\u00e0 sostennero solo le impalcature per la costruzione dell'edificio."}
{"id": "1767296", "revid": "33888", "url": "https://it.wikipedia.org/wiki?curid=1767296", "title": "MediEvil Resurrection", "text": "MediEvil: Resurrection \u00e8 un videogioco per PSP della Sony. \u00c8 un remake del gioco \"MediEvil\", uscito nel 1998 per PlayStation, e come tale ne segue la trama pur palesando molte differenze nella struttura dei livelli e del gameplay. \u00c8 stato pubblicato il 13 settembre 2005 negli Stati Uniti, in Europa il 1\u00ba settembre 2005.\nTrama.\nSono passati 100 anni dalla battaglia in cui il perfido mago Lord Zarok venne sconfitto dalle forze armate del re Pellegrino, anni in cui la pace ha regnato sovrana nelle terre di Gallowmere. Lungo tutto questo tempo Zarok ha meditato vendetta ed ora \u00e8 pronto a portarla in atto. Grazie alle sue arti magiche Zarok ha incantato tutti i cittadini di Gallowmere, rendendoli cos\u00ec suoi schiavi, e resuscitato i morti dalle loro tombe. Inavvertitamente il suo incantesimo ha riportato in vita la salma di Sir Daniel Fortesque, capitano della Guardia Reale ai tempi della prima battaglia ed indicato come colui che sconfisse lo stregone. Toccher\u00e0 dunque a Dan il compito di sconfiggere nuovamente Zarok portando cos\u00ec la pace su Gallowmere.\nLa sala degli Eroi.\nLe armi si possono ottenere alla \"Sala\" \"degli eroi\": ogni nemico ha dentro di s\u00e9 delle anime che devono essere liberate; in ogni livello sar\u00e0 presente un \"Calice delle Anime\" in cui raccogliere le anime liberate dai nemici; se alla fine del livello il calice sar\u00e0 pieno, Dan avr\u00e0 l'onore di visitare il \"Salone degli Eroi\", una specie di Valhalla in cui riposano i pi\u00f9 grandi eroi del passato e che possono essere evocati con uno dei Calici. Ogni volta che Dan ne evocher\u00e0 uno, apparir\u00e0 uno di questi eroi che per cortesia o per piet\u00e0, lo aiuter\u00e0 donandogli un'arma. Il Salone si divide in due piani: salone minore e salone superiore. Dan dovr\u00e0 rendere omaggio prima agli eroi del salone minore prima di poter accedere a quello superiore. Inoltre se Dan riuscir\u00e0 a compiere la sua missione, avr\u00e0 assicurato un posto al piano minore, accanto a Woden.\nEroi del salone.\nEroe di nobili origini e leggendario balestriere, presente nel piano inferiore della sala, combatt\u00e9 nella battaglia di \"Gallowmere\", e con la sua balestra uccise Lord Kardok, fido condottiero di Zarok, trafiggendogli l'occhio con un tiro da mille metri circa. Dona a Sir Daniel la \"Balestra\" e la \"Balestra degli Eroi\".\nEroe del piano inferiore della sala, una volta famoso Fabbro Ferraio del villaggio che Zarok ha addormentato, ricorda a Daniel di \"Johnny lo Zombie\" e della sua presenza in circolazione. Dona a Sir Daniel il \"Martello\", che sostiene servisse per schiacciare noci e, nel remaster \"Resurrection\", montare scaffali.\nEroe del piano inferiore, tratta Daniel con alterigia e compiacenza definendolo \"sdentatello attira frecce\", tuttavia gli dona la \"Spada lunga\" e la \"Spada degli Eroi\", con la raccomandazione di non ficcarsela in un piede.\nEroina posta al piano superiore del salone, \u00e8 un'amazzone di colore innamorata di Daniel, che chiama Dany. Dona lui una \"Lancia\" e 1 Bottiglia di Guarigione.\nEroe del salone superiore, \u00e8 un centauro morto da diecimila anni. Giudica Daniel privo di nobilt\u00e0. Gli dona \"l'Arco lungo\", \"l'Arco infuocato e\" \"l'Arco magico\".\nEroe del salone superiore, \u00e8 un boia carnefice, racconta che attorno a s\u00e9 aveva sempre corpi decapitati. \u00c8 invidioso di \"Fortisqu\u00e9\" (lo pseudonimo con cui chiama Daniel) e vorrebbe essere al suo posto nella lotta contro i non morti. Parla con un accento russo, sebbene abbia probabilmente origini scozzesi (lo si deduce dal kilt); gli doner\u00e0 l\"'Ascia\".\nEroe del salone superiore, \u00e8 un templare, odia gli altri eroi del salone perch\u00e9 considerano la miglior strategia l'attacco, mentre egli crede che per vincere una guerra servano gli scudi. Parla con una flessione tedesca. Tratta Daniel con rispetto, gli dona lo \"Scudo d'oro\" e 1 Bottiglia di Guarigione.\nEroe del salone superiore, \u00e8 un templare, al contrario di Sturnguard \"preferirebbe gettarsi nella mischia con un vassoio da t\u00e8 piuttosto che con lo scudo da donnicciola\". Parla con un accento romano. Dona a Dan la \"Spada magica\".\nEroina del salone superiore divenuta una divinit\u00e0 dopo aver respinto dal suo villaggio i barbari armata solo di un forcone e di un matterello, dona a Dan le \"Saette\".\nBoss.\nIl mondo di MediEvil Resurrection \u00e8 costellato da una vasta gamma di nemici fra cui zombie, mummie, demoni, folletti, scheletri pirata e soldati meccanici. Oltre a questi vi sono anche una serie di nemici di fine livello:\nColonna sonora.\nCos\u00ec come nei due precedenti capitoli della saga, la colonna sonora del gioco \u00e8 ad opera di \"Bob &amp; Barn\" (pseudonimo dei compositori inglesi Paul Arnold ed Andrew Barnabas). Oltre ad una serie di nuovi brani ed al riarrangiamento dei temi portanti del primo \"MediEvil\", il compartimento audio di MediEvil Resurrection ha potuto usufruire di una intera orchestra di 80 membri provenienti dalla Filarmonica di Praga e diretti dal maestro Nick Raine. Tutti i brani sono stati registrati dal vivo a Praga presso il Barrandov Recording Stage."}
{"id": "1767298", "revid": "547034", "url": "https://it.wikipedia.org/wiki?curid=1767298", "title": "Zombie Nation", "text": "Zombie Nation \u00e8 un progetto tedesco di musica techno ed electro del DJ e produttore discografico di Monaco di Baviera Florian Senfter (alias Splank!).\nCarriera.\nIl primo EP di Zombie Nation \u00e8 stato pubblicato nella primavera del 1999 sulla label Gigolo Records di DJ Hell. Un remix del brano \"Kernkraft 400\" ha ottenuto ottimi piazzamenti nelle chart internazionali ed \u00e8 diventato uno dei brani di musica elettronica da ballo pi\u00f9 conosciuti.\nDal 2001 Florian Senfter ha pubblicato track su diverse label con il nome di Zombie Nation e con il suo pseudonimo John Starlight. Nel 2002 Splank! ha fondato la propria etichetta discografica, la Dekathlon Records, che all'inizio del 2005 \u00e8 confluita nella nuova sublabel UKW Records. Su quest'ultima dal 2003 sono stati pubblicati tutti i supporti audio di Zombie Nation. Nel 2006 \u00e8 uscito il terzo album Black Toys.\nIl sound di Zombie Nation \u00e8 un crossover di musica elettronica di ottima caratura, un'orgia di stili con una ricca dose di piccanti contaminazioni.\nNell'estate del 2007, in seguito ad una collaborazione come \"ZZT\" con l'artista canadese Tiga, \u00e8 stato pubblicato il brano \"Lower State of Consciousness\".\nZombie Nation dal 1999 \u00e8 uno dei Live Act pi\u00f9 gettonati della musica elettronica nello scenario dei club internazionali. Nei suoi concerti Splank! rinnova completamente ogni volta l'arrangiamento dei brani. Improvvisazioni con sample e sound creati appositamente per le esibizioni sono una caratteristica distintiva della sua musica. I pezzi forti del suo setup strumentale sono un AKAI MPC 4000 e diversi dispositivi per effetti sonori."}
{"id": "1767299", "revid": "122714275", "url": "https://it.wikipedia.org/wiki?curid=1767299", "title": "Bianca Tosatti", "text": ""}
{"id": "1767302", "revid": "715388", "url": "https://it.wikipedia.org/wiki?curid=1767302", "title": "Nuria Llagostera Vives", "text": "Biografia.\nHa vinto due titoli in singolare, entrambe le volte su terra rossa.\nNel 2009 in coppia con la connazionale Mar\u00eda Jos\u00e9 Mart\u00ednez S\u00e1nchez ha vinto il WTA Tour Championships battendo in finale la coppia Black/Huber 7-6(0), 5-7, [10-7].\nNel novembre 2013 le \u00e8 stata comminata una squalifica di due anni, per essere risultata positiva a un controllo antidoping nell'ambito del Bank of the West Classic 2013.. Poche settimane pi\u00f9 tardi la tennista, evidentemente turbata per il provvedimento, ha annunciato il ritiro.."}
{"id": "1767312", "revid": "287204", "url": "https://it.wikipedia.org/wiki?curid=1767312", "title": "Archeotrekking", "text": "Larcheotrekking \u00e8 una formula turistica, di recente individuazione, che facendo seguito allo sviluppo del turismo culturale e ambientale, abbina la scoperta delle bellezze culturali e artistiche del territorio all'escursionismo, attraverso la definizione di itinerari a piedi attraverso i quali sia possibile ricostruire la storia e le tradizioni della zona."}
{"id": "1767314", "revid": "508156", "url": "https://it.wikipedia.org/wiki?curid=1767314", "title": "Luca Tessadrelli", "text": "Insegna \"Composizione\" al Conservatorio di Parma.\nBiografia.\nAdolescente, intraprende gli studi musicali (pianoforte) con la madre. In seguito, per sei anni suona il flauto tenore barocco nei \"Piccoli Musici\" di Brescia e entra al Conservatorio di Brescia studiando flauto traverso (sotto la guida del II flauto del Teatro alla Scala di Milano) e \"Composizione\" (con i maestri Umberto Benedetti Michelangeli, Elisabetta Brusa, Sandro Perotti, Gilberto Serembe, Giorgio Mezzanotte, Antonio Giacometti e Paolo Ugoletti). Inizia presto a comporre: rilevante \u00e8 il \"Concerto\" per pianoforte e orchestra (da un Tema Sacro) del 1980. Durante il periodo di leva suona e dirige la Banda Militare del Distaccamento di Torino, scrivendo una fantasia bandistica su musiche napoletane, romane e fiorentine. Dopo gli studi di \"Composizione\" e Analisi Orchestrale al Conservatorio di Milano con Azio Corghi e Nicola Samale, compone vince il primo premio del Concorso di Composizione Sinfonica \"Valentino Caracciolo\" di Roma (1991), e il secondo premio (con menzione di merito) alla Tribuna Internazionale dei Compositori a Parigi con il brano \"A Nocturnall upon S.Lucie's Day\" (1993).\nNel 1995, pubblica il libro \"Modelli Matematici della comunicazione musicale nel pensiero di Giovanni Melzi\" (La Scuola), dopo vari anni di studi sul rapporto tra mente, musica e elaborazione elettronica.\nCompone la colonna sonora del film \"Nostos\" di Franco Piavoli, con un particolare rapporto musica-immagini che in seguito a livello critico \u00e8 stato indicato da Carlo Annoni come aspetto importante del compositore, nel suo creare per arti figurative. Riceve un premio per le musiche originali di \"Nostos\" dal Ministero della Cultura italiano. Numerose le collaborazioni per orchestrare e elaborare opere teatrali, e per la RAI.\nPer il Teatro \"Regio\" di Parma, stagione lirica 1997/98, ha curato la nuova strumentazione dell'opera \"Hansel e Gretel\" (regia di Lorenzo Arruga), ripresa nel 2016 dal \"Maggio Musicale Fiorentino.\"\nNel maggio 2011 \u00e8 stato invitato al \"Diaghilev Festival Opera Ballet\" di Perm (Russia), per assistere alla prima esecuzione mondiale dell\u2019opera in 4 atti \"Vater unser\" del compositore russo - tedesco George von Albrecht, da Tessadrelli orchestrata ed in parte ricostruita.\nSu commissione della Mg_Inc Orchestra, compone, nel 2013, \"Cantu Smaraudu,\" per viola da gamba, arpa, orchestra d'archi e percussioni, brano eseguito con successo a Parma, \"Auditorium del Carmine\".\nNel 2015, su richiesta degli \"Amici della Lirica\" di Piacenza, cura l'edizione critica dell'Opera Lirica in quattro atti, mai eseguita, \"Pier Luigi Farnese\" di Costantino Palumbo, libretto di Arrigo Boito.\nNel 2017 pubblica \"L'elaborazione colta di canti popolari\". Analisi musicale e simbolismo. \"Folk Songs\" di Luciano Berio.\nMolto apprezzate le sue composizioni di genere Sacro, tra le quali: l\u2019Opera-Oratorio \"Filippo, uomo di Luce,\" per soli, coro e orchestra sinfonica\";\" l\u2019Oratorio \"Ludovico Pavoni, diario di Dio\", per tenore, basso, doppio coro, archi, arpa e organo\";\" \"Officina Dei\", per coro misto e pianoforte."}
{"id": "1767315", "revid": "47767", "url": "https://it.wikipedia.org/wiki?curid=1767315", "title": "Bivedo", "text": ""}
{"id": "1767323", "revid": "287204", "url": "https://it.wikipedia.org/wiki?curid=1767323", "title": "BB&amp;T Center", "text": "Il BB&amp;T Center, precedentemente conosciuto come Broward County Civic Arena (1998), National Car Rental Center (1998-2002), Office Depot Center (2002-2005) e BankAtlantic Center (2005-2012), \u00e8 un'arena coperta situata a Sunrise, Florida, un sobborgo di Fort Lauderdale. Venne inaugurato il 3 ottobre 1998 con un concerto della cantante canadese C\u00e9line Dion.\nOspita le partite dei Florida Panthers della NHL; in passato era l'arena di casa dei Florida Pit Bulls della ABA, dei Florida Bobcats della AFL e dei Florida ThunderCats della NPSL."}
{"id": "1767327", "revid": "1573940", "url": "https://it.wikipedia.org/wiki?curid=1767327", "title": "Torre dei Nerli", "text": "La torre dei Nerli, detta anche \"Galganetta\", si trova in via Guicciardini 10-12 rosso, davanti a piazza Santa Felicita, a Firenze. \nStoria e descrizione.\nI Nerli erano signori di Ronciglione (oggi Roncigliano) anche detto Poggio Farneto, area collinare a sud ovest di Firenze ed oggi in comune di Scandicci, e Viceconti dei Cadolingi (Conti di Fucecchio). Spostarono la loro residenza nella citt\u00e0 di Firenze molto probabilmente agli inizi del XII secolo insediandosi presso il Mercato Vecchio, nel Sesto di Porta del Duomo, nelle case gi\u00e0 dei Siri. Passarono quindi pi\u00f9 tardi in Oltrarno nel Popolo di San Frediano. I rami ghibellini della famiglia subirono l'esilio dopo il 1266 trasferendosi, alcuni, in Francia. Altri ebbero un lasciapassare per tornare in citt\u00e0 ma dovettero cambiare il nome in Della Piazza (dal nome del Borgo di Piazza che era l'antica via Guicciardini) o Gherardeschi.\nLa torre della famiglia \u00e8 oggi frutto delle ricostruzioni post belliche quando nell'agosto 1944 tutta questa zona venne fatta saltare in aria dalle mine tedesche per impedire l'accesso al ponte Vecchio.\nLa torre, della quale resta solo la parte inferiore, presenta un paramento esterno in grosse bugne di pietraforte, con due portali gemelli a doppio arco e due finestre al primo piano con architrave su mensole e arco di scarico. Buche pontaie con grosse mensole dovettero essere usate per la creazione di ballatoi lignei esterni. Altre buche senza mensola erano invece i luoghi dove venivano temporaneamente alloggiati i pali delle impalcature usate per l'edificazione. "}
{"id": "1767330", "revid": "110157", "url": "https://it.wikipedia.org/wiki?curid=1767330", "title": "Altos", "text": "Altos \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767331", "revid": "287204", "url": "https://it.wikipedia.org/wiki?curid=1767331", "title": "Beneditinos", "text": "Beneditinos \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767332", "revid": "287204", "url": "https://it.wikipedia.org/wiki?curid=1767332", "title": "Coivaras", "text": "Coivaras \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767333", "revid": "124123", "url": "https://it.wikipedia.org/wiki?curid=1767333", "title": "Nigel Horton", "text": "Biografia.\nAnche pallanuotista (rappresent\u00f2 l'Inghilterra a livello internazionale anche in tale disciplina), assomm\u00f2 20 presenze in Nazionale di rugby tra il 1969 e il 1980, partecipando in tale periodo a 8 tornei delle Cinque Nazioni e vincendo l'edizione del 1980 con il Grande Slam.\nA livello di club milit\u00f2 per 12 stagioni nel Moseley, club del circondario di Birmingham, per poi passare al Saint-Claude, club dilettantistico francese oggi nelle divisioni minori. Nel 1985 cess\u00f2 l'attivit\u00e0 sportiva."}
{"id": "1767334", "revid": "287204", "url": "https://it.wikipedia.org/wiki?curid=1767334", "title": "Curralinhos", "text": "Curralinhos \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767337", "revid": "287204", "url": "https://it.wikipedia.org/wiki?curid=1767337", "title": "Demerval Lob\u00e3o", "text": "Demerval Lob\u00e3o \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767338", "revid": "292831", "url": "https://it.wikipedia.org/wiki?curid=1767338", "title": "Tempio di Esculapio (Villa Borghese)", "text": "Il tempio di Esculapio \u00e8 sito in un isolotto artificiale del lago sito nel Giardino del Lago di Villa Borghese a Roma.\nStoria.\nTrattasi di un tempietto in stile ionico realizzato tra il 1785 e il 1792 da Antonio e Mario Asprucci (padre e figlio) e dal pittore italiano Cristoforo Unterperger e dedicato al dio della medicina. Secondo le intenzioni originarie dei costruttori era prevista esclusivamente l'edificazione di un prospetto architettonico per accogliere la statua di Esculapio, portata alla luce presso le rovine del Mausoleo di Augusto: fu solo dopo che si decise di costruire un piccolo tempio isolato.\nDescrizione.\nIl tempio di Esculapio, squisitamente neoclassico, \u00e8 Prostilo poich\u00e9 presenta 4 colonne davanti alla cella. Fra il frontone e le colonne ioniche \u00e8 collocata una trabeazione che reca una scritta in greco dedicatoria a Esculapio Salvatore, \u00ab\u0391\u03c3\u03ba\u03bb\u03b7\u03c0\u03b9\u03c9\u03b9 \u03a3\u03c9\u03c4\u03b7\u03c1\u03b9\u00bb (Asclepioi Soteri = (dedicato) ad Esculapio Salvatore): al di sopra troviamo inoltre un timpano triangolare decorato con un bassorilievo a stucco raffigurante l'arrivo del dio a Roma.\nSul tetto vi sono varie statue ellenistiche, mentre dietro il portico vi \u00e8 l'edicoletta con la statua di Esculapio. L'isolotto \u00e8 raggiungibile dalla terraferma tramite un pontile in legno con ringhiere in acciaio chiuso al pubblico mediante un cancello."}
{"id": "1767339", "revid": "110157", "url": "https://it.wikipedia.org/wiki?curid=1767339", "title": "Jos\u00e9 de Freitas", "text": "Jos\u00e9 de Freitas \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767340", "revid": "1573940", "url": "https://it.wikipedia.org/wiki?curid=1767340", "title": "Torre dei Fifanti", "text": "La torre dei Fifanti si trova a Firenze, nell'Oltrarno; \u00e8 oggi il campanile della chiesa di Santa Felicita.\nStoria e descrizione.\nLa torre si trova in un luogo difficilmente accessibile, ma \u00e8 ben visibile dal giardino di Boboli. I Fifanti erano una famiglia ghibellina esiliata nel 1258, ma tornati dopo la battaglia di Montaperti, per essere poi definitivamente allontanati nel 1267. L'ultima notizia su questa famiglia risale al 1311.\nLa torre \u00e8 stata rimaneggiata per poter adattarsi alla funzione di torre campanaria. Il rivestimento \u00e8 in filaretto di pietra a vista, con alcune buche pontaie senza mensole e qualche feritoia. Sulla cella campanaria si aprono quattro coppie di monofore lunghe e strette, con copertura ad arco, due per lato. Nella parte inferiore \u00e8 stata tamponata la parte pi\u00f9 bassa con laterizio per consentire la creazione di un parapetto. In alto, sotto la copertura a bassa piramide, sono visibili alcuni rinforzi in ferro."}
{"id": "1767342", "revid": "287204", "url": "https://it.wikipedia.org/wiki?curid=1767342", "title": "Lagoa Alegre", "text": "Lagoa Alegre \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767343", "revid": "287204", "url": "https://it.wikipedia.org/wiki?curid=1767343", "title": "Lagoa do Piau\u00ed", "text": "Lagoa do Piau\u00ed \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina.\nGeografia fisica.\n Si trova nella microregione di Teresina, avendo come limite i comuni di Demerval Lob\u00e3o, Beneditinos e Monsenhor Gil.\nPer la sua ricchezza di minerali, ci sono diverse aziende della regione nel settore di estrazione, in particolare per la costruzione. \u00c8 considerato da molti come \"citt\u00e0 mineraria\".\nLagoa do Piau\u00ed ha una geografia prevalentemente pianeggiante con alcune colline si sviluppa su alcune aree del comune. La regione \u00e8 ricca di acque sotterranee e piccoli corsi d'acqua. Il fiume principale che passa attraverso la citt\u00e0 \u00e8 il fiume Poti, che \u00e8 il confine tra Lagoa do Piau\u00ed e Beneditinos.\nVegetazione.\nIl comune ha una predominanza della tipica vegetazione del Cerrado, con la presenza della Mata de Cocais, formata da palme come astrocaryum vulgare, carna\u00faba e buriti. Il paesaggio locale \u00e8 anche comune trovare grandi campi d'erba.\nReligiosit\u00e0.\nLa religiosit\u00e0 di lagopienses \u00e8, per tradizione, prevalentemente cattolica, ma oggi \u00e8 possibile trovare un panorama religioso molto diversificato, con la presenza di seguaci di altre manifestazioni religiose, come lo spiritualismo afrobrasiliano(ancora timido con le manifestazioni), le chiese evangeliche (crescenti) di varie denominazioni, tra gli altri."}
{"id": "1767344", "revid": "287204", "url": "https://it.wikipedia.org/wiki?curid=1767344", "title": "Deferiprone", "text": "Il deferiprone \u00e8 un principio attivo che agisce come ferrochelante; esso \u00e8 indicato secondo l'RCP \"nel trattamento dell'accumulo di ferro (emosiderosi) nei pazienti affetti da talassemia maggiore, quando la terapia con deferoxamina \u00e8 controindicata o non adeguata\".\nIl farmaco \u00e8 stato studiato dalla ApoPharma. In Italia \u00e8 commercializzato dalla Chiesi Farmaceutici dal 1999, con il nome: \"Ferriprox\".\nMeccanismo d'azione.\nIl principio attivo il deferiprone(3.idrossi-1,2.dimetilpiridina-4.one) che si comporta chimicamente come un antiossidante, \u00e8 una molecola capace di legare il ferro in una proporzione molare di 3: 1.\nMonitorando la ferritina serica il deferiprone \u00e8 capace di ridurre, prevenendolo, l'accumulo di ferro nei soggetti talassemici sottoposti a trasfusioni continue; pur non riducendo le lesioni agli organi interni.\nNei pochi studi effettuati il deferiprone si mostra meno efficace della deferossamina, per questo motivo \u00e8, rispetto a questa, una seconda scelta.\nSono stati pubblicati a tutto giugno 2010 pi\u00f9 di 650 lavori che parlano di deferiprone; tra essi vi sono 4 metanalisi rilevanti:\nControindicazioni.\nNon utilizzare in caso di gravidanza e allattamento, ipersensibilit\u00e0 al principio attivo o ad uno qualsiasi degli eccipienti; in caso di storia di neutropenia e/o precedenti di agranulocitosi, i pazienti non devono assumere medicinali noti come causa di neutropenia o potenzialmente in grado di causare l'agranulocitosi.\nEffetti indesiderati.\nSi possono manifestare artropatie, neutropenia, inoltre \u00e8 notevole la diminuzione dello zinco nel corpo. Gli effetti collaterali pi\u00f9 frequenti (con frequenza di 1/10) sono: nausea, dolore addominale, vomito e cromaturia (urine colorate). Con minore frequenza provoca: aumento degli enzimi epatici, neutropenia, agranulocitosi, emicrania, diarrea, artralgie, aumento dell'appetito, affaticamento.\nPosologia.\nIl deferiprone \u00e8 disponibile in compresse da 500\u00a0mg divisibili, la posologia va calcolata in base al peso corporeo."}
{"id": "1767345", "revid": "287204", "url": "https://it.wikipedia.org/wiki?curid=1767345", "title": "Miguel Le\u00e3o", "text": "Miguel Le\u00e3o \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767346", "revid": "287204", "url": "https://it.wikipedia.org/wiki?curid=1767346", "title": "J. Laurent", "text": "Biografia.\nJean Laurent, alias Juan Bautista Laurent y Minier, alias J. Laurent, nacque il 23 luglio 1816 a Garchizy, un piccolo villaggio nel dipartimento della Ni\u00e8vre in Francia da cui emigr\u00f2 nel 1843 a Madrid dove inizialmente si dedic\u00f2 a confezionare lussuosi contenitori di cartone e di carte screziate pregiate interessandosi contemporaneamente ai progressi tecnologici della fotografia che proprio allora cominciava a svilupparsi.\nDal 1856 ebbe il suo primo studio fotografico nella centrale \"calle di San Jeronimo n. 39\" a Madrid, che sembra fosse stato precedentemente lo studio del fotografo inglese Charles Clifford, fregiandosi dal 1861 al 1868 del titolo di \"Fotografo di S. M. la Reina\", dove anche vendeva al pubblico le sue fotografie delle opere d'arte del Museo del Prado di cui era il fotografo ufficiale e di cui fu il primo a fotografarne sistematicamente tutte le opere d'arte.\nFirmava tutte le sue opere semplicemente J. Laurent. Pubblic\u00f2 una ventina di cataloghi di sue fotografie.\nLa tecnica da lui pi\u00f9 usata era quella del collodio umido a cui seppe apportare modifiche inventando un supporto pi\u00f9 sensibile. Per realizzare le fotografie dei paesaggi girava la Spagna in treno e si era fatto attrezzare una piccola carrozza per questo scopo dove sviluppava le sue lastre di vetro al collodio.\nLe sue fotografie di Madrid, dei suoi personaggi e dei suoi maggiori avvenimenti della seconda met\u00e0 del XIX secolo sono una documentazione storica e artistica unica che il Municipio di Madrid ha voluto onorare con una mostra antologica nel maggio del 2005.\nIl Fine Art Museum di San Francisco, cos\u00ec come molti altri musei, conserva una ricca raccolta di sue fotografie dei maggiori capolavori d'arte del Museo del Prado di Madrid.\nStoria dello studio di J. Laurent.\nEbbe diversi collaboratori tra cui il francese Alfonso Roswag Nogier (Schlestadt 1833- Madrid 1900), marito della sua figliastra Catalina Melina Dosch de Roswag (Hastingues 1842 - Madrid 1905) che nel 1883 risulta essere la proprietaria del suo ricco archivio fotografico, mentre il marito il 24 febbraio 1882 chiede il brevetto n. 2245 a la \"Oficina Espa\u00f1ola de Patentes y Marcas\" per una apparecchiatura fotografica. Dopo la morte di Alfonso Roswag Nogier lo studio fu mandato avanti da Joseph Jean Marie Lacoste y Borde (1872-...) per altri 15 anni in societ\u00e0 da luglio 1902 a marzo 1904 con \u00c1ngel Redondo de Z\u00fa\u00f1iga.\nSuccessivamente lo studio viene rilevato da Juana Roig Villalonga (Bu\u00f1ola 1877 - Madrid 1941) che continuer\u00e0 ad operare con la antica denominazione di\" Casa Laurent\" fino al 1930 quando il suo ricco fondo fotografico entrer\u00e0 in possesso di Joaqu\u00edn Ruiz Vernacci (Madrid 1892- Madrid 1975) per poi essere acquisito dallo Stato spagnolo."}
{"id": "1767348", "revid": "110157", "url": "https://it.wikipedia.org/wiki?curid=1767348", "title": "Monsenhor Gil", "text": "Monsenhor Gil \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767350", "revid": "287204", "url": "https://it.wikipedia.org/wiki?curid=1767350", "title": "Pau d'Arco do Piau\u00ed", "text": "Pau d'Arco do Piau\u00ed \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767356", "revid": "1543377", "url": "https://it.wikipedia.org/wiki?curid=1767356", "title": "Agenti semantici", "text": "Gli agenti software per il Web semantico o, pi\u00f9 semplicemente, agenti semantici, sono programmi che raccolgono, elaborano e scambiano informazioni e risultati con altri programmi. \nSe il primo pilastro su cui si basa la creazione del Web semantico \u00e8 senz'altro la rielaborazione di tutto quel settore che in Intelligenza Artificiale si chiama rappresentazione della conoscenza, e il secondo \u00e8 l'utilizzo di ontologie, gli agenti semantici, teorizzati da Tim Berners-Lee, possono essere considerati l'ultimo tassello di questa creazione. \nQueste tre componenti del Web semantico sono legate tra loro da un rapporto di dipendenza reciproco, che li sorregge e, soprattutto, accresce le loro singole capacit\u00e0. Infatti, se gli agenti semantici, non hanno motivo d'esistere senza una rappresentazione della conoscenza e senza l'utilizzo di ontologie, questi ultimi, senza gli agenti semantici, non porterebbero alcuna reale, e cio\u00e8 non statica, evoluzione della conoscenza. \nGli agenti semantici, infatti, devono \"essere in grado di rappresentare gli obiettivi di un certo utente, di mettere in atto una sequenza di azioni che possa soddisfare tali obiettivi, ed eventualmente cooperare con gli altri agenti per ottenere tale risultato\".\nRealizzando questa cooperazione sulla base della comprensione del significato dei dati oggetti di scambio, si realizza quell'interoperabilit\u00e0 semantica, che permetter\u00e0 a due agenti di capirsi nonostante abbiano a disposizione due diverse rappresentazione di quel determinato dato che stanno scambiandosi, e quindi due diverse rappresentazioni della conoscenza. Inoltre gli agenti semantici saranno in grado, quando si relazionano con nuove ontologie, di acquisire nuove conoscenze e capacit\u00e0, cio\u00e8 saranno in grado di acquisire mediante regole di ragionamento, nuovi metadati.\nSolo, quindi, grazie alla stretta cooperazione dei suoi componenti, il Web semantico realizzer\u00e0 una reale evoluzione della conoscenza."}
{"id": "1767358", "revid": "110157", "url": "https://it.wikipedia.org/wiki?curid=1767358", "title": "Uni\u00e3o", "text": "Uni\u00e3o \u00e8 un comune del Brasile nello Stato del Piau\u00ed, parte della mesoregione del Centro-Norte Piauiense e della microregione di Teresina."}
{"id": "1767359", "revid": "95826499", "url": "https://it.wikipedia.org/wiki?curid=1767359", "title": "Voltametro di Hofmann", "text": "Il voltametro di Hoffmann \u00e8 un apparecchio per elettrolizzare l'acqua inventato da August Wilhelm von Hofmann (1818\u20131892). Consiste in 3 cilindri verticali uniti, solitamente in vetro. Il cilindro centrale \u00e8 aperto in cima per permettere l'aggiunta di acqua e un composto ionico per migliorarne la conduttivit\u00e0, come piccole quantit\u00e0 di acido solforico. Un elettrodo in platino viene messo sul fondo di ognuno dei cilindri esterni, connesso con i terminali positivi e negativi di una sorgente elettrica. Quando viene fatta scorrere una corrente attraverso il voltametro di Hofmann, si forma ossigeno gassoso all'anodo e idrogeno gassoso al catodo. Ogni gas lascia l'acqua e si raccoglie in cima ai due tubi esterni.\nLa presenza di gas nel tubo di raccolta si pu\u00f2 rilevare con un fiammifero o \"scheggia di legno ardente\"; l'ossigeno far\u00e0 immediatamente erompere la fiamma del fiammifero facendola diventare di un bianco luminoso e bruciare vigorosamente, mentre la presenza di gas di idrogeno far\u00e0 bruciare il fiammifero appena un poco pi\u00f9 brillantemente.\nIl nome 'voltametro' \u00e8 un pezzo di storia - i voltametri non sono pi\u00f9 usati come strumenti di misura. Tuttavia, prima dell'invenzione dell'amperometro, i voltametri erano spesso usati per misurare la corrente continua, siccome la corrente che scorre in un voltametro con elettrodi in ferro o rame galvanizza il catodo con una quantit\u00e0 di metallo dall'anodo direttamente proporzionale alla corrente totale (Leggi di Faraday sull'elettrolisi). Il nome moderno \u00e8 \"coulometro elettrochimico\"\nLa quantit\u00e0 di elettricit\u00e0 che \u00e8 passata attraverso il sistema pu\u00f2 venire quindi determinata pesando il catodo. Thomas Alva Edison us\u00f2 i voltametri per misurare l'elettricit\u00e0 (Un voltametro di Hofmann non pu\u00f2 essere usato per pesare la corrente elettrica in questo modo, poich\u00e9 gli elettrodi in platino sono troppo inerti per la placcatura). Un voltametro di Hofmann viene spesso usato per la dimostrazione dei principi stechiometrici, perch\u00e9 il rapporto due a uno dei volumi di gas di idrogeno e ossigeno prodotti dall'apparato dimostra la formula chimica dell'acqua, formula_1."}
{"id": "1767360", "revid": "228587", "url": "https://it.wikipedia.org/wiki?curid=1767360", "title": "Episodi de La grande vallata (prima stagione)", "text": "Orizzonti di gloria.\nTrama.\nSan Joaquin Valley, California. La benestante famiglia Barkley, composta dalla matriarca Victoria e dai suoi quattro figli Jarrod, Nick, Audra ed Eugene, gestisce un ranch nelle vicinanze di Stockton. Jarrod, affermato avvocato, scopre che la ferrovia intende costringere con la forza gli agricoltori della vallata a cedere le loro terre; come se non bastasse, al ranch arriva un ragazzo di nome Heath che sostiene di essere il figlio illegittimo di Tom Barkley, defunto marito di Victoria, e di essere venuto per reclamare ci\u00f2 che gli spetta. Jarrod e Nick non gli credono e gli offrono denaro affinch\u00e9 rinunci alle sue pretese; Heath, indignato, rifiuta e lascia il ranch. Audra, senza dire nulla ai fratelli, raggiunge Heath in citt\u00e0 e cerca di sedurlo per estorcergli la verit\u00e0, ma il ragazzo la respinge, ribadendo la propria convinzione di essere un Barkley; l'accaduto, per\u00f2, gli fa comprendere che n\u00e9 Victoria n\u00e9 i fratellastri lo accetteranno in famiglia e Heath decide di andarsene. Tornato al ranch per prendere il denaro che Jarrod e Nick gli avevano offerto prima di lasciare la vallata, Heath s'imbatte in Victoria, la quale si dichiara pronta a riconoscerlo come membro della famiglia se Heath le dimostrer\u00e0 il valore che da sempre contraddistingue i ragazzi Barkley; Heath si schiera dunque al fianco di Jarrod e Nick per aiutarli a respingere i pistoleri assoldati dalla ferrovia, e cos\u00ec facendo ottiene il proprio posto in famiglia.\nIl generale Wallant.\nTrama.\nHeath sta imparando a gestire il ranch sotto la guida di Nick, ma ha grosse difficolt\u00e0 ad essere accettato dai dipendenti dei Barkley, che non riconoscono la sua autorit\u00e0. Nick riceve la visita del generale Wallant, sotto cui ha servito durante la Guerra di Secessione. Wallant \u00e8 stato in realt\u00e0 radiato dall'esercito e collabora con alcuni terroristi messicani intenzionati ad impadronirsi del territorio: l'uomo intende reclutare i mandriani dei Barkley per farne il proprio esercito personale approfittando del loro malanimo nei confronti di Heath. Il ragazzo scopre il suo piano e riesce ad eliminarlo, guadagnandosi anche il rispetto degli uomini.\nGli stivali di Tom Barkley.\nTrama.\nEugene torna a casa per la commemorazione di Tom Barkley e Victoria gli offre un paio di vecchi stivali di Tom da indossare per la cerimonia; curiosamente, per\u00f2, l'unico a cui gli stivali calzano risulta essere Heath. I Barkley sono molto turbati, soprattutto Victoria, la quale, profondamente legata al ricordo di Tom, inizia a chiedersi se il marito l'amasse davvero; decisa a saperne di pi\u00f9, la donna viaggia fino a Strawberry, la citt\u00e0 natale di Heath, per conoscere i parenti del figliastro. Qui Victoria incontra Hannah, un'anziana amica di Leah, la defunta madre di Heath, che le conferma che Matt e Martha Simmons, gli zii materni di Heath, vivono ancora a Strawberry, ma l'avverte anche di stare lontano da loro. Victoria si reca comunque dai Simmons, ma l'incontro le lascia l'amaro in bocca: Matt \u00e8 un uomo debole e succube di Martha, che senza mezzi termini descrive Tom Barkley come un uomo crudele e insensibile che abbandon\u00f2 Leah non appena rimase incinta. Si tratta per\u00f2 solo di menzogne: Martha, in realt\u00e0, progetta di sfruttare il senso di colpa di Victoria per arricchirsi e lasciare Strawberry. Victoria scopre la verit\u00e0 grazie ad Hannah e viene tirata fuori dai guai da Heath. Martha non si d\u00e0 per vinta e convince il suo amante, Phelps, a uccidere Victoria e Heath, ma il ragazzo riesce ad eliminarlo. Tornati a Stockton, Heath si riconcilia con i fratelli e l'episodio si chiude con Victoria, ormai serena, che ammira la statua che la citt\u00e0 ha realizzato in memoria di Tom Barkley.\nIl rapimento di Audra.\nTrama.\nAudra rischia di essere travolta da un branco di cavalli selvaggi e viene salvata da Lloyd, un affascinante giovanotto che non tarda a farle battere il cuore. Il ragazzo afferma di essere un cacciatore di bisonti, ma in realt\u00e0 capeggia una banda di briganti che da qualche tempo funestano la vallata. Audra, completamente ignara, lo invita a casa per farlo conoscere alla famiglia e Heath e Nick intuiscono subito che qualcosa non quadra. Gli incidenti nella vallata proseguono, e Lloyd viene infine messo con le spalle al muro; ciononostante, Audra continua a credere in lui. Costretto a fuggire, Lloyd progetta di lasciare immediatamente la vallata contro il parere del resto della banda. Audra raggiunge Lloyd per parlargli e la situazione precipita: la ragazza viene presa in ostaggio e ai Barkley arriva una richiesta di riscatto. I Barkley sono costretti a pagare; Lloyd, contrario al rapimento di Audra sin dall'inizio, cerca di liberarla, ma viene ucciso da un complice. La banda, per\u00f2, \u00e8 ormai scoperta e viene arrestata subito con l'aiuto dei Barkley. Il giorno dopo, Audra libera uno stallone che Lloyd aveva catturato per lei e lo guarda allontanarsi nella prateria con le lacrime agli occhi.\nL'odissea di Jubal.\nTrama.\nI Barkley ricevono la visita di Jubal Tanner, un vecchio amico di Victoria, in viaggio con il nipotino Chad. Anni addietro, Tom gli aveva ceduto a titolo gratuito un terreno dove sistemarsi, ma Jubal, non volendo accettare alcuna carit\u00e0, decise di occuparla solo quando avesse avuto il denaro necessario a pagarla; ora che ha accumulato la somma necessaria, Jubal \u00e8 tornato per sistemarsi definitivamente. Sfortunatamente, per\u00f2, il terreno \u00e8 parte di un piano di Jarrod e Nick per costruire una diga che inondi parte della vallata. Il progetto garantir\u00e0 lavoro agli abitanti della vallata e la notizia che tutto potrebbe saltare \u00e8 causa di un enorme malcontento; Jubal, per\u00f2, \u00e8 adesso a tutti gli effetti il proprietario della terra e non vuole cederla nonostante i tentativi di Jarrod di convincerlo. La situazione precipita rapidamente, e Jubal viene infine ucciso dagli uomini della vallata. I Barkley aiutano Chad a sistemarsi in citt\u00e0 da alcuni parenti e ottengono il suo permesso di dare alla diga il nome di Jubal in memoria del suo coraggio.\nL'eredit\u00e0 dei Barkley.\nTrama.\nUna citt\u00e0 mineraria in cui i Barkley hanno interessi economici \u00e8 funestata da atti di sabotaggio e vandalismo sempre pi\u00f9 gravi che hanno costretto la compagnia a sospendere l'attivit\u00e0 di estrazione. Heath vi si reca per risolvere la situazione e si scontra immediatamente con un clima di ostilit\u00e0 e totale indisciplina. L'amministratore Colin Murdoch spiega che i minatori sono in sciopero per protesta contro le pessime condizioni di vita e la recente riduzione del salario: la compagnia intende risolvere il problema assumendo manodopera cinese a basso costo entro una settimana se i minatori non riprenderanno il lavoro. Il capo del picchetto \u00e8 Dion O'Doul, una vecchia conoscenza di Heath, che tuttavia rifiuta il consiglio dell'amico di tentare la via della diplomazia. Heath scampa ad un agguato dei minatori grazie alla giovane prostituta Brydie Hanrihan: Tim, il padre della ragazza, \u00e8 un ex minatore rimasto invalido durante un crollo e rivela a Heath che le vere ragioni del malcontento sono le promesse non mantenute che Tom Barkley fece agli operai. Jarrod, informato da Heath, scopre che la compagnia in realt\u00e0 ignor\u00f2 il desiderio di Tom di garantire buone condizioni ai minatori e riesce a risolvere le cose; i minatori, soddisfatti, cessano lo sciopero, ma Dion, convinto che le cose non cambieranno affatto, decide di far saltare in aria la miniera; Heath, a malincuore, \u00e8 costretto ad ucciderlo.\nLa propriet\u00e0 dei Barkley.\nTrama.\nI Barkley devono risolvere una questione di confini con i Montero, una benestante famiglia di origine ispanica con cui sono sempre stati in buoni rapporti: don Alfredo Montero intende infatti espropriare il terreno di Bert Hadley, un coltivatore a cui Tom Barkley aveva concesso la terra come ricompensa per gli anni di lavoro, sostenendo che il terreno in questione appartenga a lui; a complicare le cose, Maria, la figlia di don Alfredo, e Heath si innamorano e ci\u00f2 scatena l'indignazione di don Alfredo, che non accetta l'idea di un americano come possibile genero. Alla fine, don Alfredo acconsente all'unione tra le famiglie, ma impone che Maria sposi Nick anzich\u00e9 Heath, non vedendo di buon occhio le origini illegittime del ragazzo; ci\u00f2 raffredda ulteriormente i rapporti tra i Barkley e i Montero. Hadley, piuttosto che cedere, \u00e8 disposto a dar fuoco a tutto, e Maria, contro la volont\u00e0 del padre, aiuta Heath e Nick a cercare di fermare l'uomo. La situazione viene risolta dallo stesso don Alfredo il quale, pentito, rinuncia alla terra di Hadley e decide di partire. Maria, nonostante abbia avuto il permesso di rimanere, non vuole abbandonare il padre; cos\u00ec, dopo un ultimo addio a Heath, la ragazza lascia per sempre la vallata.\nLe follie di Evan.\nTrama.\nAudra rivede dopo tanti anni Evan Miles, un suo amico d'infanzia, in occasione del proprio compleanno. Il ragazzo non nasconde la propria attrazione per Audra e la cosa degenera rapidamente: Heath interviene appena in tempo per salvare la sorella dalle sgradite attenzioni di Evan. I genitori di Evan, Wally e Jenny, hanno una strana reazione: Wally minimizza l'accaduto e Jenny si scusa con i Barkley, ma entrambi si comportano come se avessero previsto il comportamento di Evan. Nei giorni successivi il ragazzo continua a causare problemi ai Barkley, finch\u00e9 un incidente particolarmente grave culmina con il ferimento di Heath. Jarrod, a questo punto, indaga sul passato di Evan e scopre che il giovane soffre di una seria instabilit\u00e0 mentale ed \u00e8 stato espulso dal college che frequentava a causa di numerosi episodi violenti, tutti coperti da Wally. Evan, ormai completamente ossessionato da Audra, l'aggredisce nuovamente e questa volta a fermarlo \u00e8 Victoria, che si vede costretta ad ucciderlo per salvare la figlia. Wally, furioso, intende denunciare Victoria, ma le prove raccolte da Jarrod sono schiaccianti e Jenny stessa costringe il marito ad ammettere la malattia di Evan: Victoria viene cos\u00ec assolta per legittima difesa.\nIl terremoto.\nTrama.\nUn terribile terremoto colpisce la vallata: Victoria, che in quel momento si trovava in una chiesa, rimane intrappolata assieme a Tate, un ex dipendente dei Barkley appena licenziato da Nick, e Naomi, una giovane indiana incinta. Il sisma ha fatto precipitare i tre nei meandri di un'immensa miniera; mentre le scosse di assestamento continuano a colpire la regione, i fratelli Barkley tentano di localizzare la madre prima che sia troppo tardi e Victoria deve fare i conti con Tate, sempre pi\u00f9 ostile e rancoroso nei suoi confronti. Ralph Snyder, un negoziante, possiede le mappe della miniera, ma anzich\u00e9 consegnarle tenta di distruggerle; sorpreso da Heath, l'uomo \u00e8 costretto a confessare di essere stato lui a mettere incinta Naomi e vuole impedire che la ragazza venga salvata per nascondere il tradimento alla moglie, Ann. La miniera \u00e8 comunque inaccessibile a causa del sisma e Heath riesce a trovare un'entrata grazie a Jeb, un uomo dei Barkley che in passato vi ha lavorato; Victoria viene tratta in salvo, mentre Tate perde la vita a causa di un crollo e Naomi muore nel dare alla luce una bambina. Snyder, affranto e pentito, prende con s\u00e9 la figlia per crescerla assieme ad Ann.\nUn caso di assassinio.\nTrama.\nHeath \u00e8 testimone oculare dell'omicidio del colonnello Carl Ashby, uno degli uomini pi\u00f9 influenti e rispettati della vallata. L'accusato, individuato da Heath, \u00e8 un uomo di nome Korby Kyles; Jake, il padre di Korby, vuole che sia Jarrod il suo avvocato difensore, ma quest'ultimo rifiuta a causa del conflitto d'interessi creato dalla testimonianza di Heath e della pessima fama dei Kyles, noti in tutta la vallata per essere delinquenti e fannulloni. Dopo una lunga riflessione ed aver parlato con Korby, tuttavia, Jarrod si convince della sua innocenza e decide di difenderlo: ci\u00f2 crea alcune tensioni tra i Barkley e Jarrod si ritrova isolato dal resto della famiglia. Korby sostiene che Ashby portasse avanti dei traffici illeciti e di essere uno dei suoi corrieri; Ashby sarebbe stato dunque ucciso da un rivale nel corso di una trattativa finita male e Heath avrebbe frainteso a causa del fatto che era notte fonda. Al processo, tuttavia, la colpevolezza di Korby \u00e8 inequivocabilmente dimostrata e Jarrod \u00e8 infine costretto ad ammettere a se stesso e alla sua famiglia di aver preso un terribile abbaglio.\nEpidemia al ranch.\nTrama.\nMariano Montoya, un vecchio amico di Nick, arriva a Stockton per vendere i capi di una piccola mandria che \u00e8 riuscito a creare a partire da un vitellino donatogli da Nick stesso diversi anni prima e i Barkley gli concedono i loro pascoli per l'ingrasso degli animali prima dell'apertura del mercato. Improvvisamente, per\u00f2, i bovini iniziano a morire uno dopo l'altro; Mariano tenta di tenere nascosta la cosa, ma i Barkley non tardano a rendersi conto che la mandria ha contratto il carbonchio e cercano di convincerlo ad abbattere gli animali prima che l'epidemia si diffonda ulteriormente. Mariano rifiuta testardamente e le cose rischiano di precipitare; Eugene, tornato dal college per qualche giorno, suggerisce di somministrare un nuovo farmaco, il vaccino. Sia Mariano che i Barkley sono molto perplessi e alla fine Mariano acconsente a patto che il vaccino sia prima testato sul toro dei Barkley. Nick, in virt\u00f9 dell'antica amicizia, accetta: il vaccino si rivela efficace e la mandria di Mariano \u00e8 salva.\nIl morso del lupo.\nTrama.\nMentre si trova al pascolo con Heath, Nick viene morso da un lupo forse rabbioso, cosa che lo condannerebbe a morte certa: se Nick sopravviver\u00e0 per sessanta giorni, ossia il tempo d'incubazione della malattia, si salver\u00e0. Angosciato e non volendo dare un dolore alla sua famiglia, Nick fa giurare a Heath di mantenere il suo segreto e parte per la cittadina di Willow Springs per rivedere un'ultima volta Jeanie Price, una ragazza di cui un tempo era molto innamorato. Giunto a Willow Springs, tuttavia, Nick scopre che Jeanie \u00e8 morta anni prima in una terribile epidemia di tifo e viene aggredito da due delinquenti che approfittano di un malore dovuto al morso di lupo per cercare di derubarlo. Nick viene soccorso da Julia Jenkins, una giovane sarta nubile che vive da sola assieme al figlioletto Tommy, e che si offre di prendersi cura di lui se Nick accetter\u00e0 di sposarla, in modo da poter dare un cognome al figlio. Nick, ovviamente, rifiuta la bizzarra proposta, al che Julia, che comunque non aveva grandi speranze, non insiste e gli offre ugualmente assistenza per il resto dei sessanta giorni. Tutto va per il meglio, ma una sera Julia viene ferita mortalmente dagli stessi uomini che avevano cercato di rapinare Nick; prima che la donna muoia, Nick decide di esaudire il suo desiderio e la sposa con un rito improvvisato e privo di valore legale. Poco tempo dopo Heath raggiunge Nick e gli annuncia che i sessanta giorni sono trascorsi, il che significa che Nick \u00e8 ormai salvo. Nick, felice, torna a casa, ma prima accompagna Tommy in Tennessee dai nonni materni, com'era volont\u00e0 di Julia.\nLa colpa di Matt Bentell.\nTrama.\nI Barkley apprendono che l'uomo che hanno incaricato di un disboscamento \u00e8 in realt\u00e0 Matt Bentell, il comandante di un campo di prigionia confederato in cui, durante la guerra, \u00e8 stato rinchiuso anche Heath. Quest'ultimo intende ucciderlo per vendicare le atrocit\u00e0 subite in passato, ma Victoria e Jarrod lo convincono a rinunciare; inoltre decidono di non licenziare Bentell, ma di farlo lavorare sotto la supervisione di Heath. La pessima fama di Bentell non tarda a causare problemi ai lavori: molti degli uomini assunti sono infatti stati detenuti nel suo campo di prigionia e covano nei suoi confronti lo stesso desiderio di vendetta di Heath. Il ragazzo \u00e8 particolarmente ostile verso Bentell a causa dell'uccisione a sangue freddo di un gruppo di prigionieri che avevano tentato la fuga, ma inizia a comprendere anche il punto di vista del suo antico aguzzino quando scopre che l'imboscata fu possibile grazie ad un traditore che inform\u00f2 Bentell; l'informatore in questione \u00e8 Aaron Condon, che vendette le vite dei compagni in cambio di un medico per salvare la vita al fratello Gil. I Condon sono entrambi tra gli uomini ingaggiati per il disboscamento e intendono uccidere Bentell per nascondere il loro tradimento; i fratelli appiccano dunque un incendio per creare un diversivo e Bentell rischia la vita per salvare Heath, mentre i Condon muoiono entrambi schiacciati dal crollo di un albero in fiamme. Tutto si risolve per il meglio e Heath riesce finalmente a perdonare Bentell.\nGli irlandesi.\nTrama.\nAlcune famiglie di immigrati irlandesi guidate dal coriaceo Jimmy Callahan si insediano sulla terra dei Barkley sostenendo di aver regolarmente acquistato l'appezzamento da un'agenzia di San Francisco, l'Aquila Land Company. Heath vorrebbe trovare una soluzione pacifica, ma ogni tentativo di instaurare un dialogo \u00e8 reso vano da Nick, il quale, irruento come al solito, finisce puntualmente per azzuffarsi con l'altrettanto testardo Callahan. Jarrod e Victoria, che si trovano a San Francisco per affari, confermano che l'Aquila Land non esiste e che gli irlandesi sono stati truffati; questi ultimi, per\u00f2, hanno perduto tutto il loro denaro e sono perci\u00f2 decisi a rimanere a qualsiasi costo. Nick, ricorrendo alla legge, riesce a costringerli ad andarsene, ma alla fine, pentito e dispiaciuto per la loro situazione, con il benestare del resto della famiglia concede loro una propriet\u00e0 dei Barkley in disuso dove sistemarsi.\nLa ragazza di Billy Joe.\nTrama.\nLa giovane Maybelle Williams \u00e8 la fidanzata di Billy Joe Gaines, un pericoloso criminale recentemente evaso di prigione, ed \u00e8 stata incarcerata a sua volta con l'accusa di complicit\u00e0 nonostante le prove contro di lei siano soltanto indiziarie. Jarrod, in qualit\u00e0 di suo avvocato, ottiene dal giudice Parker che la ragazza, ancora minorenne, sia affidata alla sua custodia e le sia concesso di trascorrere il Natale al ranch dei Barkley: la famiglia \u00e8 perplessa, in particolare Nick, assolutamente convinto che Maybelle sia tale e quale al fidanzato. La ragazza, in effetti, non tarda a causare pasticci, ma si rivela anche generosa e di buon cuore e si affeziona sinceramente ai Barkley; proprio quando le cose iniziano a mettersi per il meglio, per\u00f2, Billy Joe fa ritorno nella vallata per riprendere con s\u00e9 Maybelle e quest'ultima fugge assieme a lui. Jarrod \u00e8 deluso, ma poco tempo dopo Maybelle si riconsegna a lui spontaneamente: aveva infatti soltanto finto di seguire Billy Joe per non mettere in pericolo i Barkley. Parker, che aveva scommesso una scatola di sigari contro la buona fede della ragazza, \u00e8 cos\u00ec costretto a pagare a Jarrod il proprio debito.\nUn giorno da dimenticare.\nTrama.\nHeath viene ferito dai Cade, una banda di vagabondi intenzionati a rapinarlo e quindi ucciderlo; resosi conto che il ragazzo appartiene ad una famiglia ricca, \"Daddy\" Cade, il capobanda, decide invece di inscenare un incidente e di riportare Heath a casa per intascare una ricompensa. Victoria e Audra, ignare, pagano i Cade per il disturbo come previsto e offrono loro ospitalit\u00e0, ma Victoria si lascia sfuggire che Eugene, Jarrod e Nick, recatisi a San Francisco per affari, non torneranno prima di qualche giorno e i Cade decidono di approfittarne per svaligiare la casa. Victoria, gi\u00e0 sospettosa, ha la conferma di quale sia la vera natura dei Cade quando si accorge che uno di loro indossa la camicia di Johnson, un cowboy dei Barkley rimasto vittima di un misterioso agguato qualche giorno prima; Victoria, Audra e Heath riescono a far sloggiare i vagabondi con l'aiuto di Allie Kay, la figlia di \"Daddy\" Cade, che si \u00e8 innamorata di Heath e si \u00e8 schierata al fianco dei Barkley.\nUna sposa per Nick Barkley.\nTrama.\nNick fa ritorno da un viaggio a San Francisco con una sorpresa che lascia la famiglia di stucco: si \u00e8 infatti fidanzato con una ragazza di nome Hester e l'ha portata al ranch per farla conoscere alla madre e ai fratelli. Seppur titubanti, i Barkley decidono di concedere ad Hester una possibilit\u00e0 e la famiglia parte per un breve viaggio tra le montagne per conoscere meglio la ragazza. Durante la gita, Hester si interessa sempre di pi\u00f9 a Heath e ci\u00f2 causa una seria di malintesi che sfociano in un terribile litigio tra Nick e Heath: i fratelli vengono alle mani e Nick finisce con il precipitare da una scarpata, ferendosi alla schiena e rischiando di rimanere paralizzato. Hester si sente in colpa per l'accaduto e infine, grazie all'incoraggiamento di Victoria, trova il coraggio di ammettere a se stessa e a Nick che il suo sentimento per lui era soltanto una breve e superficiale infatuazione, esattamente come la cotta che si era presa per Heath, e lo esorta a riappacificarsi con il fratello. Nick, seppure triste, apprezza la sincerit\u00e0 di Hester e rompe il fidanzamento con il consenso di quest'ultima. Tornati a casa, Nick guarisce dalla lesione alla schiena, che per fortuna non era grave, e tutto ritorna alla normalit\u00e0.\nIl falsario.\nTrama.\nJarrod ospita Brett Skyler, un suo vecchio amico e compagno di studi dei tempi dell'universit\u00e0. Poco tempo dopo un agente dei servizi segreti, Monroe, si presenta al ranch e informa Jarrod che Brett \u00e8 molto probabilmente coinvolto in un traffico di banconote fasulle. Jarrod non vuole credere che il suo amico sia diventato un falsario e Monroe gli suggerisce di indagare lui stesso su Brett; inizialmente sembra che Brett sia innocente, ma Jarrod inizia a sospettare davvero di lui quando l'amico gli confida di voler depositare una grossa somma presso la banca di Stockton, apparentemente senza alcun motivo. Brett, da parte sua, \u00e8 davvero giunto nella vallata con due complici, Clyde e Ketchie, per portare a termine l'ennesima truffa, ma la gentilezza di Jarrod fa affiorare in lui inaspettati sensi di colpa; ciononostante, nottetempo Brett e la sua banda rapinano comunque la banca sostituendo il denaro autentico con quello contraffatto. Successivamente Brett, roso dal rimorso, si reintroduce nella banca all'insaputa dei complici per rimettere la refurtiva nella cassaforte, ma viene sorpreso da Jarrod; Clyde e Ketchie, che tenevano d'occhio Brett, irrompono per mettere mano al denaro, ma Brett riesce a far scattare l'allarme e a far catturare gli ormai ex complici. Brett viene arrestato da Monroe, ma Jarrod, grato nei confronti dell'amico, si offre di essere il suo avvocato.\nIl bandito e la maestra.\nTrama.\nVictoria viene rapita dagli uomini del fuorilegge Sam Balden per un insolito motivo: Sam vuole infatti che la donna gli insegni a leggere e a scrivere. Victoria \u00e8 stata scambiata per una maestra perch\u00e9 sostituiva brevemente la signorina Keller, una vera insegnante, e si vede costretta a portare avanti la finzione. A poco a poco Victoria si rende conto che Sam nasconde una grande sensibilit\u00e0 e ne ha la prova quando il bandito le confida di voler imparare a scrivere per poter incidere una lapide in legno che ha realizzato per la tomba della moglie, morta un anno prima. Nel frattempo, Jarrod, Nick e Heath si mettono sulle tracce dei rapitori della madre; il cerchio si stringe sempre di pi\u00f9 e la banda di Sam inizia a ribellarsi alla cocciuta decisione dell'uomo di restare in zona fino alla fine delle lezioni. I Barkley riescono a trovare e circondare il covo di Sam e l'identit\u00e0 di Victoria \u00e8 cos\u00ec scoperta; Will, l'unico membro della banda rimasto, cerca di approfittarne per costringere i Barkley a ritirarsi, ma Sam si sacrifica sparando al complice per liberare Victoria. Privo del suo ostaggio e abbandonato dal resto della sua banda, Sam cerca comunque di dare battaglia, ma rimane ucciso. Prima di andarsene, Victoria seppellisce il corpo di Sam e in un attimo di profonda commozione lascia sulla sua tomba il libretto con cui gli stava insegnando a leggere.\nIl detenuto di San Quintino.\nTrama.\nUn uomo di nome Keno Nash viene liberato dopo aver scontato nove anni di reclusione per un omicidio che in realt\u00e0 non aveva commesso. L'avvocato che lo fece condannare fu proprio Jarrod e Keno, prima di essere rinchiuso, lo minacci\u00f2 di ucciderlo non appena fosse stato rilasciato. Informato della sua scarcerazione, Jarrod, sentendosi in colpa, gli offre un posto di lavoro al ranch. Le cose si rivelano molto pi\u00f9 difficili del previsto a causa del fatto che Keno, pur non avendo mai ucciso nessuno, apparteneva ad una banda di sciacalli e molte persone nella vallata, inclusi gli uomini al servizio dei Barkley, gli sono perci\u00f2 ostili; Follet, in particolare, un dipendente dei Barkley la cui madre fu uccisa anni prima dalla banda di Keno, continua a provocarlo e a cercare di aizzargli contro i Barkley, senza per\u00f2 riuscirci. Follet, allora, cerca di risvegliare la rabbia di Keno verso Jarrod e lo fa ubriacare, con il risultato che Keno fa irruzione in casa e prende a pugni Jarrod davanti a tutti. La mattina dopo, terrorizzato all'idea di tornare in prigione per ci\u00f2 che ha fatto, Keno fugge dal ranch e Jarrod lo segue per riportarlo indietro, ma rimane intrappolato da una tagliola. Keno, che in realt\u00e0 non aveva mai serbato rancore a Jarrod perch\u00e9 consapevole di aver comunque meritato la galera per i crimini commessi con la banda degli sciacalli, lo libera e lo ringrazia per essere stato l'unico a dimostrargli vera amicizia. Follet viene cacciato dal ranch, gli uomini dei Barkley accettano finalmente Keno tra loro e tutto si conclude cos\u00ec per il meglio.\nIl viaggio senza ritorno.\nTrama.\nMentre si trovano in un saloon in un porto, Nick e due suoi amici, Hap e Clint, vengono narcotizzati e arruolati a forza come marinai su una nave. Jarrod indaga sulla scomparsa del fratello e sospetta immediatamente di Barbara, detta Barbary Red, l'affascinante proprietaria del locale, che fu in passato una sua cliente e ha lavorato per Jack Thatcher, un criminale specializzato proprio nel reclutamento coatto. Mentre Eugene e Heath indagano al porto, Jarrod cerca di scoprire qualcosa da Barbary Red: quest'ultima \u00e8 davvero responsabile della scomparsa di Nick e dei suoi amici e, pur non cadendo nella trappola di Jarrod, \u00e8 sempre pi\u00f9 rosa dai dubbi e dai rimorsi. Nick, Hap e Clint saranno imbarcati assieme ad altri uomini sulla \"Halcyon\", una nave diretta verso i tropici al comando del capitano Robert Waterman; i tre cercano di ribellarsi, al che il reclutatore, che si rivela essere proprio Thatcher, uccide Hap affinch\u00e9 sia d'esempio a tutti, e Nick e Clint sono costretti a sottomettersi. Heath si fa adescare di proposito da Barbary Red per scoprire su quale nave si trova il fratello e grazie a ci\u00f2 i Barkley riescono a sgominare la banda di Thatcher; il trafficante muore tentando la fuga, ucciso dallo stesso Jarrod. Barbary Red viene arrestata, ma Jarrod, che ha compreso che la donna non era in realt\u00e0 malvagia ma solo troppo debole per ribellarsi a Thatcher, decide di offrirle nuovamente assistenza legale, nella speranza di dare a Barbary Red la possibilit\u00e0 di diventare una persona migliore.\nHandy il killer.\nTrama.\nI Barkley devono risolvere una controversia con i Craddock, una famiglia il cui ranch confina con il loro; il limite naturale tra le due propriet\u00e0 \u00e8 un fiume che ha cambiato il proprio corso a causa delle piogge e, come risultato, gli aranceti dei Barkley si trovano ora sul territorio dei Craddock, che li rivendicano come propri e intendono rimuoverli per realizzare un pascolo. Jarrod intende affrontare la questione in tribunale, ma le arance sono ormai mature e se non andranno colte entro pochi giorni il raccolto andr\u00e0 perduto. Nel frattempo, Handy Random, un anziano pistolero che sei anni prima uccise l'assassino di Tom Barkley, fa visita alla famiglia e si offre di proteggere gli uomini dei Barkley finch\u00e9 non avranno ultimato il raccolto. I Barkley inizialmente rifiutano per non peggiorare le cose, ma la faida degenera comunque a causa del fatto che Handy ha ferito uno dei figli di Ezra Craddock, che l'aveva assalito, mentre attraversava gli aranceti; Ezra, furioso, \u00e8 pronto a ricorrere alle armi e i Barkley sono dunque costretti ad assumere Handy. Heath avvisa i fratelli di non fidarsi di un uomo troppo abituato a vivere di espedienti per essere davvero leale a qualcuno, e in effetti Handy non tarda a fare il doppio gioco, facendosi assumere anche dai Craddock. Audra scopre tutto e corre ad avvisare i Craddock; Handy, vedendosi scoperto, cerca di eliminare la ragazza e finisce con l'uccidere Frank, uno dei figli di Ezra, per poi essere infine colpito a morte da Audra stessa. Al funerale di Frank, Ezra ringrazia i Barkley per aver vendicato il figlio e mette fine alla faida, accettando di risolvere la questione pacificamente.\nIl ricatto di un amico.\nTrama.\nWard Witt, una vecchia conoscenza di Heath, chiede al ragazzo un prestito. Heath, che sa che l'amico \u00e8 in realt\u00e0 un opportunista che si \u00e8 gi\u00e0 approfittato di lui in passato, accetta a patto che Ward domi uno stallone appena acquistato dai Barkley. Ward accetta, ma viene disarcionato dal cavallo e riporta una lesione alla schiena che lo lascia paralizzato dalla vita in gi\u00f9. Il medico assicura che molto probabilmente la paralisi \u00e8 solo temporanea, ma Heath si sente comunque responsabile dell'accaduto e offre aiuto e assistenza a Ward e a sua moglie, Nora, per tutto il tempo necessario. Ward non tarda a servirsi di Heath, arrivando addirittura a nascondere la sua completa guarigione dalla paralisi, qualche tempo dopo l'incidente, persino a Nora; l'uomo convince inoltre Heath a concedergli un'enorme somma e Nora, oltraggiata, cerca inutilmente di fermarlo. La donna \u00e8 costretta a sottomettersi, ma quando scopre le bugie di Ward, reagisce e nella colluttazione che segue rimane apparentemente uccisa. Heath arriva per consegnare a Ward il denaro e quest'ultimo, per evitare la condanna, decide di eliminarlo per far sembrare il tutto un delitto d'onore; Heath, per\u00f2, ha la meglio e lo fa arrestare. Nora, che in realt\u00e0 era soltanto rimasta stordita, si riprende e lascia la vallata per costruirsi una nuova vita.\nGioco d'azzardo.\nTrama.\nUn uomo di nome Gil Anders si presenta al ranch chiedendo di Heath e viene ferito da due cacciatori di taglie mandati da Ben Coulter, giudice di Coreyville: Gil \u00e8 infatti accusato dell'omicidio di un certo Horace Aimes e su di lui pende una taglia di cinquecento dollari. Jarrod, che conosce la pessima reputazione di Coulter, rifiuta di consegnare Gil, ma Heath \u00e8 di tutt'altra opinione: Gil \u00e8 infatti un suo vecchio amico che anni prima lo trad\u00ec abbandonandolo durante un viaggio e rubandogli tutte le provviste. Jarrod si reca a Coreyville per scoprire la verit\u00e0 e si trova a lottare contro il pesante clima di omert\u00e0 che pervade la cittadina. Gli uomini di Coulter cercano di eliminarlo e Jarrod viene tirato fuori dai guai da Amy, la moglie di Matt, il nipote di Coulter, che gli spiega come stanno realmente le cose: Horace Aimes \u00e8 stato in realt\u00e0 ucciso da Matt, che credeva che l'uomo avesse una relazione con Amy, e Gil \u00e8 in realt\u00e0 solo un capro espiatorio. Matt muore per mano dei fratelli Barkley tentando di togliere di mezzo Jarrod e Coulter cerca di farli arrestare, ma la testimonianza di Amy salva la situazione. Tornati a casa, Heath acconsente finalmente a parlare con Gil, che era venuto a cercarlo semplicemente per chiedergli perdono per ci\u00f2 che aveva fatto, e il ragazzo accetta le sue scuse.\nLegittima difesa.\nTrama.\nHeath rivede inaspettatamente una sua vecchia fiamma, Liberty, ora sposata con un altro uomo, Ambrose Keane, con il quale si esibisce in pericolosi giochi di prestigio con la pistola. Dopo aver passato una piacevole serata parlando dei vecchi tempi, Heath accompagna Liberty a casa, ma Ambrose fraintende la situazione e picchia violentemente la moglie. Heath interviene e parte una sparatoria che si conclude con la morte di Ambrose. Il ragazzo viene accusato di omicidio: Liberty sostiene che si sia trattato di legittima difesa, ma il procuratore distrettuale Phil Archer, che ha in forte antipatia i Barkley, \u00e8 ben deciso a dimostrare il contrario. Al processo, tuttavia, Jarrod riesce a provare che \u00e8 stata Liberty a uccidere Ambrose e che l'ha fatto in modo da poter sposare Heath, del quale \u00e8 ancora innamorata. Presa dal panico, Liberty ruba una pistola e nel conflitto a fuoco che segue rimane mortalmente ferita; la donna fa appena in tempo ad ammettere ogni cosa, dopodich\u00e9 muore tra le braccia di Heath. Il caso \u00e8 chiuso e Archer porge le proprie scuse ai Barkley.\nL'evaso di Tamarack.\nTrama.\nVictoria e Heath sono in viaggio quando il loro carro rimane bloccato nel pantano; Heath cerca di liberare la vettura, ma improvvisamente una delle ruote cede e il carro gli crolla addosso, intrappolandolo. Victoria si precipita a cercare soccorsi e s'imbatte in Henry Dixon, un evaso che per\u00f2 rifiuta di aiutarla, al che la donna lo costringe a collaborare tenendolo sotto tiro di un fucile. Dixon \u00e8 un giocatore d'azzardo accusato di un omicidio che per\u00f2 egli sostiene di non aver commesso ed \u00e8 inseguito da due tenaci cacciatori di taglie intenzionati a catturarlo vivo o morto. Grazie al suo aiuto, Victoria riesce a liberare Heath, dopodich\u00e9, riconoscente, permette a Dixon di andarsene indisturbato e fornisce di proposito indicazioni sbagliate ai cacciatori.\nIl re del fiume.\nTrama.\nIl \"River Monarch\", un battello fluviale dei Barkley affondato durante la guerra di secessione, viene ritrovato, ma non vi \u00e8 traccia dell'oro che trasportava per conto del governo. I ladri sono un gruppo di simpatizzanti sudisti di cui fa parte anche Cyrus De Land, anziano responsabile della compagnia di navigazione dei Barkley e padre di Melanie, nuovo interesse amoroso di Nick; per evitare la forca, i cospiratori decidono di accusare Tom Barkley. La campagna denigratoria \u00e8 affidata al giornalista Peter Doolin e non tarda a mettere nei guai i Barkley; Jock MacLean, l'ufficiale incaricato del recupero dell'oro e vecchio amico dei Barkley, informa la famiglia che se le accuse si riveleranno fondate spetter\u00e0 a loro risarcire il governo pagando l'equivalente dell'oro scomparso, ossia un milione di dollari. Nick sospetta di Cyrus e interroga Melanie, la quale, presa dal panico, rivela accidentalmente i nomi dei cospiratori; Doolin, informato da Cyrus, cerca di eliminare Nick, che tuttavia si salva grazie all'intervento di Jock. Melanie, preoccupata per Nick, decide di porre fine a tutto e gli rivela che Cyrus ha corrotto Jock e s'incontrer\u00e0 con lui per consegnargli l'oro in cambio dell'amnistia per s\u00e9 e i compagni. Nick sorprende i due e Jock, dapprima intenzionato ad eliminarlo, si pente e si consegna spontaneamente alle autorit\u00e0: il nome di Tom Barkley e della famiglia \u00e8 cos\u00ec salvo.\nIl favoloso Mida.\nTrama.\nAudra cede al fascino di Scott Breckenridge, uno speculatore giunto nella vallata per approfittare della crisi creata da una terribile siccit\u00e0. McKelvy, Holman e Mead, tre proprietari terrieri amici dei Barkley, si fanno dare un prestito da Breckenridge per acquistare le provviste necessarie a mantenere le rispettive mandrie fino all'apertura del mercato; Jarrod \u00e8 molto preoccupato, e infatti la situazione degenera rapidamente quando Breckenridge rifiuta di prorogare il prestito e McKelvy, Holman e Mead accusano i Barkley di complicit\u00e0 con lo speculatore. Gli uomini rischiano di perdere i loro terreni e Audra, resasi ormai conto della vera natura di Breckenridge, offre all'uomo di diventarne l'amante in cambio della proroga; Breckenridge, colpito dalla determinazione di Audra, estende i termini di pagamento senza ulteriori condizioni e lascia la vallata. Un temporale mette finalmente fine alla siccit\u00e0 e Audra riflette su quanto appena vissuto, chiedendosi se ci\u00f2 che era disposta a fare non fosse in realt\u00e0 altro che il frutto di pura disperazione; Victoria rassicura la figlia che \u00e8 stata la sua forza di volont\u00e0 a salvare la situazione e la esorta a non perdersi mai d'animo.\nIl tunnel dell'oro.\nTrama.\nUna vecchia amica di Victoria, Elaine, e suo marito Bert stanno per aprire un emporio a Stockton, ma il negozio viene invaso da una banda di malviventi comandati da un tale Frank Colder: il loro piano \u00e8 creare un passaggio sotterraneo dal locale fino al deposito bagagli della stazione, dov'\u00e8 custodito un carico d'oro. Le cose si complicano ulteriormente quando si scopre che Bert \u00e8 in realt\u00e0 in combutta con i banditi perch\u00e9 la banca ha appena negato un grosso prestito di cui aveva bisogno per avviare l'attivit\u00e0. Audra ed Elaine scoprono tutto e vengono rinchiuse nella cantina; i lavori di scavo del passaggio, per\u00f2, hanno aperto una sacca di gas velenoso e i banditi sono costretti a sospendere l'operazione. Colder intende lasciare Audra ed Elaine a morire per non avere testimoni, al che Bert si ribella e viene abbandonato assieme alle due donne; Bert riesce ugualmente a dare l'allarme e i Barkley riescono a salvarli e a far arrestare Colder e la sua banda. Tutto si risolve cos\u00ec per il meglio e i Jason possono finalmente inaugurare il loro negozio.\nDramma sul treno.\nTrama.\nMentre i Barkley sono in viaggio su un treno, Audra \u00e8 colpita da una grave appendicite e viene aiutata dall'unico medico presente a bordo, Travers, il quale \u00e8 inseguito da alcuni uomini intenzionati ad ucciderlo. Due di essi, l'anziano Aaron Moyers e il figlio Andy, riescono a salire sul treno e rivelano ai Barkley che Travers \u00e8 in realt\u00e0 Lucian Keller, un criminale che ha appena scontato tredici anni di galera per aver saccheggiato e raso al suolo la citt\u00e0 di Colbyville; gli uomini che vogliono ucciderlo sono i superstiti del massacro ed ora sono intenzionati a catturarlo per impiccarlo loro stessi. Le condizioni di Audra si aggravano e Keller \u00e8 costretto ad operarla immediatamente; per far ci\u00f2, per\u00f2, i Barkley devono far sganciare il vagone in cui si trovano per fermarsi e gli uomini di Colbyville ne approfittano per accerchiarli. Keller propone ai Moyers di concedergli mezz'ora per operare Audra, dopodich\u00e9 si consegner\u00e0 spontaneamente; i Moyers accettano e il medico, assistito dai Barkley, esegue l'intervento, riuscendo a salvare la ragazza. Gli uomini di Colbyville, colpiti, si rendono conto che Keller \u00e8 davvero diventato un'altra persona e rinunciano alla vendetta. La locomotiva torna indietro per riagganciare il vagone e il viaggio si conclude cos\u00ec nel migliore dei modi."}
{"id": "1767362", "revid": "105531766", "url": "https://it.wikipedia.org/wiki?curid=1767362", "title": "Episodi de La grande vallata (seconda stagione)", "text": "&lt;onlyinclude&gt;\n&lt;/onlyinclude&gt;\nLa miniera d'oro.\nTrama.\nUn uomo di nome Charlie Sawyer si presenta al ranch sostenendo di essere il vero padre di Heath. Il ragazzo, ovviamente, non ci crede, ma Charlie gli porta una serie di prove che parrebbero dimostrare che le cose stanno effettivamente cos\u00ec e Heath decide di recarsi assieme a lui a Strawberry per scoprire la verit\u00e0. Qui ritrova Hannah, l'anziana amica di sua madre Leah, che riconosce Charlie: l'uomo era davvero sposato con Leah e fu dato per morto in seguito ad un incidente qualche tempo prima della nascita di Heath. Devastato e ormai certo di non essere un Barkley, Heath decide di lasciare per sempre la vallata e a nulla valgono i tentativi di Victoria e dei fratelli di farlo desistere. Andandosene, Heath si scontra con Clovis e Atteridge, due malviventi a cui Charlie deve una grossa somma: il ragazzo riesce ad eliminarli, ma Charlie rimane ferito. Heath lo porta al ranch per prestargli le cure necessarie, ma le sue condizioni sono troppo gravi e Charlie, ormai in punto di morte, gli rivela che abbandon\u00f2 Leah molto prima che lei restasse incinta: Heath, quindi, \u00e8 davvero figlio di Tom Barkley. Charlie aveva cercato di fargli credere di essere suo padre per procurarsi il denaro per pagare Clovis e Atteridge, ma ammette anche che sarebbe stato orgoglioso di avere un figlio come lui, dopodich\u00e9 muore, chiedendo perdono a Heath per avergli mentito. Heath, di nuovo sereno, si ricongiunge con la sua famiglia.\nLa leggenda di un generale (1\u00aa parte).\nTrama.\nHeath si trova per affari in Messico e frequenta la giovane Teresa, figlia del ricco proprietario terriero Don Alfredo Camargo. Durante la permanenza, il ragazzo aiuta il generale Vicente Ruiz, un vecchio amico di Victoria, a scappare negli Stati Uniti per evitare l'arresto ordinato dal dittatore Diaz, attuale capo del governo messicano: Ruiz \u00e8 infatti un tenace oppositore di Diaz, il quale, per avere un pretesto per eliminarlo, l'ha accusato di furto di denaro pubblico. Ruiz si rifugia dai Barkley assieme al figlio adolescente, Pepe, e viene accolto con grande affetto da Victoria. Dopo qualche tempo, Miguel, Carlos e Leon, tre uomini di Ruiz, arrivano al ranch per convincerlo a tornare in Messico per continuare la lotta contro Diaz, ma si scopre che essi sono in realt\u00e0 dei traditori al soldo del dittatore; fallito il tentativo, Diaz fa arrestare Heath da Chavez, capitano dei \"rurales\", la gendarmeria messicana, per costringere i Barkley a consegnare Ruiz. Victoria, informata dall'ambasciatore messicano, rifiuta e con l'aiuto di Jarrod si rivolge alla legge, ma senza alcun risultato. La situazione \u00e8 disperata, ma i Barkley giurano che riusciranno a salvare sia Heath che Ruiz.\nLa leggenda di un generale (2\u00aa parte).\nTrama.\nHeath riesce ad evadere con l'aiuto di El Payaso, un simpatizzante di Ruiz, e a barricarsi in una chiesa con la protezione di Teresa e padre Esteban; viene tuttavia tradito da Teresa stessa, costretta da Don Alfredo, e riportato in prigione. Teresa, piena di vergogna e con il cuore spezzato per ci\u00f2 che ha dovuto fare, lascia per sempre il Messico. I Barkley hanno rifiutato la proposta di scambio tra il generale Ruiz e la vita di Heath e organizzano assieme a Ruiz un piano per liberarlo: giunti in Messico, Jarrod, Nick, Pepe e Ruiz creano un diversivo con il quale riescono a liberare Heath; nello scontro a fuoco che segue contro i \"rurales\" Heath elimina Chavez, il quale, prima di morire, riesce tuttavia ad uccidere Ruiz. Pepe, affranto, decide di raccogliere l'eredit\u00e0 del padre e continuare la lotta contro Diaz. Heath si domanda se la sua vita sia davvero valsa la morte del coraggioso generale, ma Victoria lo rassicura: Ruiz \u00e8 morto cos\u00ec com'\u00e8 vissuto, ossia da eroe, e il suo sacrificio servir\u00e0 da esempio per tutti coloro che vorranno liberarsi della tirannia di Diaz.\nUna moglie giovane.\nTrama.\nHenry Marvin, un amico dei Barkley, si \u00e8 recentemente risposato con Therese, una donna molto pi\u00f9 giovane di lui, che tuttavia \u00e8 attratta da Will, il figlio di Henry. Quando il ragazzo rifiuta le sue profferte, Therese, per vendicarsi, gli rivela che Henry non \u00e8 il suo vero padre e Will, turbato, se ne va di casa, venendo temporaneamente ospitato dai Barkley. Therese, recatasi al ranch per cercare di riportare indietro il figliastro, accusa Audra di aver sedotto Will e nella colluttazione che segue la donna rimane uccisa da un colpo di pistola sparato da Audra per legittima difesa. Will, intervenuto casualmente, si addossa la colpa per proteggere Audra e per non dare un dolore a Henry, completamente ignaro della reale natura di Therese; Henry, tuttavia, si rende conto che Will sta mentendo e intende accusare Audra. Jarrod, che gi\u00e0 sospettava di Therese, scopre che la donna \u00e8 stata sposata altre due volte ed entrambi i mariti sono stati uccisi da altrettanti suoi amanti: Will e Audra, a questo punto, confessano come sono andate le cose e Henry \u00e8 costretto ad ammettere a se stesso di aver sposato una poco di buono.\nL'inseguimento di Nameh l'indiano.\nTrama.\nNameh, un giovane indiano affetto da morbillo, fugge dalla missione in cui \u00e8 ricoverato verso il suo accampamento, convinto che solo lo sciamano della sua trib\u00f9 potr\u00e0 curarlo. Victoria, recatasi alla missione per portare i medicinali, lo insegue con l'aiuto di una guida, il burbero Simon Carter, sapendo che se non riuscir\u00e0 a fermarlo l'intera trib\u00f9 verr\u00e0 contagiata. Simon \u00e8 un uomo cinico e amareggiato dalla vita e accetta di guidare Victoria solo dietro promessa di un adeguato compenso, ma durante il viaggio si affeziona sinceramente a Victoria e tra i due nasce una bella amicizia. Alla fine i due riescono a raggiungere Nameh e Victoria lo convince a lasciarsi riportare alla missione per farsi curare.\nIl martire.\nTrama.\nJarrod accetta di difendere Paulino Ariata, un uomo accusato di omicidio; la faccenda \u00e8 complicata dal fatto che Paulino \u00e8 basco e anarchico. La vittima si chiamava Bill Miller e Paulino sostiene che al momento del fatto si trovava con un amico, Julio; quest'ultimo, interrogato da Jarrod, ha visto il vero assassino, ma non vuole collaborare per timore di ritorsioni. Al processo, Paulino non viene trattato equamente e ci\u00f2 mina la fede di Jarrod nella legge: il giudice stesso, Cross, non riesce a comportarsi con obiettivit\u00e0, ma Victoria riesce a farlo ragionare e accetta di ascoltare la testimonianza di Julio, convinto a farsi avanti da Francisco, il capo della comunit\u00e0 basca. Prima che Julio possa parlare, per\u00f2, Paulino viene ferito e quasi ucciso da Russ Miller, il fratello di Bill, e dallo sceriffo Baker, che sostiene che Paulino aveva tentato la fuga: Jarrod e Cross capiscono che Miller e Baker volevano la condanna di Paulino e hanno inscenato il tentativo di evasione per avere una scusa per eliminarlo prima che Julio potesse scagionarlo. Baker viene destituito e Paulino, sopravvissuto al linciaggio, \u00e8 assolto.\nIl candidato.\nTrama.\nJosh Hawks, candidato a governatore della California, sostiene che Tom Barkley gli abbia rubato la terra e accusa la famiglia di truffa. Jarrod capisce che tutto ci\u00f2 \u00e8 parte di una manovra di Hawks per ottenere consensi e cerca di convincere il responsabile della campagna Frank Wesley a ritrattare, ma senza successo; Wesley, da parte sua, si rende conto della pericolosit\u00e0 della situazione, ma sostiene comunque Hawks, pur non condividendone le posizioni, perch\u00e9 vede nella campagna una possibilit\u00e0 di carriera. Hawks arriva al punto di accusare i Barkley di aver appiccato un incendio all'albergo in cui alloggia (in realt\u00e0 appiccato accidentalmente da lui stesso), guadagnando ancora pi\u00f9 consensi e rischiando di rovinare la reputazione della famiglia; Victoria cerca di convincerlo a smettere con le accuse, ma Hawks rifiuta e rivela di essere stato in passato un dipendente di Tom Barkley e di essere stato licenziato da lui stesso, spiegando il suo odio per la famiglia. Wesley scopre che Hawks intende uccidere far saltare in aria il municipio con tutti i funzionari all'interno facendo ricadere la colpa sui Barkley; spaventato, decide di denunciarlo, ma viene scoperto e ucciso da Hawks. L'intervento di Victoria e Nick permette ai funzionari di mettersi in salvo, mentre Hawks muore nell'esplosione.\nTrappola di velluto.\nTrama.\nUna diligenza perde una ruota e uno straniero si offre di aiutare a riparare il danno. Lo straniero stava in realt\u00e0 seguendo la carrozza perch\u00e9 interessato ad una dei passeggeri, una donna di nome Sabrina Lynn: quest'ultima riconosce l'uomo e fugge, venendo successivamente trovata e soccorsa da Nick. Portata al sicuro al ranch, Sabrina nasconde ai Barkley l'accaduto, riferendo di essere diretta a Stockton per affari e di essersi soltanto persa. Nick rimane molto affascinato da Sabrina e nei giorni successivi la frequenta, ma in citt\u00e0 arriva anche il misterioso inseguitore della donna. Messa alle strette, Sabrina rivela a Nick che l'uomo \u00e8 Jack Floyd, un pericoloso assassino con cui aveva iniziato una relazione senza sapere chi fosse in realt\u00e0, e di aver deciso di lasciarlo una volta scoperta la verit\u00e0. Nick decide di proteggerla, ma pi\u00f9 tardi, rimasta sola, Sabrina viene raggiunta da un altro uomo che si scopre essere il suo amante nonch\u00e9 il vero Jack Floyd: l'inseguitore di Sabrina, infatti, \u00e8 in realt\u00e0 John Pierce, un uomo intenzionato a uccidere Floyd per vendicare la morte del fratello, ucciso dal bandito. Sabrina intende servirsi di Nick per sbarazzarsi di Pierce e riesce a fare in modo che Nick lo uccida per legittima difesa. Prima di morire, Pierce fa tuttavia in tempo a rivelare la propria vera identit\u00e0 e l'inganno di Sabrina: Nick, devastato, si rende conto di essersi fatto usare e di aver ucciso un innocente. Furioso, l'uomo si mette sulle tracce di Floyd e Sabrina e uccide il criminale; Sabrina, risparmiata da Nick, verr\u00e0 invece arrestata.\nUn uomo senza passato.\nTrama.\nJarrod viene inviato a mediare una controversia territoriale che vede contrapposti alcuni allevatori di bestiame capeggiati da Hoyt Vatcher e una donna di nome Libby Matthews, una giovane vedova che vive assieme al figlioletto Danny e alla suocera Hannah: Libby \u00e8 accusata di aver occupato abusivamente il terreno e non cede nonostante ripetuti tentativi d'intimidazione. Sulla via per il ranch dei Matthews, Jarrod ha un incidente e cade da cavallo, battendo la testa; stordito e privo di memoria, l'uomo viene soccorso proprio dai Matthews. Libby capisce che Jarrod \u00e8 l'avvocato incaricato di sfrattarli, ma decide di non rivelargli la verit\u00e0 e approfitta della sua amnesia per indurlo a proteggerli, riuscendo nell'intento. Heath e Nick, informati da Vatcher del mancato arrivo di Jarrod, si presentano dai Matthews per trovare il fratello, ma vengono cacciati da Libby prima che possano incontrarlo; Hannah, resasi conto che la situazione \u00e8 ormai fuori controllo, rivela tutto a Heath e Nick e i due riescono finalmente a far ritrovare la memoria al fratello. Libby, a questo punto, si scusa con Jarrod per averlo ingannato e confessa di essersi davvero infatuata di lui; Jarrod la perdona e dopo averle dato un bacio torna a casa assieme ai fratelli.\nLa grande rapina.\nTrama.\nTre imbranati fratelli, Duke, Shorty ed Elwood, tentano una rapina ad una stazione ferroviaria, finendo per coinvolgere nei loro problemi Victoria e Audra. L'obiettivo \u00e8 una cassaforte piena di denaro che tuttavia non sono in grado di aprire; incapaci di scassinarla, i fratelli prendono in ostaggio Victoria, Audra ed il capostazione, ma la loro goffaggine \u00e8 tale che nessuno li prende sul serio e la stessa Victoria, esasperata, cerca pi\u00f9 volte di convincerli a rinunciare. Dopo molti, disastrosi tentativi di aprire la cassaforte, i fratelli decidono di portarsela via e prendono con loro Victoria e Audra. Duke decide di ricorrere alla dinamite, al che Victoria si vede costretta ad aiutarlo lei stessa pur di evitare una catastrofe; Audra, nel frattempo, riesce ad instaurare un dialogo con Shorty, il pi\u00f9 giovane e mite dei tre fratelli, il quale inizia effettivamente ad avere dei ripensamenti. Nick e Heath, avvisati da un telegramma che Victoria \u00e8 riuscita ad inviare approfittando della distrazione dei fratelli, organizzano una squadra e riescono a localizzarli; ormai messi alle strette, Shorty tenta di convincere Duke a lasciar perdere, ma il fratello non vuole sentire ragioni e rifiuta di arrendersi persino quando addirittura la dinamite si rivela inefficace. Audra ottiene da Duke di farsi consegnare la combinazione da Nick e Heath mentre Victoria rimane come ostaggio; Victoria, giocando d'astuzia, riesce a disarmare Duke, ma viene distratta dal ritorno di Audra e il bandito la mette fuori combattimento picchiandola in volto. Shorty, a questo punto, rifiuta di seguire ancora il fratello e Duke, rimasto solo, capisce finalmente l'insensatezza di ci\u00f2 che stanno facendo. I tre fratelli liberano quindi Victoria e Audra e se ne vanno, decisi a guadagnarsi il denaro onestamente.\nLa vendetta del capitano.\nTrama.\nNick e Heath acquistano un toro da un allevatore di nome MacGowan, ma sulla via del ritorno vengono arrestati dal corrotto sceriffo Barnes con l'accusa di aver rubato l'animale e condannati ai lavori forzati nel carcere diretto dallo spietato capitano Rizely: MacGowan, infatti, si \u00e8 accordato con Rizely per procurargli manodopera, dal momento che i detenuti vengono impiegati in una cava ed \u00e8 lo stesso MacGowan a beneficiarne. Jarrod, informato della situazione, decide di recarsi lui stesso dal giudice della contea per ottenere un regolare processo ai fratelli e avvisa Nick di non cedere alle provocazioni con cui Rizely cercher\u00e0 sicuramente di istigarlo per giustificarne l'esecuzione: il capitano, infatti, ora che sa che Nick e Heath appartengono alla rinomata famiglia Barkley, tenter\u00e0 di eliminarli in modo che il giro di corruzione non venga scoperto. Rizely fa mettere in isolamento Heath nonostante il ragazzo abbia una gamba ferita e ricatta Nick tentando di obbligarlo ad ammettere la sua colpevolezza; Nick, per\u00f2, non cede e accetta di aiutare un gruppo di altri detenuti ad evadere in cambio di aiuto per liberare Heath. Rizely, avvisato del tentativo di fuga, ne approfitta per avere il pretesto per uccidere Nick, ma l'arrivo di Jarrod e del giudice salva la situazione: Rizely, MacGowan e Barnes vengono arrestati e Nick e Heath, chiarita la situazione, possono finalmente tornare a casa.\nL'ultima fermata per S. Flats.\nTrama.\nAlcuni passeggeri di una diligenza, fra cui Victoria, Jarrod e Heath, sono abbandonati nel deserto da alcuni rapinatori.\nUn giorno di terrore.\nTrama.\nAudra e Victoria sono trattenute prigioniere in una chiesa con diversi bambini da una banda di criminali formata dalla madre e dai tre figli.\nGli zingari.\nTrama.\nNick accusa ingiustamente alcuni zingari e, in una rissa, finisce per ferire uno di loro. I suoi fratelli lo costringono a scortare il carro con la dote al futuro sposo. Durante il viaggio capisce di provare qualcosa per la sposa e impara una lezione di tolleranza.\nIl giorno della cometa.\nTrama.\nAudra si innamora di un uomo che ha trovato campeggiare sulla terra dei Barkley. La ragazza rimane affascinata dal suo cinico modo da poeta di vedere la vita, purtroppo il passato dell'uomo torner\u00e0 per esigere vendetta.\nUn carro pieno di sogni.\nTrama.\nI Barkley aiutano un immigrato a trasportare le sue pesche a San Francisco con un carro dopo che il gestore della stazione locale ha tentato di lucrare sui suoi guadagni.\nLa banda di Wincop.\nTrama.\nVictori ingaggia una sua ex fiamma, che ora comanda una banda di mercenari, per proteggere i ranch della valle da una banda di fuorilegge. Preoccupata per il comportamento degli uomini al comando del suo amico, tenta di farlo ritornare com'era quando l'ha conosciuto.\nAddio all'adolescenza.\nTrama.\nLud, il pi\u00f9 grande di tre fratelli, si rifiuta di collaborare con Victoria e rivelarle perch\u00e9 la loro madre sia scomparsa. Il piano del ragazzo \u00e8 di raggiungere la madre, che lavora in un saloon, e di convincerla a tornare a casa.\nIl figlio del giudice.\nTrama.\nVictoria \u00e8 l'unica testimone dell'omicidio di una ragazza compiuto ad opera dell'unico figlio di un giudice locale. Quando il ragazzo confessa l'omicidio, il padre decide di far sparire Victoria in modo che non possa testimoniare contro suo figlio.\nIl vecchio cowboy.\nTrama.\nUn lavoratore del ranch Barkley, ritenuto troppo vecchio per rimanere in sella, vuole catturare a tutti i costi uno stallone selvaggio per dimostrare di esserne ancora in grado.\nIl passato ritorna.\nTrama.\nUn senatore ed ex pistolero Jud Robson \u00e8 ossessionato dai nemici. Purtroppo sembra che chiunque desti i suoi sospetti.\nIl prezzo della vittoria.\nTrama.\nNick fa lo sparring partner ad un pugile professionista. Dopo un colpo al viso si scopre che il pugile ha una pericolosa debolezza: un punto cieco che \u00e8 causato da un grumo di sangue. Nick, sentendosi in colpa, gli offre un lavoro al ranch e quando il pugile insiste x un ri-mach, gli fa da allenatore per un ultimo, grande incontro.\nFratello amore.\nTrama.\nUn sedicente predicatore errante chiamato \"Fratello Amore\" subisce il fascino di Audra. Suo fratello Heath cerca di dimostrare che i presunti miracoli che vanta sono in realt\u00e0 degli imbrogli.\nCorte marziale in casa Barkley.\nTrama.\nDegli uomini armati irrompono in casa Barkley per punire l'ex Generale di Nick a causa della distruzione di una citt\u00e0 avvenuta anni prima. Jarrod riesce a convincerli a permettere al generale di raccontare la sua versione della storia.\nLa diga.\nTrama.\nHeath \u00e8 stato inviato dallo sceriffo di Stockton in una citt\u00e0 minacciata da un possibile crollo della diga. La popolazione \u00e8 stata fatta evacuare ad eccezione di una manciata di persone lasciate a guardia per evitare episodi di saccheggio. La tentazione di rubare prende il sopravvento e toccher\u00e0 ad Heath impedirglielo.\nPoker a due.\nTrama.\nHeath deve consegnare 5000 dollari ai suoi fratelli per acquistare una pompa ad un'asta governativa. Un giocatore professionista sfrutta la sua cavalleria verso la donna che lo accompagna per mettere le mani sui soldi.\nInferno a Limbo City.\nTrama.\nLo sceriffo Frank Sawyer, vecchio amico di Heath, cerca di imporre a suo figlio la sua stessa carriera anche se \u00e8 evidente che non \u00e8 portato. Heath, mentre lo aiuta a trasportare un prigioniero a Stockton, cerca di convincerlo a lasciargli prendere la sua strada.\nLa maestrina di Mesa.\nTrama.\nUno dei pi\u00f9 vecchi cowboy al servizio dei Barkley rimane ferito durante la sorveglianza ad una mandria. Trovandosi in fin di vita, Nick vuole che possa parlare un'ultima volta con sua figlia che crede una maestra. In realt\u00e0 lei lavora in un saloon di una cittadina del Nevada di nome Mesa.\nUna suora con le pistole.\nTrama.\nHeath \u00e8 stato accusato di stupro. Una sua vecchia amica, considerandolo innocente e sapendo che il processo sar\u00e0 una farsa, lo aiuta a fuggire e a dimostrare la sua innocenza.\nLa gabbia dell'aquila.\nTrama.\nNick assume Patrick Madigan come esperto di esplosivi pur sapendo che nel suo paese \u00e8 ricercato come terrorista. La situazione peggiora quando un ingegnere minerario britannico tenta in tutti i modi di farlo espatriare."}
{"id": "1767365", "revid": "31269", "url": "https://it.wikipedia.org/wiki?curid=1767365", "title": "Episodi de La grande vallata (terza stagione)", "text": "r\nJoaquin Murrieta \u00e8 vivo.\nTrama.\nUn neo-assunto al Ranch Barkley viene sospettato essere il famoso bandito Joaquin Murrieta, considerato morto da 10 anni.\nTre squaw in pericolo.\nTrama.\nVictoria, con l'aiuto di Simon Carter, cerca di proteggere tre donne Yaqui da spietati cacciatori che mirano al loro scalpo.\nUn'insolita partita a poker.\nTrama.\nNick, durante una partita a poker, vince con l'inganno un gregge di pecore. Dopo un'iniziale decisione di sbarazzarsi degli animali, data l'insistenza dei propri vicini, finisce per tenerli, considerandola una questione di principio.\nPoco dopo la mezzanotte.\nTrama.\nDop subisce un attentato in modo che non possa proseguire nel processo, mentre Jarrod rimane temporaneamente cieco. La famiglia lo incoraggia a continuare con il caso e lo assiste al processo.\nNotte in una piccola citt\u00e0.\nTrama.\nTom Wills viene nominato sceriffo in una piccola citt\u00e0, tenendo tutti sotto controllo. Heath \u00e8 disturbato dall'eccessivo potere che il suo amico ha acquisito.\nUna donna e un assassino.\nTrama.\nNick corre il rischio di diventare l'ultima vittima di una famiglia che assassina uomini ospitati nel loro hotel. Quando intuiscono la sua identit\u00e0 comprendono che se la figlia maggiore sposasse un Barkley, si sistemerebbero tutti per sempre.\nColpevole.\nTrama.\nUn cliente di Jarrod di nome Jeff Bowden \u00e8 stato condannato per l'omicidio di un prete, ma l'avvocato lo ritiene innocente pensando di poter vincere in appello. Quando Bowden scappa durante il suo trasferimento alla prigione, Jarrod interviene per evitare che lui o chiunque altro venga ferito.\nLa sparizione.\nTrama.\nAudra sparisce, mentre lei e sua madre si sono fermate per la notte in una piccola citt\u00e0. Quando Victoria la cerca il mattino dopo, tutti dicono che lei stava viaggiando da sola.\nLa forca ti attende.\nTrama.\nDue uomini sono stati ritrovati impiccati con accanto un bigllietto in cui si dice che una terza persona morir\u00e0 per espiare i suoi peccati: Victoria Barkley.\nL'esplosione (1\u00aa parte).\nTrama.\nL'unico modo per fermare un incendio che si dirige verso la citt\u00e0 \u00e8 usare la Nitroglicerina. Il primo tentativo di portare la nitoglicerina vicino all'incendio si conclude con la morte degli uomini che la trasportavano. Visto l'imminente pericolo i fratelli Barkley decidono di trasportare loro la nitro, sperando che la famosa fortuna della famiglia li aiuti.\nL'esplosione (2\u00aa parte).\nTrama.\nI Barkley iniziano l'impresa di portare la nitro vicino all'incendio nel tentativo di fermarlo con un muro di fuoco. \n4 giorni a Fornace Hill.\nTrama.\nDurante un viaggio verso una prigione nel deserto una donna incarcerata viene uccisa per sbaglio dalle guardie. Per evitare di perdere i 100 $ di ricompensa, la sostituiscono con Victory, che gli aveva chiesto aiuto dopo la rottura del suo calesse.\nLa notte del boia.\nTrama.\nUn uomo politico viene assassinato vicino ad una citt\u00e0 ; il principale sospetto \u00e8 un alcolizzato. Heath, accampato da quelle parti, si imbatte nell'assassino e lo descrive allo sceriffo. Ma stranamente l'uomo visto da Heath, per\u00f2, risultava essere in prigione al momento dell'omicidio.\nUn'esplosione di violenza.\nTrama.\nHeath \u00e8 accusato da una banda guidata da un religioso di aver ucciso uno di loro per cui viene condannato a servire come schiavo la vedova dell'uomo.\nIl soldato di Buffalo.\nTrama.\nVictoria assume tre condannati per raccogliere le pesche. La violenza del comportamento del supervisore, in particolare con un ex-soldato di colore, suscita il suo orrore.\nIl buon ladrone.\nTrama.\nNick e Heath attraversano la linea di confine per riportare indietro due fratelli fuorilegge, rei di aver ferito Jarrod durante una rapina. Trovano una citt\u00e0 che li considera come benefattori e non hanno nessuna intenzione di aiutare i Barkley nel loro piano.\nI giorni dell'ira.\nTrama.\nJarrod cerca di vendicare la morte della propria moglie uccisa da un uomo che aveva contribuito a mettere in prigione.\nMiranda.\nTrama.\nMiranda, una rivoluzionaria Messicana, cerca di ottenere dai Barkley una preziosa collana data loro in custodia da un loro amico.\nL'ombra di un gigante.\nTrama.\nNick e Heath si uniscono ad un gruppo di uomini, comandati da Seth Campbell, incaricati di stanare dei criminali. Tutti considerano Seth Campbell una leggenda, ma Heath la pensa diversamente.\nLa caduta di un eroe.\nTrama.\nHeath \u00e8 accusato di un omicidio che non ricorda di aver commesso. Quando un amico avvocato di Jarrod potrebbe scagionarlo attraverso un imbroglio, rifiuta, dicendo che vuole scoprire se \u00e8 realmente colpevole.\nL'imperatore del riso.\nTrama.\nWalter Master \u00e8 un vecchio amico di Victoria, a breve monopolista della vendita del riso in California. Quando Victoria si rifiuta di vendere a lui il riso, preferendo dei suoi rivali cinesi, la moglie di Master lo convince a rapirla cercando di costringerla con la tortura.\nLa miniera.\nTrama.\nJarrod si trova a Rimfire per unire la miniera Barkley con un'altra miniera appartenente ad un loro socio. In mezzo alle due miniere per\u00f2 ce ne \u00e8 un'altra di propriet\u00e0 di una coppia cinese che si rifiutano di vendere, questo contribuisce ad aumentare la tensione.\nA caccia di un Barkley.\nTrama.\nNick corteggia una donna ignorando che lei ha un marito sicario. Lei prima non sa come dirglielo, poi decide di sottrarsi al corteggiamento. \nLa mascherata del diavolo.\nTrama.\nJim Nord attende dall'est la sposa promessa, ma Heath sospetta che la donna non sia veramente chi dice di essere.\nFuga di un selvaggio.\nTrama.\nIl giovane Danny Wiggins sembra manifestare problemi di comportamento. Nick cerca di dargli una mano prima che sia troppo tardi.\nLa sfida.\nTrama.\nVictoria, e il suo amico di vecchia data il senatore Bannard, vengono ricattati da un rivale politico di Bannard, a causa di una \"foto compromettente\"."}
{"id": "1767366", "revid": "84184", "url": "https://it.wikipedia.org/wiki?curid=1767366", "title": "Episodi de La grande vallata (quarta stagione)", "text": "Lotta silenziosa.\nTrama.\nJonathan Eliot, un eroe di guerra, si innamora di Audra. I suoi fratelli pensano che ci sia qualcosa sotto la sua eccessiva smania di purezza.\nLa chiamarono Dalila.\nTrama.\nUna ex spia confederata Julia Saxon arriva a Stockton. Quando viene accusata di omicidio, Jarrod si impegna adifenderla nonostante i sentimenti che provava per lei.\nMorte presunta.\nTrama.\nQuando Victoria perde la memoria \u00e8 convinta da un uomo di essere la sua moglie scomparsa da tempo.\nLa fuga del gatto.\nTrama.\nNick \u00e8 attaccato da un leone di montagna e rimane ferito gravemente. Il suo fisico sta guarendo velocemente, ma soffre di incubi frequenti. Nonostante le sue condizioni, decide di catturare il leone per eliminare i suoi demoni.\nLa citt\u00e0 della morte.\nTrama.\nJarrod arriva in una citt\u00e0 per incontrare degli uomini d'affari e scopre che questi sono scomparsi.\nWaldo.\nTrama.\nQuando arriva al ranch un uomo di nome Waldo cominciano ad accadere incidenti strani. Nick, nonostante tutti gli uomini minacciano di andarsene, decide di tenere Waldo per principio.\nInferno senza fiamme.\nTrama.\nDillie, una leader di una gang, si innamora di Heath e vuole sposarlo. I fratelli vedo male questo matrimonio, ma Heath non ha alcuna intenzione di sposarla.\nLa lunga cavalcata.\nTrama.\nAudra, dopo l'aver assistito ad un brutale omicidio, rimane in uno stato catatonico. Il killer segue la diligenza su cui Victoria riporta Audra a casa, sabotando le loro scorte d'acqua, per costringere gli altri passeggeri a cedergli la ragazza.\nLa perdita e il guadagno.\nTrama.\nHeath salva la vita ad un killer sulla strada di Stockton. L'uomo andava a Stockton perch\u00e9 \u00e8 stato ingaggiato per uccidere una persona... Heath.\nUna straniera.\nTrama.\nNick causa dei problemi alla sarta locale inventando che lei \u00e8 un membro di una banda di fuorilegge. Quando si accorge del danno fatto, tenta di rimediare.\nIl premio.\nTrama.\nHeath si prende cura di un bambino dopo che sua madre \u00e8 morta. Il padre, che \u00e8 un noto bandito ricercato, si mette sulle tracce del figlio inseguito da un cacciatore di taglie che mira ai soldi della ricompensa.\nIl cacciatore della luna.\nTrama.\nQuando Nick attraversando una contea in cui non \u00e8 mai stato, viene imprigionato e accusato di essere l'amante della moglie di un proprietario terriero locale.\nIn cima alle scale.\nTrama.\nVictoria va a trovare il fratello di suo marito ma gli viene impedito di vederlo dicendo che \u00e8 folle. Quando gli viene impedito di vederlo anche quando \u00e8 sedato, comincia a sospettare che ci sia sotto qualcosa. \nJoshua Watson.\nTrama.\nNick \u00e8 sollevato quando, dopo aver scommesso 5000 dollari con dei vicini su un rodeo, assume un cowboy molto bravo di nome Joshua Watson. Quando un rivale Mortons sostiene che quel tale \u00e8 un criminale, minaccia di venirlo a prendere armi in mano se non gli verr\u00e0 consegnato spontaneamente.\nIl segreto.\nTrama.\nAdam Howard crede che sua moglie abbia una relazione con Jarrod. Per vendicarsi acquista un terreno vicino alla propriet\u00e0 dei Barkley con l'intento di danneggiarli.\nLe 25 tombe per Mida.\nTrama.\nNick e Heath vanno separatamente in una citt\u00e0 mineraria per indagare sul crollo di una miniera di propriet\u00e0 dei Barkey. Quando Nick arriva in citt\u00e0 trova una popolazione ostile e senza Heath.\nPiedeleggero.\nTrama.\nUn indiano Modoc di nome Tom Piedeleggero torna a Stockton da Harward per scoprire che non tutti sono disposti a trattare con rispetto lui ed il suo popolo. Il suo risentimento lo porta a scontrarsi anche coi suoi vecchi amici Barkley.\nAlias, Nellie, Handly.\nTrama.\nVictoria si finge una ladra per essere condotta in una prigione e poter cos\u00ec investigare sulle condizione dei detenuti.\nLa Strada regale.\nTrama.\nJarrod si prende cura di una ragazza Laura Haydon dopo la morte dei suoi genitori. Laura si innamora di un \"principe\" punjabi, inconsapevole che egli \u00e8 in realt\u00e0 un truffatore che mira ai soldi che le hanno lasciato i suoi genitori.\nMormoni.\nTrama.\nJarrod affitta una fattoria ad un mormone che ha due mogli. L'uomo \u00e8 stato scacciato dallo Utah dopo che la poligamia \u00e8 stata considerata illegale.\nLa battaglia di Mineral Springs.\nTrama.\nDop aver appreso che il commercio di una citt\u00e0 \u00e8 stato rovinato dal \"boss\" di una citt\u00e0 vicina, i Barkley decidono di aprireun una rete di commercio con Stockton ed il resto della valle.\nL'altra faccia della giustizia.\nTrama.\nIl leggendario sceriffo Harry Bodine deve riprendere il suo vecchio incarico quando una banda di fuorilegge terrorizza le campagne. Purtroppo le sue motivazioni non sono quelle che sembrano.\nCitt\u00e0 senza uscita.\nTrama.\nHeath finisce in una citt\u00e0 fantasma con solo 5 abitanti, e viene catturato. Nella puntata compare anche l'attore Leslie Nielsen, nella parte del cattivo.\nStrada pericolosa.\nTrama.\nUn inglese \u00e8 costretto, per colpa dei debiti, a guidare un carro pieno di whisky destinato ad una riserva indiana. Egli si allea con Victoria, che deve trasportare un carico di medicinali, per superare alcuni ostacoli incontrati sulla strada.\nFuga da San Miguel.\nTrama.\nUna ex fidanzata di Heath chiede il suo aiuto per salvare il marito, un leader rivoluzionario messicano. La famiglia \u00e8 d'accordo nonostante rischino di perdere la loro miniera in messico ed Heath rischi la vita.\nPunto e contrappunto.\nTrama.\nJarrod mette a repentaglio una sua possibile candidatura a procuratore generale quando difende un uomo accusato di omicidio. In realt\u00e0 fa tutto parte di un piano per vendicarsi su Victoria."}
{"id": "1767371", "revid": "1793363", "url": "https://it.wikipedia.org/wiki?curid=1767371", "title": "6 Feet Deep", "text": "6 Feet Deep \u00e8 l'album di debutto del gruppo musicale horrorcore hip hop conosciuto col nome di Gravediggaz, pubblicato il 9 agosto 1994 con etichetta Gee Street Records.\nQuesto CD si pu\u00f2 considerare un classico dell'horrorcore: basi taglienti, cupo humor, violenza, macabre ironie e riferimenti esoterici lo rendono tale.\nInformazioni sull'album.\nOriginariamente il titolo dell'album era Niggamortis, in seguito cambiato per avere un approccio migliore con gli ascoltatori americani. La versione europea contiene una traccia bonus \"Pass the Shovel\".\nNella canzone \"Constant Elevation\", RZA finisce la canzone dicendo \"\"Positive Energy Activates Constant Elevation\" (Energie Positive Attivate con Costante Elevazione)\", la frase in verit\u00e0 \u00e8 un acronimo inverso di P.E.A.C.E., ovvero pace. Nella stessa canzone, Prince Paul (produttore di quasi tutto l'album) per produrre la base, prende spunto dalla canzone \"Let Go My Eggo\" di Biz Markie.\nLa skit \"360 Question\" si riferisce a Tommy Boy Records, label che ha segnato l'inizio carriera di ognuno dei membri del gruppo. Le prime coppie di frasi che Poetic pronuncia nella canzone \"Here Comes the Gravediggaz\" \"(You don't tug on Superman's cape/You don't spit into the wind/You don't pull the mask off that old Lone Ranger)\", provengono da \"You Don't Mess Around with Jim\", canzone di Jim Croce."}
{"id": "1767376", "revid": "78273", "url": "https://it.wikipedia.org/wiki?curid=1767376", "title": "Accordo tra gentiluomini", "text": ""}
{"id": "1767383", "revid": "767487", "url": "https://it.wikipedia.org/wiki?curid=1767383", "title": "Abu l-Hasan 'Ali I", "text": "Insignito del titolo di Principe della Corona il 17 gennaio 1706, egli ricevette il titolo di Pasci\u00e0 nel 1724. Rimpiazzato dal cugino come erede al trono nel 1726, egli giunse con le proprie truppe ad Algeri per deporre lo zio Husayn I Bey, l'8 settembre 1735: egli fece cos\u00ec il proprio ingresso solenne a Tunisi, preceduto dal figlio maggiore Y\u016bnus, con la promessa agli abitanti che sarebbero stati trattati con estremo riguardo.\nInstallazione di un nuovo potere.\nEvento non previsto e sconcertante, furono le armate algerine accampate sotto le mura della capitale, fatto che avvenne nei giorni successivi all'ingresso in citt\u00e0 del nuovo Bey, intenzionate a saccheggiare i negozi ed in particolare le case. Per ottenere la dipartita delle scomode bande di briganti, \u2018Ali Pasci\u00e0 fu costretto a pagare una forte indennit\u00e0 di guerra in monete d'argento che vennero caricate su 35 muli, con un tributo annuale di 50.000 piastre. Fu \u2018Ali Bey che si preoccup\u00f2 della conquista della citt\u00e0 santa di Qayrawan, atto del quale incaric\u00f2 il figlio primogenito. Qayrawan resistette per\u00f2 per cinque anni agli attacchi di Y\u016bnus, ma dovette infine cedere e l'ex-Bey Husayn fu costretto ad abbandonare l'ultimo baluardo rimastogli fedele. I suoi due figli, che controllavano il Sahel, dovettero rifugiarsi uno a Costantina e l'altro ad Algeri.\nQuesta guerra civile lasci\u00f2 ad ogni modo una traccia indelebile nella storia del paese, il quale rimase diviso in due opposte fazioni: i partigiani di Husayn e quelli di \u2018Ali, i quali si scontrarono ripetutamente nel tentativo di accaparrarsi il trono di Tunisi. Il figlio maggiore di \u2018Ali, Y\u016bnus, si guadagn\u00f2 la fama di eroe nazionale.\nLa rivolta familiare.\nLa fama del principe ereditario, lo port\u00f2 per\u00f2 a scontrarsi per meriti con il fratello. Egli lasci\u00f2 il Palazzo del Bardo clandestinamente e raccolse soldati nella kasba di Tunisi, passando poi nella medina (la parte pi\u00f9 interna della citt\u00e0). Qui, assieme alla milizia ed alle autorit\u00e0 cittadine, si fece proclamare Bey senza opposizione alcuna e predispose la difesa per resistere alle truppe che prevedeva il padre avrebbe riversato su di lui. Con l'assistenza delle bande armate e degli abitanti della capitale, Y\u016bnus respinse tutti gli attacchi dei successivi due mesi, ma i suoi partigiani affievolirono il loro ardore a poco a poco. \u2018Ali Bey fin\u00ec per penetrare nella medina sfondando la porta di Bab Souika. Y\u016bnus fugg\u00ec ad Algeri, mentre le truppe di \u2018Ali si diedero ad ogni sorta di saccheggio e di atrocit\u00e0 sulla citt\u00e0 che era stata infedele al governo del Bey.\nIl ritorno degli algerini.\nRifugiatisi in Algeria, i principi Mohammed e \u2018Ali, eredi di Husayn Bey, riuscirono ad avere parecchi consensi anche in esilio. L'armata algerina, al comando del Bey di Costantina, si mosse quindi contro Tunisi nel tentativo di ridare ai due principi il legittimo trono del loro padre. Avendo nel frattempo intuito le intenzioni dei propri cugini esuli, Ali si era premunito di possenti fortificazioni realizzate in tempi record nella citt\u00e0 e nella regione, ma questo non imped\u00ec alle truppe algerine di avvicinarsi alla citt\u00e0 e di prenderne possesso il 31 agosto 1756. \u2018Ali venne deposto il 2 settembre di quello stesso anno e venti giorni dopo, Mohammed suo cugino (il maggiore dei figli esuli di Husayn Bey) venne eletto nuovo Bey di Tunisi."}
{"id": "1767384", "revid": "1509124", "url": "https://it.wikipedia.org/wiki?curid=1767384", "title": "Swing (golf)", "text": "Lo swing \u00e8 il movimento che si esegue nel golf utilizzato in tutti i tipi di colpi per far partire la palla verso l'obiettivo facendola alzare. Esso \u00e8 diverso per ogni tipo di colpo. In particolare, si dice \"colpo\" \"il movimento in avanti del bastone fatto con l'intenzione di colpire la palla e muoverla; se un giocatore controlla di proposito il proprio downswing, prima che la testa del bastone raggiunga la palla, egli non ha effettuato un colpo\".\nLo swing.\nLo \"swing\" comune non ha un nome tecnico, ma viene chiamato dai golfisti semplicemente \"swing\". Esso si esegue con tutti i bastoni escluso il putter.\nPer eseguire lo swing ci si posiziona davanti alla palla (adressarsi), si impugna il bastone con entrambe le mani e lo si porta lentamente dietro alla testa facendo ruotare spalle e schiena; dall'apice del backswing (ovvero dalla posizione appena raggiunta) si inizia il downswing (la discesa verso la palla) con un movimento rotatorio verso l'obiettivo che porta il bastone verso la palla per colpirla. Dal downswing si passa al \"follow through\" (il passaggio \"attraverso\" la palla che la mette in moto) continuando il movimento dei fianchi e del corpo; quando il bastone e le braccia puntano verso l'obiettivo la testa inizia a girare. Una volta che la palla si \u00e8 staccata dalla faccia del bastone inizia finish, l'ultima fase dello swing: i fianchi completano la rotazione, le braccia si piegano e il corpo si trova rivolto verso l'obiettivo, con il bastone appoggiato sulla spalla sinistra (o destra per i mancini) dietro il collo.\nIl pitching.\nIl \"pitching\" \u00e8 un tipo di colpo che si esegue con i wedge usato per far coprire dal colpo una distanza inferiore ai 50 metri circa.\nPer questo tipo di colpo si deve spostare il peso del corpo sulla gamba sinistra, eseguire un backswing a met\u00e0 (con il bastone che arriva a 90\u00b0 dal terreno e la faccia che guarda verso l'alto) e colpire dolcemente la palla per non farla andare troppo lontano fermando il follow through quando il bastone \u00e8 a 90\u00b0 gradi dal terreno con la faccia che guarda verso l'alto dall'altra parte del corpo. Per spostare il bastone, a differenza dello swing comune, non ci sar\u00e0 bisogno di utilizzare il movimento dei fianchi o si utilizzer\u00e0 molto poco perch\u00e9 \u00e8 quel movimento che genera la potenza di cui, per il pitching, non si ha bisogno.\nIl chipping.\nIl \"chipping\" \u00e8 un tipo di colpo che si esegue con i ferri quando la palla \u00e8 sul bordo del green.\nPer questo tipo di colpo bisogna spostare il peso in avanti, portare il bastone appena indietro e poi colpire la palla abbastanza forte per farle farea un piccolo salto e farla rotolare sul green verso la buca. Per questo tipo di colpo lavorano solo le braccia, non si utilizzano le tecniche dello swing comune.\nFlop shot.\nIl \"flop shot\" \u00e8 un tipo di colpo dove la palla vola molto in alto, atterra vicino e resta ferma sul punto dove \u00e8 atterrata; si esegue quando si \u00e8 vicini al green e quindi non si pu\u00f2 tirare un colpo pieno, per\u00f2 di fronte al giocatore c'\u00e8 un ostacolo (ad esempio un letto di sabbia) e quindi \u00e8 troppo rischioso giocare un pitching.\nQuesto colpo si esegue con i wedge con maggiore loft, bisogna posizionare la palla davanti al piede sinistro, puntare a sinistra della buca per permettere di \"aprire la faccia del bastone\" ( per aumentarne ulteriormente l'angolo ): questo permette, dopo uno swing pieno con la tecnica descritta nello swing comune, di far passare la testa del bastone sotto alla palla per farle prendere quella traiettoria di volo precedentemente descritta.\nExplosion.\nL\"'explosion\" \u00e8 un tipo di colpo che si esegue per far uscire la palla da un bunker (letto di sabbia) quando la buca \u00e8 vicina. Si usa un Sand o Lob Wedge e per eseguirlo non ci si posiziona in linea con la buca, ma col corpo pi\u00f9 orientato a sinistra (o a destra per i mancini) per permettere di aprire la faccia del bastone aumentando il loft. Si esegue sempre uno swing pieno con la tecnica spiegata nello swing comune con molta scioltezza; infatti il bastone non colpir\u00e0 la palla, ma colpir\u00e0 la sabbia sotto di essa: meno sabbia sar\u00e0 colpita pi\u00f9 la palla andr\u00e0 lontano.\nBump and run.\nIl \"bump and run\", colpo a correre, \u00e8 un tipo di colpo utilizzato nei link scozzesi da eseguire con i ferri e i wedge quando tra il golfista e il green non c'\u00e8 nessun ostacolo e si vuole tenere la palla sotto vento. L'esecuzione di questo colpo \u00e8 un misto tra il punch shot (che sar\u00e0 successivamente spiegato) e il pitching (dal quale riprender\u00e0 la dolcezza del movimento e la poca potenza utilizzata)\nPunch shot.\nIl \"punch shot\" (detto anche \"knock down\") \u00e8 un tipo di colpo controllato da eseguire con i ferri che si usa per tenere la palla bassa sottovento e con molto backspin (rotazione all'indietro) per fermarla prima.\nSi esegue mettendo la palla di fronte al piede destro, le braccia dritte e il bastone inclinato in avanti, con la faccia molto chiusa. Il movimento che si esegue \u00e8 leggermente pi\u00f9 corto e pi\u00f9 netto dello swing comune."}
{"id": "1767385", "revid": "824097", "url": "https://it.wikipedia.org/wiki?curid=1767385", "title": "Episodi di Happy Days (prima stagione)", "text": "La prima stagione della serie televisiva Happy Days \u00e8 stata trasmessa negli Stati Uniti dal 15 gennaio 1974. In Italia questa stagione \u00e8 stata trasmessa in prima visione su Rai 1 dall'8 al 27 dicembre 1977. Nella prima trasmissione italiana, non \u00e8 stato seguito l'ordine cronologico originale degli episodi.\nFino in fondo.\nTrama: Grazie all'aiuto di Potsie, Richie ha un appuntamento con Mary Lou Milligan. Richie non ha successo, ma lascia credere a Fonzie e agli altri amici di essere andato \"Fino in fondo\".\nUna serata movimentata.\nTrama: Per avere successo con le ragazze, Richie e Potsie comprano una macchina in comune. L'acquisto si riveler\u00e0 piuttosto deludente.\nTorta a sorpresa.\nTrama: Potsie e Richie partecipano a una festa di addio al celibato di un cugino di Potsie che \u00e8 nei marine. La festa prevede grandi bevute di birra e una ragazza che esce dalla torta.\nMezzanotte di fuoco.\nTrama: Skizzy sfida Ralph a una corsa in macchina illegale e Fonzie si offre di correre al posto dell'amico. \nConcerto rock.\nTrama: Grazie a Fonzie, Richie trova i biglietti per un importante concerto rock che si tiene a Milwaukee. Prima dell'evento deve per\u00f2 sostituire suo padre nel negozio di ferramenta. \nProve terribili.\nTrama: Per poter entrare nel club dei Demoni, Potsie e Richie sono costretti ad affrontare sette prove di ammissione ardite e umilianti. \nFonzie torna a scuola.\nTrama: Sollecitato da Richie, Fonzie decide di riprendere gli studi alla Jefferson High School pur continuando a lavorare come meccanico, ma l'esperienza risulta problematica. \nBolle di sapone.\nTrama: Ralph racconta agli amici di aver visto lo spettacolo della spogliarellista \"Bolle di sapone\". Richie e Potsie allora si procurano dei documenti falsi per poter andare a loro volta a vedere lo spettacolo, ma vi troveranno uno spettatore inaspettato. \nBallo scolastico.\nTrama: Richie rompe la sua storia con Arlene ma, per non andare da solo al ballo scolastico, \u00e8 costretto a invitarla. \nGiusta punizione.\nTrama: Richie, Ralph e Potsie con l'amico Bag costituiscono un complesso per guadagnare qualche dollaro. La prima uscita \u00e8 al club dell'universit\u00e0, ma dopo la serata Richie e Potsie si giocano il compenso a poker. \nAppuntamento a sorpresa.\nTrama: Potsie invita Richie a una festa in maschera e gli procura anche una ragazza che Richie non conosce. Quando la incontra scopre che \u00e8 decisamente pi\u00f9 alta di lui. \nRichie innamorato.\nTrama: Cindy, una ragazza che piace molto a Potsie e Ralph, chiede a Richie di studiare insieme; Richie arriva a chiederle di fare coppia fissa. \nUna strana ragazza.\nTrama: Richie conosce Diedre, una ragazza aderente al movimento beat e la presenta alla sua famiglia che la ritiene persona poco \"convenzionale\"; da questo nasce uno scontro generazionale fra Howard e Richie e quest'ultimo \u00e8 quasi deciso ad andarsene con gli amici di Diedre. \nTestimone di nozze.\nTrama: Fred, un amico di colore conosciuto sotto le armi, chiede ad Howard di fargli da testimone alle nozze; poich\u00e9, a seguito dei pregiudizi verso i neri, non si trova un posto per celebrare il matrimonio, Marion propone di utilizzare la propria casa, suscitando critiche di tutti i vicini. \nUna questione d'onore.\nTrama: Dopo che Richie ha aiutato la sorella di Frankie Malina, capo della gang dei Ducas (Dukes nell'originale), a Potsie viene rubata la bicicletta da parte della stessa banda. Richie, Potsie e Ralph si recano nel quartiere dei Ducas per riprendere la bicicletta, ma le loro buone maniere non sono efficaci. \nRifugio antiatomico.\nTrama: Preoccupato per la Guerra fredda, Howard intende costruire un rifugio antiatomico nel giardino di casa, malgrado il parere contrario degli altri componenti della famiglia."}
{"id": "1767387", "revid": "20090", "url": "https://it.wikipedia.org/wiki?curid=1767387", "title": "Successione di stati", "text": ""}
{"id": "1767390", "revid": "1499825", "url": "https://it.wikipedia.org/wiki?curid=1767390", "title": "Episodi di Happy Days (seconda stagione)", "text": "La seconda stagione della serie tv Happy Days \u00e8 stata trasmessa negli Stati Uniti dal 10 settembre 1974 al 6 maggio 1975. In Italia questa stagione \u00e8 stata trasmessa in prima visione su Rai 1 tra il 28 dicembre 1977 (episodio 12) e il 26 dicembre 1979 (episodio 16). Nel primo passaggio televisivo italiano, non sono stati trasmessi tutti gli episodi e non \u00e8 stato seguito l'ordine cronologico originale.\nAppartamento per due.\nTrama.\nStanco di vivere con i genitori, Richie si trasferisce nell'appartamento dove abita suo fratello maggiore Chuck. L'esperienza si riveler\u00e0 pi\u00f9 complicata del previsto.\nUna macchina sospetta.\nTrama.\nRichie, alla ricerca della propria indipendenza, decide di comprare un'auto propria. Fonzie gli propone un \"affare\", dicendo che gli avrebbe venduto una macchina che ha vinto facendo una gara, questa per\u00f2 si riveler\u00e0 molto sospetta.\nRendimi l'anello.\nTrama.\nRichie esce con Arlene, una ragazza \u00e8 che appena tornata in citt\u00e0 e come pegno di fidanzamento gli prende l'anello che ha al dito. Ma l'asfissiante presenza di lei, lo induce a far di tutto per riprendersi l'anello e lasciarla.\nEssere o non essere.\nTrama.\nRichie ha qualche problema con le ragazze e, leggendo un libro di psicologia, decide di chiedere consiglio a uno psichiatra.\nIl caposquadra.\nTrama.\nRichie, Potsie e Ralph fanno parte di un gruppo di cinque ragazzi comandati dal caposquadra Charlie (i R.O.T.C.) che, dopo un inizio non brillante, viene sostituito da un riluttante Richie. Potsie e Ralph iniziano a boicottarlo e Richie, non avvezzo ai comandi, tenta goffamente di prendere in mano la situazione fino ad arrivare a punirli.\nCredi ai fantasmi?\nTrama.\nRichie, cercando un posto per festeggiare Halloween, si imbatte in casa Simpson abbandonata e creduta infestata dal fantasma della vecchia Simpson decapitata. Potsie ne organizza la festa, ma i Demons cercano di rovinare tutto spaventandoli.\nUna diva per Richie.\nTrama.\nRichie viene sorteggiato per spalleggiare la giovane diva Cindy Shea e, per fare questo, molla la sua ragazza Gloria. Ma i molteplici impegni della diva lo lasciano quasi sempre solo.\nPrimo appuntamento.\nTrama.\nJoanie ha un appuntamento con Spadino, il nipote di Fonzie, che sembra in tutto e per tutto simile allo zio. Quindi Richie ha l'incarico di seguirli, ma li perde, coinvolgendo Potsie, Ralph e Fonzie per trovarli. Ma i due erano a casa di Joanie a giocare a \"Monopoly\".\nIl quiz televisivo.\nTrama.\nRichie, spettatore con Potsie e Ralph, viene sorteggiato per rispondere alle domande del telequiz \"Big Money\", sul baseball, per un valore finale di cinquemila dollari. Alla fine della puntata Richie, che deve tornare per l'ultima domanda, riceve dal conduttore Whippett una busta con le risposte. Richie non capisce e alla puntata successiva Whippett gli dice che si fa questo perch\u00e9 al pubblico piace gente come Richie.\nRecita di beneficenza.\nTrama.\nRichie, Potsie e Ralph vogliono nuove divise per la loro squadra di baseball e, per i soldi, indicono una recita di beneficenza dove coinvolgono anche Fonzie perch\u00e9 la sua presenza attira il pubblico. Il suo modo particolare di recitare l'Amleto, sar\u00e0 un successone.\nVigilia di Natale.\nTrama.\nHoward vuole festeggiare il Natale vecchia maniera e cio\u00e8 solo con la sua famiglia. Richie, dopo essere stato con pap\u00e0 Howard da Fonzie a riparare l'auto, scopre che Fonzie \u00e8 solo a festeggiare il Natale. Lo inviteranno a casa loro.\nNotte da scapoli.\nTrama.\nRichie, Potsie e Ralph hanno in mente di fare una notte da scapoli giocando a poker senza ragazze, a casa di Richie visto che i genitori sono in un albergo a festeggiare l'anniversario di matrimonio e Joanie \u00e8 a casa di un'amica. Ma a tre ragazze con l'auto rotta, Richie si offre per l'ospitalit\u00e0 spinto da Potsie, intanto i genitori tornano a casa.\nFonzie si sposa.\nTrama.\nFonzie presenta ai Cunningham la sua futura sposa Maureen, ma Howard ha gi\u00e0 visto quella ragazza a un congresso di ferramenta: \u00e8 una spogliarellista e quando lei ride Howard non ha pi\u00f9 dubbi. Per convincere Fonzie, Howard e Richie lo portano in un night, dove lei \"lavora\".\nL'asiatica.\nTrama.\nL'asiatica \u00e8 una malattia che Richie si \u00e8 preso, ma per convincere i suoi a lasciare la casa libera, fa credere di sentirsi meglio, perch\u00e9 vuole vedere un film, tra l'altro sbagliato, che Potsie e Ralph hanno acquistato. Ma prima di loro due, arriva un ladro tutt'altro che cattivo che comunque imprigiona i tre. L'intervento di Fonzie sar\u00e0 decisivo.\nCampagna elettorale.\nTrama.\nTempo di elezioni presidenziali 1956: Adlai Stevenson II (democratico) contro Dwight David Eisenhower (repubblicano). Richie finisce per sostenere Stevenson perch\u00e9, con Potsie e Ralph, \u00e8 sostenuto da tante ragazze. Ci\u00f2 indispettisce pap\u00e0 Howard repubblicano convinto che vede, dopo tante generazioni, il figlio passare al \"nemico\". Vincer\u00e0 Eisenhover.\nSfida automobilistica.\nTrama.\nPer conquistare tre ragazze dei Devils, Richie, Potsie e Ralph sfidano uno di loro, Dooley, a una gara automobilistica. Con le opportune modifiche di Fonzie all'auto del padre di Richie, la sua \u00e8 dal carrozziere per un graffio fatto da mamma Marion, i tre vinceranno: ma le ragazze preferiranno rimanere coi Devils e Bag dei Damons, con cui hanno scommesso di non andare in bianco, li costringe a correre nudi davanti al locale di Arnold's.\nL'ora di Allegria.\nTrama.\nAllegria \u00e8 un pupazzo dello show per bambini condotto da Buffalo Bob Smith, dove si esibisce il taciturno clown Clarabelle. Richie, dopo il rifiuto di Ralph, partecipa con tre bambini come somigliante ad Allegria con l'intento di fotografare il vero volto dell'inafferrabile clown che nessuno a mai riuscito a fotografare. Ci riuscir\u00e0 per ottenere l'iscrizione a una prestigiosa universit\u00e0 per giornalisti. Bob e il clown gli chiedono di non pubblicare la foto.\nCercasi lavoro.\nTrama.\nPer mettere da parte qualche soldo, Richie, Potsie e Ralph sono disposti a fare qualche lavoretto domestico. Vengono contattati da Dorothy, una divorziata ventottenne, per riparare lo steccato, ma Potsie e Ralph, riluttanti al lavoro, se ne vanno presto lasciando solo Richie che terr\u00e0 fede all'impegno. Invitato a cena, far\u00e0 indispettire mamma Marion anche perch\u00e9 a cena c'era il suo piatto preferito: il polpettone.\nFonzie ci prova.\nTrama.\nRichie, Potsie e Ralph fanno parte di una band musicale insieme a un amico batterista, ma per suonare alla loggia del leopardo, circolo del quale fa parte Howard, devono indossare lo smoking. Ci pensa Fonzie a procurarli, ma in cambio vuole entrare nella band coi bonghi. Il suo assolo coi bonghi non \u00e8 gradito da nessuno e Richie, eletto capobanda, \u00e8 incaricato di cacciarlo. Ma Fonzie lo salva da un pestaggio e Richie lo richiama nella band.\nUn amico importante.\nTrama.\nGrazie a Marion, amica della mamma di una rockstar col quale Richie \u00e8 stato in campeggio anni prima, Richie si procura dei biglietti per il concerto che si svolge in teatro, ma sono lontani dal palco: cos\u00ec gli amici non credono che lui la conosca. Piombato a casa sua con la tutta band, Richie non dovr\u00e0 dir niente a nessuno per stare tranquilli, ma al concerto Richie avr\u00e0 la sua rivincita sui suoi amici.\nDoppia personalit\u00e0.\nTrama.\nRichie lavora come inserviente a una radio locale, la W.O.W. L'improvviso licenziamento del disc-jockey, Charlie Il Principe, permette a Richie di prenderne il posto con ottimi risultati, ma per questo arriver\u00e0 a rinunciare all'universit\u00e0 e persino snobbare i suoi amici.\nEccesso di fiducia.\nTrama.\nFonzie va a Rockford per un'esibizione di demolizione, lasciando Richie a guardia della sua ragazza Denise. Ma lei per ripicca lo bacia, nonostante abbia la mononucleosi. Per questo Richie sar\u00e0 costretto a dirlo al tornato Fonzie.\nLa grande citt\u00e0.\nTrama.\nRichie, Potsie e Ralph sono in un coro che va in gita a Chicago per apparire in TV. Fuggiti dall'albergo vanno in un night club, ma devono tornare con la cameriera Mitzi per aver dimenticato i soldi. Sorpresi dall'accompagnatore, mister Pinney, vengono accusati di indecenza, come lui quando viene sorpreso dalla sua collega, la signora Wheaton."}
{"id": "1767391", "revid": "121773363", "url": "https://it.wikipedia.org/wiki?curid=1767391", "title": "Episodi di Happy Days (terza stagione)", "text": "La terza stagione della serie tv Happy Days \u00e8 stata trasmessa negli Stati Uniti dal 9 settembre 1975 al 2 marzo 1976. In Italia questa stagione \u00e8 stata trasmessa in prima visione su Rai 1. Nel primo passaggio televisivo italiano, non sono stati trasmessi tutti gli episodi e non \u00e8 stato seguito l'ordine cronologico originale.\nArriva Fonzie.\nTrama.\nHoward \u00e8 disperato perch\u00e9 il nuovo centro commerciale, di fronte alla sua ferramenta, gli porter\u00e0 via molti clienti, quindi con Marion decide di affittare il monolocale sopra al garage. Fonzie lo vuole affittare per la nonna venuta a vivere con lui, ma visto che a lei non piace, lo affitter\u00e0 lui. Howard ha qualche dubbio perch\u00e9 Fonzie non fa proprio una vita tranquilla.\nLa motocicletta.\nTrama.\nDurante una notte, un'auto investe e distrugge la motocicletta di Fonzie che ne rimane sconvolto. Poi s'infuria e promette di farla pagare al colpevole, che pare sia Ralph.\nIl record di Fonzie.\nTrama.\nMentre Richie, Potsie e Ralph protestano con Arnold per i rincari del locale, Fonzie pensa di aver perso il suo fascino. Per riprendere l'autostima e aiutare Richie organizza, dopo aver visto una trasmissione tv (\"Voi volevate vederlo\"), un salto con la moto di 14 bidoni. La puntata si chiude mentre Fonzie effettua il salto.\nIl convalescente.\nTrama.\nFonzie riesce a saltare i 14 bidoni, ma finisce addosso al chiosco del pollo fritto di Arnold, fratturandosi un ginocchio. Dopo l'operazione in ospedale, non vuole muoversi dal divano di casa Cunningham per paura del dolore. Le ragazze della sua agenda, chiamate da Richie, minacciano il boicottaggio se non si muove.\nLa controfigura.\nTrama.\nHoward chiede a Richie di uscire con Winnie, la figlia di un impresario di sanitari per averli in negozio, ma Richie ha un altro appuntamento. Potsie prender\u00e0 il suo posto con esiti disastrosi. Il giorno dopo, Potsie dovrebbe chiedere scusa alla ragazza, ma alla fine quel tipo \u00e8 solo un bugiardo e Howard capisce che non doveva chiedere questo a Richie.\nRichie si ribella.\nTrama.\nFrankie e Rocko bullizzano Richie facendogli fare i rumori del flipper guasto, umiliandolo di fronte a sorella e amici. Salvato da Fonzie, che gli da qualche consiglio, e aiutato da Arnold, con una lezione di judo, prova a cavarsela da solo.\nIl coprifuoco.\nTrama.\nLo sceriffo Kirk decide che tutti minori di 18 anni devono essere a casa alle 22 perch\u00e9 nella scuola sono stati rotti dei vetri. Lasciati nei bagni di Arnold's, Richie, Potsie e Ralph scassinano il Juke-box per telefonare e vengono arrestati. Insieme a loro, viene arrestato anche Howard perch\u00e9 ha il fez leopardato, copricapo della \"loggia del leopardo\", indossato perch\u00e9 dev'essere eletto \"puba\".\nIl compleanno di Howard.\nTrama.\nHoward compie 45 anni e, anche se credeva di compierne 43, non ne \u00e8 entusiasta perch\u00e9 ritiene la sua vita noiosa. Anche se i familiari tentano di tirarlo su di morale, medita di andare a Tahiti. Ma Fonzie riuscir\u00e0 a convincerlo a tornare.\nIl piedipiatti.\nTrama.\nI Dragons e i Falcons minacciano una rissa. Secondo la polizia, l'unico che potrebbe fermarli \u00e8 l'ex Falcon Fonzie che, riluttante, viene subito arruolato come poliziotto speciale. Ma poi, deriso, rifiuta l'incarico mandando allo sbaraglio il povero Richie.\nMaestro d'amore.\nTrama.\nMentre Potsie e Ralph, dopo un concerto, conoscono ed escono con due ragazze, Richie non riesce ad invitarne neanche una perch\u00e9 \u00e8 tanto tempo che non ci prova ed \u00e8 stato appena lasciato. Allora Fonzie prova ad aiutarlo prima portandolo al supermercato, poi uscendo con lui e due ragazze un po' pi\u00f9 grandi (Laverne e Shirley).\nUna veranda per tre.\nTrama.\nCi sono le vacanze di Pasqua e, visto che non c'\u00e8 nessuno in giro, Richie, Potsie e Ralph vogliono trascorrere qualche giorno al lago Whitefish in mezzo a tante ragazze, ma il prezzo di 75 dollari di \"Zio Tom\" \u00e8 proibitivo. Non potendo contare sui genitori, si inventano un piccolo mercatino dell'usato da Arnold's, dove racimolano soldi per una veranda, dove si spacciano per uomini d'affari tunisini per fare colpo su tre ragazze, ma Fonzie roviner\u00e0 tutto.\nUn nuovo amico.\nTrama.\nRichie, Potsie e Ralph cercano un batterista per la loro band nella festa che daranno a casa di Richie. Fonzie rimedia loro un nuovo amico Bill, chiamato \"Stecchino\" perch\u00e9 magro, che suona la batteria. Ma il colore nero della pelle di Bill \u00e8 oggetto di pregiudizio etnico, cos\u00ec, nonostante l'appello di Fonzie da Arnold's, da Richie non ci va nessuno.\nJoanie innamorata.\nTrama.\nJoanie, da Arnold's per chiamare Richie che sta provando nella band con Potsie e Ralph, ascolta un lento cantato da Potsie (Put Your Head on My Shoulder) e ne rimane estasiata. Ma Potsie le dice che \u00e8 ancora troppo piccola per lui.\nIl buffone.\nTrama.\nOlivia decide di lasciare Ralph perch\u00e9 troppo buffone. Ralph la prende male e, dopo un tentativo di diventare serio, decide prima di arruolarsi nella legione straniera e poi decide per i Marines, dopo il discorso di Fonzie. Fonzie dovr\u00e0 convincerlo a cambiare idea.\nGara di ballo.\nTrama.\nMarion, un po' trascurata dalla famiglia, decide di iscriversi ad una gara di ballo (Tango) con Fonzie, a loro insaputa. Dopo lo scompiglio in famiglia, tutto si risolve.\nThe Second Anniversary Show.\nTrama.\n\u00c8 il compleanno di Fonzie. La famiglia Cunningham e Arnold si uniscono a lui ricordando i fatti salienti degli ultimi due anni, perch\u00e9 \u00e8 anche il secondo compleanno della serie.\nFonzie rappresentante.\nTrama.\nLo stabile dell'officina di Fonzie \u00e8 acquistata da Van Alden, un riccone eccentrico, che a Fonzie non piace e cos\u00ec lascia il lavoro. Con l'aiuto di Richie ne trova altri, tra cui rappresentante di enciclopedie e gelataio. Torner\u00e0 sui suoi passi, anche se con qualche richiesta.\nBambini terribili.\nTrama.\nPer andare a vedere una partita dei Chicago Bears e portarci Spadino, Richie, Potsie e Ralph devono venti dollari a testa ad Arnold che ha procurato loro i biglietti. decidono cos\u00ec di fare da baby sitter ai bambini i cui genitori sono alla loggia del leopardo. La cosa si riveler\u00e0 pi\u00f9 complicata del previsto.\nFonzie superstar.\nTrama.\nNon potendo contare su Potsie, che deve andare a trovare suo zio, Richie e Ralph convincono Fonzie a cantare al posto suo. Ma Fonzie non \u00e8 proprio convinto di farcela.\nL'uno contro l'altro.\nTrama.\nUna violenta bufera di neve sfonda il tetto dell'appartamento di Fonzie nel punto dove aveva collocato una gabbia, con alcuni piccioni, comprata poco prima. Howard si rifiuta di pagare i 400 dollari per le riparazioni e Fonzie lo querela.\nConcorso di bellezza.\nTrama.\nRichie, Potsie e Ralph si lamentano perch\u00e9 non hanno le ragazze pi\u00f9 belle della scuola. Cos\u00ec indicono un concorso di bellezza dove mettono in palio un viaggio a Hollywood, che dovrebbe vincere una complice di Fonzie. Ma non tutto va come deve andare.\nFonzie in difficolt\u00e0.\nTrama.\nFonzie deve prendersi cura di Spadino, ma non \u00e8 un ottimo esempio di tutore: anzi, lo manda in giro di sera per non averselo tra i piedi. Cos\u00ec chiede consiglio ad Howard Cunningham.\nFascino in pericolo.\nTrama.\nFonzie soffre di mal di testa, venuto per aver letto scritti troppo piccoli, cos\u00ec Ralph lo accompagna dal proprio padre che di mestiere fa l'ottico. Tra una burla e l'altra, il dottor Malph dice seriamente che Fonzie deve portare gli occhiali per un po' di tempo. Fonzie \u00e8 convinto che, mettendo gli occhiali, sia in pericolo il suo fascino.\nLe nozze di Arnold.\nTrama.\nArnold chiede a Fonzie di fargli da testimone, perch\u00e9 si deve sposare con Momo, una giapponese conosciuta per corrispondenza che subito lo rifiuta perch\u00e9 troppo americano. Fonzie non vuole perch\u00e9 ai due precedenti \u00e8 andata male, ma poi accetter\u00e0 mettendosi un kimono giallo."}
{"id": "1767392", "revid": "1039155", "url": "https://it.wikipedia.org/wiki?curid=1767392", "title": "Episodi di Happy Days (quarta stagione)", "text": "La quarta stagione della serie TV Happy Days \u00e8 stata trasmessa negli Stati Uniti dal 21 settembre 1976. In Italia, la RAI trasmise solo dodici episodi per poi trasmettere 14 episodi della quinta stagione. I dodici episodi trasmessi da Rai 1 andarono in onda tra il 1980 e il 1981, senza seguire la cronologia originale.\nFonzie ama Pinky.\nTrama.\nA Milwaukee arriva il Demolition derby, con esso i due temibili fratelli Mallachi, non troppo ligi alle regole, e la bella Pinky Tuscadero, una vecchia conoscenza di Fonzie, con le sue due belle accompagnatrici, le \"pink ladies\" (Tina e Lola). Howard \u00e8 stato scelto dalla \"Loggia del Leopardo\" per organizzare la competizione e Richie sar\u00e0 il cronista per la Wzaz/tv. Ma le cose tra Fonzie e Pinky si incrinano: lui non la vuole come seconda guida, perch\u00e9 donna. Lei lo fa ingelosire flirtando con un Mallachi, ma quando tutto sembra andare a posto, Rocco Mallachi le distrugge l'auto.\nNella seconda parte, Fonzie ripara l'auto arrivando in tempo per la gara, che prevede una serie di coppie di concorrenti che devono scontrarsi finch\u00e9 non rimane uno o una coppia di essi. Durante uno scontro con Rocco Mallachi, Pinky s'infortuna e va all'ospedale.\nNella terza parte, Fonzie vince il derby da solo contro i due Mallachi e poi corre all'ospadale da Pinky. Pare che i due vogliano fare coppia insieme, sposarsi e girare il mondo con la carovana delle esibizioni motociclistiche di lei. Ma ben presto Fonzie rinuncia a tutto questo.\nPsicoanalisi per Fonzie.\nTrama.\nDurante un malinteso con Potsie, Bernardo, detto Bernie, chiama pallone gonfiato Fonzie, che non gradisce e lo porta fuori per picchiarlo. Richie gli fa capire che non pu\u00f2 battersi per qualsiasi cosa e, con l'aiuto della famiglia, lo convince a chiedere consiglio a uno psicologo, il dottor Brendel. Ma Bernie torna con il fratello Patch e Fonzie dovr\u00e0 cavarsela.\nPadrino per caso.\nTrama.\nLuisa Corrigan \u00e8 una donna incinta e cerca Fonzie. Perch\u00e9 suo marito \u00e8 assente per due settimane e se ne deve occupare lui, ma avendo impegni la sbologna a Richie. Ma torner\u00e0 ad aiutarlo anche perch\u00e9 il bambino sta per nascere.\nCodice d'onore.\nTrama.\nPotsie salva Fonzie da un incendio all'officina e come ricompensa chiede di diventare il suo migliore amico. Ma questo a Fonzie non piace, soprattutto l'attaccamento continuo di Potsie.\nUna situazione imbarazzante.\nTrama.\nLa nuova amica di Richie, Cindy Kendall, lo considera un bambino, allora Richie chiede aiuto a Fonzie che gli lascia l'appartamento, andando a dormire nel letto di Richie. Ma il padre della ragazza, un arcigno capitano dei marines, piomba in casa Cunningham creando scompiglio.\nPer un ballo in pi\u00f9.\nTrama.\nJoanie chiede a Fonzie di fare la maratona di ballo di quindici ore da Arnold's per battere Jill, la spocchiosa capitana delle cheerleaders, che non la vuole in squadra. Ma Fonzie \u00e8 in condizioni pessime per aver spinto la moto rotta per dodici miglia. L'insistenza di Joanie e la scommessa di perdere i capelli lo faranno vincere.\nCronaca di uno scandalo.\nTrama.\nPotsie e Ralph stanno male a causa del cibo della mensa scolastica, cos\u00ec Richie decide di fare un pezzo per il giornale della scuola. Per avere prove, Richie si traveste da inserviente e scopre che il nuovo cuoco e il suo assistente (Louie e Curly) fanno i soldi rubando e vendendo roba buona, mettendoci la cattiva. Scoprendo che a Fonzie, che gli ha fatto le foto, non sopporta il fegato crudo, i due hanno un diverbio perch\u00e9 non deve essere scritto sul giornale.\nIl nuovo sceriffo.\nTrama.\nKirk \u00e8 il nuovo sceriffo, dopo la morte del vecchio sceriffo Flanagan. Kirk non esita a tiranneggiare a destra e a manca, soprattutto Fonzie. Tutti si mettono contro di lui stando dalla parte di Fonzie.\nIl sogno di Richie.\nTrama.\nRichie s'innamora di una ragazza copertina della Wisconsin Cola, Angela. Con uno stratagemma, lui Potsie e Ralph si improvvisano uomini d'affari al manager di lei, Richie riesce a incontrarla da Arnold's.\nL'et\u00e0 non conta.\nTrama.\nRichie scopre che Fonzie esce con una donna attraente, buona giocatrice di tennis, ma pi\u00f9 anziana di lui. Quello che Fonzie non sa \u00e8 che quella donna \u00e8 sposata.\nUn attimo di debolezza.\nTrama.\nRichie s'incarica di mettere da parte tutto ci\u00f2 che pu\u00f2 servire per ricordare il loro periodo: gli anni 50. Tra vestiti, giochi e oggetti vari, Richie, su consiglio di mamma Marion, porta tutto dalla casa al magazzino blindato della ferramenta. Ma mentre sono li che salutano la uscente professoressa Radcliff, che sta con Fonzie, Potsie chiude la porta chiudendo tutti dentro. Un paio di ladri li liberer\u00e0.\nBuon sangue non mente.\nTrama.\nArriva da Arnold's un giudice del libro dei records, cos\u00ec tutti cercano di fare qualcosa per entrare in quel libro. Ci riuscir\u00e0 Angie, l'impedito e disastroso cugino di Fonzie.\nCome un campione.\nTrama.\nRichie fa parte della squadra di basket della scuola, anche se come riserva. L'occasione si presenta nella semifinale di un torneo la cui vincitrice partecipa al campionato: un giocatore si fa male, cos\u00ec entra a dieci secondi dalla fine segnando il decisivo canestro del sorpasso, diventando il ragazzo pi\u00f9 popolare della scuola. Ma durante la finale, quattro ragazzi dell'avversaria Fillmore, lo tengono prigioniero da Arnold's. Ci penser\u00e0 Fonzie, venuto a cercare Richie, a liberarlo, che va alla partita provando a vincere...\nLa rivolta di Marion.\nTrama.\nMarion \u00e8 stufa di sentirsi inutile e cos\u00ec prova a trovare lavoro. Ci riuscir\u00e0 da Arnold's, ma a tutti non piace perch\u00e9 si comporta da mamma, soprattutto a Joanie e a Richie che la licenzia per Alfred.\nIl terzo anniversario.\nTrama.\nTutti, mentre preparano una festa per il ventesimo anniversario di matrimonio tra Marion e Howard Cunningham, rivivono momenti passati.\nAlla festa senza Fonzie.\nTrama.\nFonzie al luned\u00ec, al mercoled\u00ec e al venerd\u00ec non si vede in giro. Richie, Potsie e Ralph lo trovano alla scuola serale, su indicazione di una riluttante Marion. Fonzie non gradisce, ma perdoner\u00e0 Marion che per\u00f2 viene additata per aver la lingua lunga, anche dal vicepreside Conners che dice ai ragazzi in festa che il giorno dopo dovranno rifare un compito sulla sicurezza, per non perdere il diploma.\nNella seconda parte, Fonzie costringe Richie, Potsie e Ralph a studiare tutta notte, alla fine passeranno l'esame. \u00c8 giunta l'ora del diploma, anche per Fonzie, nonostante lo ricever\u00e0 per posta essendo uno studente serale.\nVisita militare.\nTrama.\nRichie, Potsie e Ralph ricevano la chiamata alla visita di leva militare, dove ci sar\u00e0 anche Fonzie che poi uscir\u00e0 col tenente Quinlan (donna).\nL'iniziazione.\nTrama.\nFesta di San Patrizio. Herbie \"il torello\" e i \"diavoli rossi\" piombano da Arnold's facendo la voce grossa. Joanie ne rimane colpita e si mette a uscire con loro, andando anche a fare la loro iniziazione: cio\u00e8 deve pomiciare con tutti. Richie, Potsie e Ralph finiranno per fare la rissa con loro, sotto gli occhi di Fonzie e dell'amico pugile Carmine Ragusa.\nUna coppia di inventori.\nTrama.\nHoward riunisce famiglia e Fonzie per mostrare una sua idea: una macchina che riduce i rifiuti. Dopo vari tentativi e nonostante non sopportino l'eccessivo entusiasmo di Howard, Fonzie e Richie provano la macchina da un imprenditore, ma senza successo.\nTorna a casa, Spunky.\nTrama.\nFonzie ha un cane di nome Spunky, ma nel costruire il suo recinto, Potsie e Ralph lasciano il cancello aperto cos\u00ec Spunky scappa. Credendolo rapito Fonzie si mette alla sua ricerca. Lo trover\u00e0, grazie alla polizia, tra le braccia di un ragazzino di colore, Wilbur, che glielo restituisce.\nUna breve carriera.\nTrama.\nRalph mette su un giro di scommesse sullo sport, raggranellando un bel gruzzolo. La situazione peggiorer\u00e0 quando una squadra, che sembrava perdere, vincer\u00e0 e Ralph sar\u00e0 costretto a chiedere aiuto al padre per un debito di 80 dollari con Bruiser, un ragazzo un po' tonto, ma forte.\nUn granello di sale per Fonzie.\nTrama.\nFonzie si presenta a casa dei Cunningham con un volante rotto, dicendo che \u00e8 tutto quello che rimane nell'incidente d'auto mentre stava facendo una gara. Non sapendo quando la morte arriva, vuole farsi trovare pronto quindi decide di farsi battezzare, da un prete consigliato da Alfred: \u00e8 il suo fratello gemello."}
{"id": "1767393", "revid": "729019", "url": "https://it.wikipedia.org/wiki?curid=1767393", "title": "Eutelsat Hot Bird 13B", "text": "Eutelsat Hot Bird 13B (precedentemente chiamato Hot Bird 8) \u00e8 un satellite per le trasmissioni televisive del gruppo Eutelsat Communications che, attraverso appositi ricevitori della Terra collegati ad antenne paraboliche di diametro poco superiore a 70 cm, copre le regioni dell'Europa, Nordafrica e Medio Oriente. Dalla sua posizione, in orbita geostazionaria sull'equatore, a 13\u00b0 est del meridiano di Greenwich deriva il suo nome. La lettera finale segue alfabeticamente l'ordine cronologico di lancio dei satelliti della serie Hot Bird situati nella medesima posizione.\nStoria.\nIl satellite Hot Bird 8 fu messo in orbita nell'agosto 2006 con un razzo Proton partito dal cosmodromo di Bajkonur, in Kazakistan.\nIl 1\u00ba marzo 2012 il gruppo ha adottato una nuova denominazione per l'intera flotta satellitare, quindi il satellite ha cambiato nome in Eutelsat Hot Bird 13B.\nTransponder.\nI 64 ripetitori (transponder) presenti sul satellite trasmettono, qualora utilizzati, sulle frequenze della banda Ku."}
{"id": "1767394", "revid": "15756", "url": "https://it.wikipedia.org/wiki?curid=1767394", "title": "Episodi di Happy Days (quinta stagione)", "text": "La quinta stagione della serie tv Happy Days \u00e8 stata trasmessa negli Stati Uniti dal 13 settembre 1977 al 30 maggio 1978. In Italia questa stagione \u00e8 stata trasmessa in prima visione su Rai 1 a partire dal 21 gennaio 1980. Nella prima trasmissione italiana, non \u00e8 stato seguito l'ordine cronologico originale degli episodi.\nFonzie, un nuovo James Dean?\nTrama.\nDue talent-scout di Hollywood sono rimasti a piedi con l'auto e da Arnold's chiedono del meccanico. Quando vedono Fonzie in azione, gli vogliono fare un provino a Hollywood, cos\u00ec Fonzie parte portandosi Potsie, Ralph e tutta la famiglia Cunningham, mentre lascia al cugino Chachi il suo appartamento. In spiaggia, Fonzie e Richie trovano due ragazze mentre Ralph prova a far surf rompendo la tavola da stiro di sua madre. Ma l'antipatico Harold Kroft detto \"California Kid\" insulta Fonzie e Richie chiamandoli campagnoli.\nNella seconda parte, Fonzie, spalleggiato da Richie, fa il provino per diventare il nuovo James Dean, ma dopo l'entusiasmo iniziale, pare che i produttori preferiscano il viso acqua e sapone di Richie. Cos\u00ec per fare la gara di sci d'acqua contro California Kid, Fonzie come autista vuole Ralph, ma Ralph trascina col motoscafo la torretta di un bagnino, cos\u00ec riprende Richie. La gara finisce in parit\u00e0, quindi California Kid chiede di saltare un pescecane rinchiuso in un recinto al largo.\nNella terza parte \u00e8 il momento della sfida per saltare il pescecane, ma mentre Californa Kid rinuncia al momento di saltare, Fonzie, che avrebbe vinto, vuole saltare lo stesso e ci riuscir\u00e0. Richie rinuncer\u00e0 al contratto di cinque anni a 200 dollari alla settimana.\nDue in camicia.\nTrama.\nRichie si lamenta perch\u00e9 all'universit\u00e0 non trova ragazze, cos\u00ec Fonzie lo porta in biblioteca dove trova Lori Beth (una vecchia conoscenza), cos\u00ec i due vanno nella camera di lei. Ma Richie si distrae e rimane oltre l'orario delle 22, rischiando con Lori Beth l'espulsione. Dopo poco arriva Christy, la compagna di stanza, con Fonzie, cos\u00ec lui e Richie devono mettersi in camicia da notte per sfuggire alla sorvegliante \"mamma Dunbar\", ma l'arrivo di Potsie e Ralph dalla finestra, per rubare intimo femminile, complica le cose.\nUn cugino imbroglione.\nTrama.\nChachi lascia la scuola con disappunto di Fonzie e della famiglia Cunningham. Poi prova a tornare perch\u00e9 Joanie gli d\u00e0 una mano negli studi, ma ha rubato le domande del compito in classe cos\u00ec viene sospeso due settimane. Richie prova a mettere le cose a posto tra lui e Fonzie.\nFonziellectomia.\nTrama.\nUn riluttante, e silenzioso per colpa della tonsillite, Fonzie deve passare la festa di Ognissanti in ospedale in attesa dell'operazione alle tonsille. Finito nella stanza con i bambini, per un attimo fuggono dai Cunningham che li riportano in ospedale. Sapr\u00e0 far divertire i bambini. Intanto i Cunningham si preparano con ottimi costumi teatrali.\nUn appartamento per i ragazzi.\nTrama.\nRichie, Potsie e Ralph decidono di andare a vivere da soli e prendono in affitto da Chachi, un appartamento non proprio di lusso di propriet\u00e0 di sua madre. Ma la convivenza tra i tre, soprattutto tra Potsie e Ralph, diventa molto difficile per le piccole manie di ognuno.\nJoanie, torna indietro.\nTrama.\nLeather Tuscadero, sorella di Pinky, cerca un ingaggio da Arnold's come musicista insieme con le sue Suedes. Ma l'agente Kirk minaccia di far chiudere il locale se ingaggia un'ex-ladra come lei. Inoltre Fonzie non si fida perch\u00e9, oltre che a essere la sorella della sua ex, lei gli ha rubato portafogli e pettine.\nNella seconda parte, \"Leather and the Suedes\" partono per San Francisco. Joanie, che cantava con il gruppo, vuole partire con loro, nonostante il parere contrario dei suoi. Allora scappa di casa per unirsi a loro.\nFonzie nell'alta societ\u00e0.\nTrama.\nFonzie cerca di uscire con Cinthya, un'amica snob di Lori Beth, che subito lo rifiuta. Ma poi, grazie all'antipatico cugino snob, lo inviter\u00e0 a una festa dell'alta societ\u00e0, ma solo per ridere di lui. Alfred sente tutto e lo riferisce a Richie che cerca di convincere Fonzie a non andare alla festa. Ma Fonzie ci andr\u00e0 lo stesso resistendo alle punzecchiature di Cinthya e suo cugino. Ma quando il cugino se la prende con la cameriera Juanita perch\u00e9 ride, Fonzie s'infuria e gli rovescia l'aragosta addosso poi se ne va. Richie completa l'opera rovesciandogli la crema di latte e poi se ne va anche lui.\nQuando si sbagliano le ragazze.\nTrama.\nRichie, Potsie e Ralph cercano di entrare nella societ\u00e0 universitaria \"P.K.N.\" (pi kappa ni), come vogliono le amiche Claudia e Darlene, perch\u00e9 \u00e8 considerata la migliore, sostenendo prove come portare lettere in bocca simulando aeroplani o imitando anatre. Richie viene accettato, ma Potsie e Ralph no. Cos\u00ec Richie dovr\u00e0 scegliere tra loro e i suoi nuovi \"amici\".\nIncontro di pugilato.\nTrama.\nRalph si mette con Kitty, la ragazza di Rebel, il campione di football americano della scuola. Rebel promette di fargliela pagare in un incontro di pugilato che Ralph dovr\u00e0 accettare.\nGiornalista spericolato.\nTrama.\nIl professor Garrity rifila uno scarso a Richie per un pezzo giornalistico su un semaforo non funzionante scritto bene, ma senza cattiveria, mordente. Quindi Richie per rimediare al brutto voto, dovr\u00e0 trovare qualcos'altro e con pi\u00f9 convinzione. Ci riuscir\u00e0 coi problemi di spazzatura che suo padre ha al negozio.\nArriva nonno Cunningham.\nTrama.\nSean Cunningham, padre di Howard e nonno di Richie e Joanie, arriva per festeggiare la pensione che non vuole. Lui si sente ancora in forma, sia fisicamente sia mentalmente. Cos\u00ec dopo aver provato in officina da Fonzie e la guardia al Campus universitario, con altri ultrasessantenni dell'ospizio, mette su un'orchestrina jazz facendo divertire il locale Arnold's.\nQuando qualcuno non sa nuotare.\nTrama.\nLori Beth, per beneficenza, bacia i ragazzi da Arnold's, ma questo indispettisce Richie col quale litiga, intanto viene sostituita da Jennifer di cui Potsie s'innamora. I due si fidanzano, ma lui ha paura della cerimonia di fidanzamento perch\u00e9 lo butteranno in acqua e lui non sa nuotare, quindi o la lascia o chiede aiuto a Fonzie...\nIl primo bacio di Joanie.\nTrama.\nJoanie esce con un ragazzo (David) per la prima volta e nonostante le preoccupazioni di Howard e Marion, va alla festa hawaiana di Potsie e Ralph. Ma Richie non la vuole tra i piedi, cos\u00ec torna a casa e mentre i suoi vanno a dormire, David la bacia.\nCrisi in casa Cunningham.\nTrama.\nDopo una cena con amici, Marion si convince erroneamente che suo marito Howard, in un futuro prossimo, potrebbe lasciarla per una donna pi\u00f9 giovane, proprio come un amico della cena.\nUn incidente con la moto.\nTrama.\nRichie compra una motocicletta, nonostante il parere contrario dei suoi. Ma alla prima uscita, lui e Lori Beth hanno un brutto incidente stradale dove Richie rimane ferito gravemente.\nOspedale per cani di lusso.\nTrama.\nSpunky, il cane di Fonzie, \u00e8 depresso. Tutti provano a tirarlo su, perfino la psicologa dei cani, la dottoressa Brothers, ma alla fine \u00e8 la mancanza di una cagnetta.\nIl giorno dei fidanzati.\nTrama.\n\u00c8 il giorno di san Valentino. Come un musical, tutti hanno un partner con cui cantare una canzone.\nLe leggi del gruppo.\nTrama.\nChachi \u00e8 entrato nella gang dei Lords e deve fare una rissa, Richie, Alfred e, poi, Fonzie non condividono la sua scelta. Allora Richie gli racconta come tre anni prima ha incontrato Fonzie che faceva parte dei Falcons e che non faceva altro che fare risse.\nFantascienza anche per Fonzie.\nTrama.\nRichie vede un UFO nel cielo (alla fine si scoprir\u00e0 essere un pallone meteorologico) e, deriso da tutti, va a casa dove in assenza dei suoi riceve la visita di un alieno chiamato Mork che viene dal pianeta Ork. Mork dimostra la sua abilit\u00e0 e vuole portare via Richie che corre da Arnold's. Mork lo raggiunge e immobilizza tutti tranne Fonzie, col quale ingaggia uno strano duello: ora vuole portare via Fonzie, ma Richie si sveglia: era stato un sogno.\nUn tuffo nel passato.\nTrama.\nLori Beth vuole fare una tesina di fine anno sulla famiglia borghese americana, quindi chiede consiglio a Marion e Howard, poi a Chachi, ad Alfred, a Joanie e infine a Richie che le parla delle sue ex. Il tutto rivivendo vecchie immagini.\nChi viene a ballare.\nTrama.\nFonzie sta con una ballerina che insegna in una scuola di danza che chiude perch\u00e9 non c'\u00e8 nessuno che vuole imparare a ballare. Con l'aiuto di Fonzie gli aspiranti non mancano, ma il sogno di lei \u00e8 di andare a ballare a New York.\nCena per due.\nTrama.\nRichie e Fonzie trovano ad Alfred una ragazza per l'appuntamento ai \"Figli d'Italia\", ma, causa un impegno improvviso, lei non verr\u00e0. Richie e Fonzie saputa la cosa cercano di consolare Alfred che invece ripiega con la vicina del piano di sopra a casa sua.\nLori...crocerossina sbagliata.\nTrama.\nMentre Richie suona con la sua band, Lori Beth balla con chiunque e alla fine \u00e8 stanca per ballare con lui. I due incominciano a discutere e finiscono per tenersi il muso, anche al concerto insieme con Leather and the Suedes al Blue Ox Inn, dove un grosso spaccalegna la importuna.\nFonzie detective.\nTrama.\nFonzie e Howard vengono scelti per far parte a una giuria che deve giudicare Jason Davis, un motociclista di colore, reo di aver scippato una donna. Ma mentre tutti lo credono colpevole, Fonzie trova un particolare che lo scagioner\u00e0."}
{"id": "1767396", "revid": "124871926", "url": "https://it.wikipedia.org/wiki?curid=1767396", "title": "Episodi di Happy Days (sesta stagione)", "text": "La sesta stagione della serie TV Happy Days \u00e8 stata trasmessa negli Stati Uniti dal 12 settembre 1978. In Italia questa stagione \u00e8 trasmessa in prima visione su Rai 1.\nUn viaggio nel West.\nTrama.\nI Cunningham, Potsie, Ralph e Fonzie vanno in Arizona per risollevare le sorti del Ranch dello zio di Marion. Ma vengono accolti dall'antipatico vicino, H.R. Buchanan, che li avverte dell'ipoteca e che in cinque giorni porter\u00e0 via loro la fattoria. Cos\u00ec tutti si mettono di gran lena per far funzionare il Ranch.\nLa seconda parte inizia con il rodeo che i Cunningham hanno promesso di organizzare. Howard \u00e8 lo speaker di turno e, tra acrobazie e sfilate, la giornata si conclude con la vittoria di Thunder McCoy. Ma Buchanan rovina la festa, non solo, ricordando l'ipoteca, ma anche con petardi che spaventano due cavalli che scappano trainando un calesse con sopra Joanie. Fonzie in moto si getta all'inseguimento portando Richie.\nNella terza parte Richie riesce a salire sul carro dalla moto di Fonzie e ferma il calesse salvando Joanie. Il giorno della scadenza dell'ipoteca \u00e8 arrivato, ma per i mille dollari che mancano Fonzie \u00e8 disposto a cavalcare il temibile toro Diablo per gli otto secondi che servono per vincerli.\nBuio per Fonzie.\nTrama.\nL'indaffarato Alfred urta con il vassoio Fonzie che perde la vista. I Cunningham, Potsie e Ralph faranno di tutto per aiutarlo. Perfino smontando la sua moto.\nCunningham Casanova.\nTrama.\nUscire con una majorette \u00e8 una nuova trovata di Potsie e Ralph. Anche Richie lo fa con Corinne, ma, dopo aver ingannato Lori Beth, le confessa tutto.\nGiochiamo insieme, Fonzie?\nTrama.\nFonzie esce con Peggy, una donna lasciata dal marito Robert Clark, e gioca spesso con il figlio di lei, Bobby di sei anni. Ma Robert torna a casa e lei lascia Fonzie, ma non solo: vuole che Bobby non lo veda pi\u00f9. Fonzie e Bobby sono molto legati tra loro e sembra che niente li divida, ma il ricordo di non aver avuto un padre spinger\u00e0 Fonzie a fare la cosa giusta.\nSoavi sedici anni.\nTrama.\nPer i suoi sedici anni Joanie sta con Terrance \"Tip\" Corrigan che poi fa il cascamorto con altre e cos\u00ec lei lo pianta. Cos\u00ec al suo party alla francese organizzato da Arnold's, Joanie si ritrova con un tizio imbranato rimediato da sua madre, Burton Fitch. Tip Corrigan piomba alla festa dicendo che non pu\u00f2 lasciarlo cos\u00ec e Burton lo allontana con gli applausi di tutti.\nL'intrepido Ralph.\nTrama.\nL'articolo di Richie sulla mosca viene cestinato e, nella ricerca di un nuovo articolo, s'imbatte nelle paure della sua famiglia. Cercando materiale sulla paura, scopre che Ralph \u00e8 terrorizzato da qualsiasi cosa. Perci\u00f2 Richie e Potsie lo portano dal professor Himmel che lo ipnotizza, ma dopo aver scoperto dai suoi topi in gabbia che alle ore 6,22 arriva un tornado.\nL'occhio del male.\nTrama.\n\u00c8 la festa di Halloween e Alfred \u00e8 convinto che una strega di vecchia data lo stia cercando per lanciarli un malocchio. Fonzie gli porta un'amica vestita da strega che gli lancia una maledizione sul braccio destro, che lui non riuscir\u00e0 a controllare. Mentre Howard, Marion (vestiti da clown) e Joanie (vestita da pirata) sono alla loggia del \nleopardo, Richie (vestito da mago), Potsie (vestito da Dracula) e Ralph (vestito da gobbo) cercano di \"levargli\" la maledizione, mentre Fonzie cerca di fargli capire che \u00e8 una sciocchezza.\nFermate Alfred.\nTrama.\nAlfred \u00e8 a colloquio col signor Holloway, un rappresentante del lago \"michigan investiment\", per investire su Arnold's. Ma ben presto ci si rende conto che il signor Holloway, accompagnato da Leo e da \"Artiglio\", \u00e8 uno della mala che vuole Arnold's per impiantarci scommesse clandestine. Fonzie, Richie, Potsie e Ralph provano ad aiutare Alfred.\nCosa succede a Fonzie.\nTrama.\nFonzie ha un'allergia: mentre bacia le ragazze starnutisce. Quindi prova a smettere di frequentarle. Richie prova ad aiutarlo, trovando il problema.\nLa Festa del ringraziamento.\nTrama.\nFesta del ringraziamento. Marion ha sgobbato tutta la giornata per preparare la festa, mentre i suoi stanno guardando la partita in tv. Cos\u00ec Marion racconta della Festa del ringraziamento: la storia coi nostri protagonisti si sposta nel 1621, quando non avevano simpatia per gli indiani, ma grazie a \"Mastro Fonzie\" tutto si sistema.\nUn ladro di baci.\nTrama.\nRichie viene erroneamente arrestato con l'accusa di essere il \"ladro di baci\". Pagata la cauzione, per\u00f2, Richie \u00e8 additato da tutti come colpevole, anche da ragazze felici. Cos\u00ec con l'aiuto di Fonzie e vestito da donna, prova a incastrare il vero colpevole.\nUna incredibile magia.\nTrama.\nHoward e Alfred organizzano per la \"loggia del leopardo\" una cena di beneficenza sabato sera a favore di un orfanotrofio, come testimoniano i bimbi Luis e Luisa. All'evento, dovr\u00e0 partecipare un mago, \"il sorprendente Randy\". Ma al momento di entrare in scena, Potsie gli d\u00e0 da bere un bicchiere di vodka invece che di acqua e l'astemio Randy crolla. Allora il suo posto lo prende Fonzie, anche per il trucco del bidone dell'acqua, riscuotendo un enorme successo.\nUna foto che vale.\nTrama.\nRichie si candida per diventare il presidente universitario del secondo anno, ma le 21 promesse vengono spazzate via dalla promessa dell'avversario Fred Owens di diminuire le ore di studio e di offrire birra. Per farlo rilassare, Fonzie lo porta dalla massaggiatrice Edie, ma mentre \u00e8 l\u00ec viene sorpreso e fotografato da Fred. Richie, con Potsie e Ralph, tenta di impadronirsi di quella foto, ma poi ci ripensa, cos\u00ec la foto finisce sul giornale della scuola...\nIl dono di Natale.\nTrama.\nE' Natale, nevica e fa freddo. Fonzie riceve la visita di un marinaio che gli consegna un pacco del padre. Mentre Richie, dipendente della posta, ha un alterco con Lori Beth per aver speso un po' di pi\u00f9 per i regali. Non contenti dell'albero di Natale in alluminio preso da Howard, ne porta a casa uno vero, ma poi anche Marion, Fonzie, Potsie e Ralph e Alfred ne portano uno vero. In questo \"bosco\" di alberi, Fonzie, con l'aiuto di Richie, riesce ad aprire il pacco leggendo anche la lettera annessa e scoprendo che suo padre Vito non lo odia.\nFuoco, fiamme e... fumo.\nTrama.\nRichie scopre che sua sorella Joanie, da quando frequenta le \"Magnets\", fuma e non passa molto che lo scoprono anche i suoi genitori, i quali ovviamente non sono d'accordo. Anche Fonzie prova a convincerla a non fumare, ma \u00e8 una decisione che deve prendere da sola.\nI consigli di zia Fanny.\nTrama.\nRichie ha trovato lavoro presso il giornale Milwakee Shoppes News come curatore della rubrica di zia Fanny visto che lei \u00e8 via per un divorzio. Ma i guai iniziano quando Potsie e Ralph, alle corte, seguono alla lettera il consiglio di zia Fanny: trovare una via di mezzo, cos\u00ec, dividono in due l'appartamento, i loro litigi peggiorano non facendo pi\u00f9 dormire Chachi e sua madre. Richie, con l'aiuto di Fonzie, tenta di mettere le cose a posto.\nUna canzone di successo.\nTrama.\nNonostante il divieto di Alfred, Leather Tuscadero accompagnata da Richie, Potsie, Ralph e Chachi registra un demo nel bagno degli uomini di Arnold's perch\u00e9 c'\u00e8 un'ottima acustica. Mentre Joanie e Marion provano a ballare il twist, Fonzie trova, grazie una cameriera, un'audizione per Leather da Skip Olliver \"il re dei teen-agers\" di Sok Hop della Wzaz/tv. Ma un altro cantante (Freddie), in combutta con Oliver le ruba il pezzo. Con l'aiuto di Fonzie tutto si sistema.\nUna crisi... a lieto fine.\nTrama.\n\u00c8 il 23\u00ba anniversario di matrimonio di Howard e Marion e un test su un giornale rischia di rovinare tutto, ma Richie, Joanie e poi Fonzie convincono i due ad andare al \"The Blue Lagoon\", luogo dove hanno passato la luna di miele. Ma Marion non riesce ad avere le stesse cose di allora, quindi tornano a casa. Qui trovano Richie che ha trasferito Arnold's a casa sua, ma alla fine fanno festa anche loro.\nUna lezione di galateo.\nTrama.\nDopo una serata da Arnold's, Alfred manda a casa tutti perch\u00e9 deve uscire con una donna. Usciti tutti, con i loro compagni, Ralph rimane solo con Leather Tuscadero che accetta di andare con lui al ballo annuale dei R.O.T.C. una settimana dopo. Marion e Joanie provano a trasformare Leather in una donna da serata, mentre Ralph prova a essere una persona seria. \nUna bara piena di dollari.\nTrama.\nNel riparare un carro funebre, Fonzie trova dollari falsi nella bara. Cos\u00ec decide di restituire l'auto e di andare alla polizia. Ma non vedendolo tornare, Richie, Potsie e Ralph decidono di andare all'agenzia di pompe funebri per cercarlo, scoprendo che il titolare, chiamato \"Caramello\" perch\u00e9 ghiotto di dolciumi, \u00e8 in effetti un falsario e che sa dall'ammanco di soldi. Sapendo dai suoi due scagnozzi di Fonzie, fa esplodere la sua officina con lui dentro.\nNella seconda parte, Fonzie si salva dall'esplosione grazie allo schedario con gli indirizzi delle ragazze. Ma per incastrare \"Caramello\", devono inscenare un finto funerale di Fonzie, cos\u00ec intanto gli uomini dell'\"uomo del tesoro\" possono cercare le stampanti dei soldi falsi.\nIl ritorno di Mork.\nTrama.\n\u00c8 il compleanno di Marion e, durante gli auguri, tutti gli invitati si bloccano tranne Richie: \u00e8 tornato Mork da Ork e dice che vive nel 1982 e vuole saperne di pi\u00f9 sul nostro pianeta, quindi mettendo due dita nelle orecchie di Richie riviviamo vecchie immagini, tra cui il famoso salto dello squalo.\nIl duello.\nTrama.\nIn citt\u00e0 arriva Jacques Du Bois, uno spadaccino francese, per una tourn\u00e8e nelle universit\u00e0 americane. Rimane solo due giorni, ma si fa odiare per la sua antipatica strafottenza. In questo modo Richie lo insulta e Jacques lo sfida in un incontro di scherma, divenuto ufficiale dopo gli insulti a Joanie. Ma Richie non sa tirare di scherma, cos\u00ec il suo posto lo prende Fonzie.\nUna cera miracolosa.\nTrama.\nChachi \u00e8 sempre senza soldi cos\u00ec, su consiglio di Fonzie che non vuole dargli un aumento, si mette a vendere una serie di spray che lucidano bene, ma rovinano gli oggetti rendendoli incollabili o lievitati. Per punire l'inventore Becket, Fonzie e Richie lo attirano nel garage di Fonzie e lo fanno parlare con due poliziotti nascosti ad ascoltare.\nAnatomia, trenta e lode.\nTrama.\nRichie, Potsie, Ralph, Jennifer e Lori Beth passano tutta la notte a studiare anatomia. Il giorno dopo, stanco di essere preso di mira dal professore che terrorizza la classe, Potsie lascia l'universit\u00e0. Fonzie riesce a convincerlo a tornare dicendogli che, essendo un buon cantante, di provare a ricordare tutto cantando. Il giorno successivo, Potsie supera il test, ma il professore gli vuole dare zero perch\u00e9 \u00e8 convinto che una nullit\u00e0 come lui pu\u00f2 avere solo copiato."}
{"id": "1767397", "revid": "169040", "url": "https://it.wikipedia.org/wiki?curid=1767397", "title": "Episodi di Happy Days (settima stagione)", "text": "La settima stagione della serie televisiva Happy Days \u00e8 stata trasmessa negli Stati Uniti dall'11 settembre 1979. In Italia questa stagione \u00e8 trasmessa in prima visione su Rai 1."}
{"id": "1767398", "revid": "226458", "url": "https://it.wikipedia.org/wiki?curid=1767398", "title": "Episodi di Happy Days (ottava stagione)", "text": " \nL'ottava stagione della serie televisiva Happy Days \u00e8 stata trasmessa negli Stati Uniti dall'11 novembre 1980. In Italia questa stagione \u00e8 trasmessa in prima visione su Rai 1."}
{"id": "1767399", "revid": "1039155", "url": "https://it.wikipedia.org/wiki?curid=1767399", "title": "Episodi di Happy Days (nona stagione)", "text": "La nona stagione della serie televisiva Happy Days \u00e8 stata trasmessa negli Stati Uniti dal 6 ottobre 1981. In Italia questa stagione \u00e8 trasmessa in prima visione su Rai 1."}
{"id": "1767400", "revid": "1486495", "url": "https://it.wikipedia.org/wiki?curid=1767400", "title": "Episodi di Happy Days (decima stagione)", "text": "La decima stagione della serie televisiva Happy Days \u00e8 stata trasmessa negli Stati Uniti dal 28 settembre 1982. In Italia questa stagione \u00e8 trasmessa in prima visione su Canale 5."}
{"id": "1767401", "revid": "196390", "url": "https://it.wikipedia.org/wiki?curid=1767401", "title": "Hotbird 8", "text": ""}
{"id": "1767402", "revid": "729019", "url": "https://it.wikipedia.org/wiki?curid=1767402", "title": "Episodi di Happy Days (undicesima stagione)", "text": "La undicesima stagione della serie televisiva Happy Days \u00e8 stata trasmessa negli Stati Uniti dal 27 settembre 1983. In Italia questa stagione \u00e8 trasmessa in prima visione su Rai 1."}
{"id": "1767403", "revid": "729019", "url": "https://it.wikipedia.org/wiki?curid=1767403", "title": "Displasia craniometafisaria", "text": "La displasia craniometafisaria \u00e8 una rara sindrome genetica nella quale le cellule stromali non son capaci di differenziarsi in osteoclasti, risultandone anormalit\u00e0 delle ossa lunghe e delle ossa del cranio, con possibili patologie nervose derivate.\nA differenza della displasia craniodiafisaria non \u00e8 presente ritardo mentale.\nLa forma \u00e8 autosomica dominante, con variabilit\u00e0 fenotipica. La forma recessiva \u00e8 pi\u00f9 severa. La displasia fronto-metafisaria \u00e8 invece legata all'X.\nSi ha iperostosi della base cranica e chiusura accelerata delle metafisi. Non \u00e8 presente fragilit\u00e0 sosea n\u00e9 ritardi di crescita."}
{"id": "1767412", "revid": "600229", "url": "https://it.wikipedia.org/wiki?curid=1767412", "title": "Diminuendo", "text": "Il diminuendo \u00e8 un'indicazione dinamica che prescrive una diminuzione graduale dell'intensit\u00e0 di uno o pi\u00f9 suoni. \u00c8 il contrario del crescendo, ed \u00e8 comunemente utilizzato a partire dal XVIII secolo.\nLo smorzando \u00e8 un diminuendo che comporta l'estinzione totale del suono.\nIl diminuendo viene indicato con l'abbreviazione \"dim.\" oppure con il segno grafico \"&gt;\" .\nPu\u00f2 essere seguito dal crescendo per creare determinate sensazioni a seconda del brano musicale."}
{"id": "1767418", "revid": "767487", "url": "https://it.wikipedia.org/wiki?curid=1767418", "title": "Stretto di Luzon", "text": "Lo stretto di Luzon \u00e8 un braccio di mare dell'oceano Pacifico occidentale.\nLo stretto mette in comunicazione il mar delle Filippine a est con il mar Cinese meridionale a ovest ed \u00e8 delimitato a nord dall'isola di Taiwan e a sud dall'isola di Luzon dell'arcipelago delle Filippine. \nLo stretto \u00e8 costituito da 3 canali marini. Il canale di Bashi a nord separa l'isola di Taiwan dalle isole Batan, il canale di Balintang a centro separa le isole Batan dalle isole Babuyan ed il canale Babuyan a sud separa le isole Babuyan dall'isola di Luzon. Lo stretto ha una ampiezza di circa 320 km ed \u00e8 un'importante via di comunicazione marittima."}
{"id": "1767419", "revid": "785863", "url": "https://it.wikipedia.org/wiki?curid=1767419", "title": "Odino (personaggio)", "text": "Odino (\"Odin\"), il cui nome per intero \u00e8 Odin Borson, \u00e8 un personaggio immaginario dei fumetti creato da Stan Lee (testi) e Jack Kirby (disegni), pubblicato dalla Marvel Comics. La sua prima apparizione avviene in \"Journey into Mystery\" (vol. 1) n. 86 (novembre 1962).\nIspirato all'omonimo re degli dei della mitologia norrena, Odino \u00e8 il saggio, stimato e onnipotente signore di Asgard, padre di Thor e, in qualit\u00e0 di sovrano di un pantheon mitologico, membro del \"Consiglio dei Padri del Cielo\" (\"Council of Godheads\"), i quali hanno sempre ammirato la sua sapienza e rudezza guerriera, in particolare Zeus e Osiride, con cui condivide un'amicizia tanto profonda da far s\u00ec che si considerino come fratelli. Considerato il pi\u00f9 potente tra tutti gli dei membri del Consiglio, Odino viene riverito come \"Padre di Tutti\" (\"All-Father\"), talvolta anche tradotto \"Padre degli Dei\".\nBiografia del personaggio.\nOrigini.\nNato agli albori dell'universo, da uno dei primi \u00e6sir, Bor, e dalla gigantessa di ghiaccio Bestla, Odino \u00e8 cresciuto assieme a tre fratelli Vili, V\u00e9 e Cul. Bench\u00e9 la madre fosse una di loro, Odino, Vili e V\u00e9, nutrono un forte odio per i Giganti di Ghiaccio e, un giorno, bramando di sconfiggere il gelo da cui deriva il loro potere, si recano a Muspelheim per rubare la prodigiosa Fiamma Eterna del signore dei demoni di fuoco, Surtur. Il prezzo pagato da Odino per il successo dell'impresa \u00e8 tuttavia la perdita dei due fratelli, che si sacrificano per permettergli di fuggire infondendo i loro poteri e le loro anime all'interno del suo corpo, generando cos\u00ec la forza illimitata nota come \"Potere di Odino\" (\"Odin Force\"), grazie alla quale sconfigge il pi\u00f9 potente dei Giganti di Ghiaccio, Ymir, e riunisce la sua gente creando il regno di Asgard. Successivamente Odino vendica i fratelli sigillando Surtur al centro della Terra e usandolo come \"nucleo\" per riscaldarla. Poco dopo, preoccupato della piega malvagia presa da Cul, Odino sacrifica il suo occhio destro a Yggdrasill in cambio della conoscenza necessaria a ostacolarlo (un'altra versione sostiene abbia sacrificato l'occhio a Mimir in cambio del sapere necessario a impedire Ragnar\u01ebk); comprendendo la minaccia che il fratello costituisce, lo imprigiona sul fondo della fossa delle Marianne cancellandone il ricordo dalla memoria di chiunque.\nDesiderando un figlio la cui forza non derivi esclusivamente da Asgard, Odino scende sulla Terra e seduce Jord (avatar di Gea, lo spirito del pianeta) dalla quale ha il suo primogenito ed erede: Thor. Dopo aver avuto un figlio anche dalla gigantessa Grid, Vidar, Odino prende in moglie Frigga, da cui ha tre figli maschi: Balder, Tyr e Hermod, e una femmina: Aldrif, rapita poco dopo la nascita e creduta morta.\nIl \"Padre di Tutti\" ha in seguito innumerevoli avventure per tutti i Nove Mondi; particolarmente degna di nota la guerra di Jotunheim, che vede tra le prime vittime suo padre Bor il quale, colpevolizzando il figlio per non averlo soccorso, lo maledice sancendo che: \"l'adozione del figlio di un re nemico lo porter\u00e0 alla rovina\". Poche settimane dopo, ignaro di tutto ci\u00f2, Odino uccide Laufey, il re dei Giganti di Ghiaccio, adottando suo figlio Loki, da questi rifiutato a causa delle sue ridotte dimensioni.\nL'esilio di Thor.\nPer stabilire chi, fra Thor e Loki, fosse degno di ereditare il trono di Asgard, Odino fa forgiare Mjolnir stabilendo che chi dei due lo avesse sollevato sarebbe stato il futuro re. Dopo che Thor riesce nell'impresa, Odino incomincia a prepararlo per ereditare il regno; tuttavia il giovane, arrogante e impulsivo, scatena un pandemonio uccidendo un gigante e spezzando tragicamente la pace sancita tra essi e Asgard dopo secoli di guerra. Comprendendo che il figlio necessiti di scoprire il valore dell'umilt\u00e0 per poter veramente diventare re, Odino lo esilia su Mi\u00f0gar\u00f0r (la Terra) senza ricordi n\u00e9 poteri sotto l'identit\u00e0 del gracile medico zoppo Donald Blake. Tempo dopo, quando Blake scopre la sua vera identit\u00e0, \u00e8 ormai divenuto umile e d'animo nobile, motivo per cui Odino ripristina la sua forma divina completa concedendogli di tornare ad Asgard, possibilit\u00e0 che tuttavia il figlio rifiuta poich\u00e9 innamoratosi di una donna terrestre: Jane Foster. Tale relazione \u00e8 causa di numerosi litigi tra padre e figlio, poich\u00e9 la legge asgardiana vieta espressamente matrimoni tra dei e mortali.\nA ogni modo il legame fra Thor e la Terra va ben oltre l'amore per Jane, difatti anche dopo la fine del suo rapporto con la donna, Thor rimane diviso tra Asgard e la Terra per tutta la vita. Se da un lato Odino rimprovera aspramente tutto ci\u00f2, dall'altro \u00e8 consapevole che derivi dal fatto che Thor sia anche figlio di Gea (che non ha mai smesso di amare nonostante i loro ruoli di re di Asgard e spirito della Terra rendessero il loro amore impossibile) e, pertanto, la divisione di Thor tra Asgard e la Terra \u00e8 un riflesso di quella dei genitori.\nIn qualit\u00e0 di protettore del regno, Odino ha combattuto per impedire diverse occasioni, ad esempio quella della coalizione di Loki, Surtur e Skagg (venendo aiutato da Thor e Balder), o quella dell'Uomo Assorbente, intenzionato ad assimilare l'intera Asgard; inoltre ha affrontato il mostro Mangog e l'invasione dei Celestiali, affrontando poi una partita a scacchi cosmica col tiranno inter-dimensionale Dormammu.\nMorte.\nNel momento in cui Surtur, assetato di vendetta, scatena le sue armate sulla Terra brandendo la Spada Del Crepuscolo (arma che lo rende forte quanto Odino), il \"Padre di Tutti\" affronta il demone riuscendo a ucciderlo ma perdendo la vita a sua volta. Alla sua morte, il \"Potere di Odino\" e il trono di Asgard passano a Thor.\nQuando Loki scatena Ragnar\u00f6k portando Asgard verso la distruzione, lo spirito di Odino ricompare per guidare il figlio e rivelargli il motivo per cui ha fatto s\u00ec che avesse radici terrestri: in quanto non unicamente asgardiano, Thor \u00e8 il solo in grado di ergersi al di sopra del fato e infrangere l'eterno ciclo di morte e rinascita cui gli dei di Asgard sono condannati dalla maledizione del Ragnar\u00f6k. Successivamente Thor, riemerso dal vuoto, si prodiga per far rinascere tutti gli dei del pantheon, a eccezione di suo padre poich\u00e9, durante il suo lungo sonno, ha scoperto attraverso una visione che Odino non \u00e8 morto bens\u00ec intrappolato in una sorta di limbo dove \u00e8 costretto a combattere ciclicamente ogni giorno contro Surtur per impedirgli di ritornare in vita. Sebbene Thor si offra di prendere il suo posto, Odino rifiuta in quanto ritiene che il figlio sia destinato a essere un ottimo sovrano.\nRitorno.\nTempo dopo tuttavia, quando Asgard viene invasa dai Mangiatori di Mondi in seguito al suo spostamento sulla Terra, Odino viene riportato in vita da Thor affinch\u00e9 lo aiuti ad affrontare la minaccia ed evitare il diffondersi del panico.\nTempo dopo, scoprendo che suo fratello Cul, il Serpente, \u00e8 stato liberato dalla sua prigione subacquea, Odino decide di riportare tutti gli asgardiani nella loro dimensione d'origine per poter radere al suolo completamente la Terra e con essa il Serpente, tuttavia Thor lo convince invece a tentare di combatterlo equipaggiando gli eroi terrestri e asgardiani con armi realizzate da Iron Man nelle fornaci di Svartalfheim. Lo stesso Odino dona a Thor l'armatura e la spada con cui, millenni prima, aveva sconfitto Cul; impresa in cui riesce anche il Dio del Tuono sacrificando la sua stessa vita salvo poi resuscitare. Terminata la Guerra al Serpente, Odino decide di vegliare sulla tomba del fratello fino alla fine dei tempi e lascia il governo di Asgard in mano al triumvirato delle \"Madri di Tutti\" (\"All Mother\"), ossia Freiya, Gea e Idunn.\nIn seguito, Odino ritorna dall'esilio auto-impostosi in tempo per impedire uno scontro tra Thor e Angela, che si rivela essere Aldrif; figlia di Odino e Frigga creduta morta per mano degli Angeli e motivo per cui i sovrani di Asgard hanno sganciato il regno di questi ultimi da Yggdrasill. Emersa tale verit\u00e0, Angela viene bandita dal Paradiso e si ricongiunge alla famiglia biologica.\nQuando Thor perde la capacit\u00e0 di sollevare Mjollnir Odino, non volendolo lasciare in mano alla donna misteriosa che ha preso il posto del figlio, le manda contro il Distruttore; essa per\u00f2 lo sconfigge grazie all'aiuto del Thor originale e di varie altre divinit\u00e0 femminili. Infatti aveva sollevato il martello Mjollnir per sconfiggere il Distruttore.\nPoteri e abilit\u00e0.\nIn quanto re di Asgard, Odino rappresenta l'esaltazione dei poteri comuni a tutta la razza, quali forza, agilit\u00e0, velocit\u00e0, riflessi e resistenza sovrumani dovuti al fatto che pelle e ossa asgardiane siano all'incirca tre volte pi\u00f9 dense di quelle di un comune essere umano. La sua longevit\u00e0 \u00e8 quasi illimitata e non pu\u00f2 morire se non venendo ucciso; differentemente dalla maggior parte degli asgardiani, il cui invecchiamento si arresta raggiunta la maturit\u00e0, Odino, come anche Frigga si presenta come un uomo anziano seppur ancora energico. Temprato dai millenni di battaglie, Odino \u00e8, assieme a suo figlio Thor, il miglior guerriero di Asgard, nonch\u00e9 un eccellente leader e un finissimo stratega.\nOdino \u00e8 in grado di generare il cosiddetto \"Potere di Odino\" (\"Odin Force\"), un'energia immensa generata dalla fusione delle anime dei suoi fratelli, Vili e Ve, alla sua. Tale processo ha reso Odino tanto potente da scuotere le fondamenta dell'Universo stesso conferendogli una sorta di onnipotenza parziale: pu\u00f2 controllare, trasformare e fondere tra loro gli elementi, fermare il tempo, teletrasportare le persone (addirittura l'intera razza umana o il regno di Asgard) in un'altra dimensione con un solo pensiero, creare illusioni o ipnotizzare e perfino generare un intero sistema solare. La potenza di Odino \u00e8 tale che, scontrandosi col dio egizio Seth, ha distrutto intere galassie, fatto tremare ogni piano della realt\u00e0 e rischiato di distruggere il multiverso. Odino \u00e8 in grado sia di generare la vita sia di resuscitare i morti o di guarire le ferite altrui; inoltre pu\u00f2 assorbire energia dal suolo stesso di Asgard, conferire parte dei propri poteri ad altre persone pur senza privarsene e rompere patti stretti con Mefisto in persona, ma solo riguardo alla sua gente e non con i mortali.\nIn battaglia Odino cavalca Sleipnir, il destriero a otto zampe, e brandisce Gungnir, una lancia forgiata in uru che non manca mai il bersaglio, \u00e8 resistente quanto Mjolnir e pu\u00f2 essere usata come conduttore per il \"Potere di Odino\". Solitamente si accompagna inoltre a due lupi, Geri e Freki, e usa come messaggeri i corvi Huginn e Muninn.\nIl solo punto debole del \"Padre di Tutti\" \u00e8 che, una volta all'anno, per ricaricarsi \u00e8 costretto a entrare in un profondo letargo detto \"Sonno di Odino\" (\"Odinsleep\"); durante tale periodo, della durata di 24 ore, egli \u00e8 completamente vulnerabile.\nAltre versioni.\n1602.\nIn \"1602\", Wotan (altro nome di Odino nella mitologia germanica) \u00e8 il sovrano del Giardino degli \u00c6sir e padre di Thor, il quale gli chiede consiglio su come separarsi dalla sua forma mortale, Donald.\nUltimate.\nNell'universo Ultimate, Odino, come tutti gli abitanti di Asgard, \u00e8 stato assassinato da una coalizione formata da Loki, i Giganti di Ghiaccio e delle armate naziste; prima per\u00f2 che il regno cadesse, l'onnipotente monarca sigilla Loki in una stanza senza porte e fa in modo, tramite un incantesimo, che Thor e Balder si reincarnassero in forma umana affinch\u00e9 un giorno possano ripristinare Asgard. Nel corso delle sue avventure con gli Ultimates, Thor, privo di memoria, prega suo padre di venire in suo aiuto, senza tuttavia venire esaudito finch\u00e9 Asgard non viene ripristinata con tutti i suoi abitanti che, tuttavia, vengono poi trucidati in massa dai \"Figli del Domani\", seguaci di Reed Richards.\nAltri media.\nCinema.\nNel franchise del Marvel Cinematic Universe, Odino \u00e8 interpretato da Anthony Hopkins. In tale versione il personaggio non \u00e8 onnipotente e non ha creato Asgard avendo ereditato il trono da una lunga dinastia di sovrani, inoltre, anzich\u00e9 del sinistro, \u00e8 privo dell'occhio destro, che non si \u00e8 cavato per bere alla fonte di Mimir ma ha perso in battaglia contro Laufey."}
{"id": "1767424", "revid": "59785", "url": "https://it.wikipedia.org/wiki?curid=1767424", "title": "Sforzato", "text": ""}
{"id": "1767425", "revid": "20090", "url": "https://it.wikipedia.org/wiki?curid=1767425", "title": "Difensore Civico Regionale", "text": ""}
{"id": "1767428", "revid": "1486495", "url": "https://it.wikipedia.org/wiki?curid=1767428", "title": "I selvaggi", "text": "I selvaggi (\"Where's Huddles?\"), anche noto come La famiglia Huddles, \u00e8 una serie televisiva animata statunitense del 1970, prodotta da Hanna-Barbera. La serie originale \u00e8 composta da soli dieci episodi e racconta le vicissitudini di due famiglie, i cui mariti sono giocatori professionisti di football. \nLa serie \u00e8 stata trasmessa per la prima volta negli Stati Uniti su CBS dal 1\u00ba luglio 1970 al 2 settembre 1970, per un totale di 10 episodi ripartiti su una stagione. In Italia la serie \u00e8 stata trasmessa su Ciao Ciao dal 3 novembre al 21 novembre 1979.\nCuriosit\u00e0.\nIl personaggio di Ed Huddles \u00e8 la caricatura dell'attore statunitense Walter Matthau"}
{"id": "1767429", "revid": "71814", "url": "https://it.wikipedia.org/wiki?curid=1767429", "title": "Coordinamento Nazionale dei Comitati Regionali di Controllo", "text": ""}
{"id": "1767430", "revid": "36426", "url": "https://it.wikipedia.org/wiki?curid=1767430", "title": "Uomo di Clonycavan", "text": "L'Uomo di Clonycavan \u00e8 una mummia di palude ben conservata, risalente all'et\u00e0 del ferro, ritrovata vicino Clonycavan in Irlanda nel marzo del 2003. Si suppone che l'uomo fosse alto circa 1,57 metri ed \u00e8 curioso il fatto che tra i capelli avesse una specie di \"gel\", apparentemente per sembrare pi\u00f9 alto.\nSolo il tronco del corpo e l'addome superiore si sono conservati. Fu ritrovato in una macchina per la raccolta di torba, che probabilmente \u00e8 responsabile della distruzione della parte inferiore del corpo. La mummia possiede un naso schiacciato e denti storti; dei pori sono visibili sul naso ed \u00e8 presente un sottile barba.\n\u00c8 esposto nel Museo Nazionale d'Irlanda, sede di Kildare Street, a Dublino.\nCause della morte.\nL'Uomo di Clonycavan probabilmente fu assassinato; questa \u00e8 infatti la conclusione a cui \u00e8 giunta la polizia irlandese dopo aver esaminato il corpo. Il cranio fu colpito da un oggetto appuntito che caus\u00f2 una frattura; infatti, vi \u00e8 una profonda ferita sopra la testa e parti del cervello sono state ritrovate nella lesione. Inoltre \u00e8 presente anche una grande cicatrice tra il naso e la parte inferiore dell'occhio destro. Entrambe le ferite sembrano essere state causate dallo stesso oggetto appuntito, molto probabilmente un'ascia. La datazione al radiocarbonio ha posto la sua morte tra 392 e il 201 a.C., durante l'et\u00e0 del ferro dell'Europa occidentale.\nI test scientifici eseguiti sui capelli hanno gettato luce sulla sua dieta prima della tragica morte. La sua alimentazione era ricca di verdure, il che indica che potrebbe essere stato ucciso durante l'estate. Inoltre era anche abbastanza giovane al momento della sua morte, non avrebbe superato i 20 anni.\nI capelli.\nLa maggior caratteristica distintiva dell'uomo erano i suoi capelli in stile mohawk, sollevati con l'aiuto di un \"gel\": un ritrovamento unico, considerato che il corpo risale all'et\u00e0 del Ferro dell'Europa occidentale. Il gel era composto da olio vegetale e resina di pino, importati dal sud-ovest della Francia o Spagna.\nQuesto fatto attesta che il commercio tra l'Irlanda e l'Europa meridionale nel quarto e terzo secolo a.C., prima dell'influenza romana, era esercitato dai celti della Galizia (Spagna) e Iberia.\nL'uso del \"gel\" potrebbe anche suggerire che l'uomo era ricco, infatti pochi sarebbero stati in grado di acquistare cosmetici importati da tanto lontano."}
{"id": "1767432", "revid": "838137", "url": "https://it.wikipedia.org/wiki?curid=1767432", "title": "John Adel Elya", "text": " \nBiografia.\nNacque il 16 settembre 1928.\nEntrato nell'Ordine basiliano nel 1949, fu ordinato sacerdote il 17 febbraio 1952.\nOttenne la licenza in teologia alla Pontificia Universit\u00e0 Gregoriana e fu, successivamente, rettore del seminario di San Basilio Magno a Methuen.\nNel 1977 fu consacrato archimandrita e successivamente vescovo ausiliare di Nostra Signora dell'Annunciazione di Newton, negli Stati Uniti d'America.\nDivenuto eparca il 25 novembre 1993, lasci\u00f2 l'eparchia, per raggiunti limiti d'et\u00e0, il 22 giugno 2004.\nMor\u00ec il 20 luglio 2019 all'et\u00e0 di 90 anni.\nGenealogia episcopale.\nLa genealogia episcopale \u00e8:"}
{"id": "1767434", "revid": "57342", "url": "https://it.wikipedia.org/wiki?curid=1767434", "title": "Caterina Sylos Labini", "text": "Biografia.\nHa conseguito il diploma di arte drammatica presso l'accademia Silvio D'Amico di Roma.\n\u00c8 nota al pubblico per aver recitato nella serie televisiva di Rai 1 \"Don Matteo\" interpretando, dalla seconda all'undicesima stagione, il ruolo di Caterina, moglie del maresciallo Nino Cecchini (Nino Frassica).\nNegli anni ottanta ha partecipato alla trasmissione di Italia 1 \"Drive In\", interpretando il personaggio della moglie dell'onorevole Nicola Coccovace."}
{"id": "1767435", "revid": "767487", "url": "https://it.wikipedia.org/wiki?curid=1767435", "title": "Domangart I di Dalriada", "text": "Biografia.\nDopo la morte del padre e predecessore sul trono Fergus M\u00f3r. Ebbe almeno due figli: Comgall mac Domangairt e Gabr\u00e1n, che salirono entrambi sul trono. La Vita tripartita di San Patrizio afferma che era presente alla morte del santo, avvenuta attorno al 493. Domangart mor\u00ec attorno al 507 e gli succedette il figlio Comgall."}
{"id": "1767438", "revid": "56620", "url": "https://it.wikipedia.org/wiki?curid=1767438", "title": "Thomas Love Peacock", "text": "Biografia.\nNato nel Dorsetshire, era figlio di Samuel e di Sarah Love e crebbe nella casa del nonno paterno a Chertsey. S'impieg\u00f2, dal 1700 al 1800, in una ditta londinese, poi fece un viaggio a piedi in Scozia e nel 1809 risal\u00ec la valle del Tamigi, per trovare sul suo cammino motivi d'ispirazione per il suo poema \"The Genius of the Thames\".\nSi spost\u00f2 nel Galles dove conobbe sua moglie Jane Grytfydt, che spos\u00f2 nel 1819. \nInfluenz\u00f2 e fu influenzato dai lavori di Percy Bysshe Shelley, che conobbe nel 1812 di cui fu intimo amico ed esecutore testamentario. Divenne ispettore capo della East India Company (Compagnia Inglese delle Indie Orientali). Tra i suoi sette romanzi satirici - ognuno vertente sulla critica delle opinioni filosofiche del tempo - \"Head-Long Hall\" (1816) e \"Abbazia degli incubi\" (1818). Suoi libri di poesia sono \"The Philosophy of Melancholy\" (1812) e \"Rhododaphne\" (1818). I suoi lavori drammatici, non rappresentati in vita, furono pubblicati postumi."}
{"id": "1767445", "revid": "729019", "url": "https://it.wikipedia.org/wiki?curid=1767445", "title": "Al-Husayn I ibn Ali al-Turki", "text": "Ascesa a sovrano.\nGiovane giannizzero, al-Husayn divenne Tesoriere del Regno. Proclamato bey il 12 luglio 1705, egli prese le sue funzioni ufficialmente il 15 luglio dello stesso anno, dando vita alla dinastia degli Husaynidi, che perdur\u00f2 per i successivi tre secoli. Egli ottenne anche il titolo di Vicer\u00e9 di Ifriqiya da parte dell'Impero Ottomano nel 1707. Husayn I, per la propria elezione inizi\u00f2 a circondarsi di elementi tunisini pi\u00f9 che di influenti personalit\u00e0 turche, nel tentativo di ribadire la volont\u00e0 sempre crescente di indipendenza che il paese stava acquisendo. Per questo il suo pi\u00f9 stretto entourage era composto specialmente di mamelucchi. Suo uomo di fiducia fu tra l'altro lo schiavo francese Reynaud, originario di Tolone, educato ed intelligente che lo aiut\u00f2 a fortificare il proprio potere.\nAlla ricerca della prosperit\u00e0.\nUna delle principali riforme di Husayn I fu in campo religioso: nello specifico il nuovo Bey si era reso conto che la Tunisia stessa era rimasta per troppo tempo distaccata dai veri centri religiosi dell'Islam che si trovavano sottoposti all'Impero Ottomano. In questa situazione, perci\u00f2 (come riporta lo storico locale Muhammad Saghir Ben Yusuf - \"Muhammad b. Y\u016bsuf \"Il Piccolo\"\" -) egli tent\u00f2 di riportare in auge la tradizione islamica, legata anche agli elementi etnici tipici della regione tunisina. In virt\u00f9 di questo attaccamento religioso, a Tunisi fece costruire la moschea di Deyers e costru\u00ec numerose fontane pubbliche a vantaggio della popolazione che sovente lamentava la mancanza di acqua.\nQuesta sicurezza interiore dello Stato, fece s\u00ec che gli abitanti tunisini potessero finalmente dedicarsi alle attivit\u00e0 di commercio e scambio, portando prosperit\u00e0 al paese. Ad ogni modo gli scambi con l'estero avrebbero potuto essere molto pi\u00f9 proficui se il Bey non ne avesse monopolizzato i profitti, nel tentativo di incrementare gli introiti per le casse statali.\nLa rivolta.\nIl principe, nel 1709, aveva aggiunto nel proprio harem una giovane ragazza di origini genovesi, di appena 13 anni, catturata sul mare dai corsari tunisini, dalla quale ebbe due figli, Mohammed e \u02bfAl\u012b, rispettivamente nati nel 1710 e nel 1712. Con la nascita di due figli maschi, il Bey impose subito al proprio consiglio l'adozione della linea di successione secondo primogenitura e che il secondo figlio nato, avrebbe ottenuto il titolo di comandante d'esercito e quello di Pasci\u00e0. Malgrado tutte le precauzioni prese, \u02bfAl\u012b (il secondo figlio) decise di fuggire da Tunisi, umiliato dalla posizione di secondo piano avuta a corte sin dalla nascita, con il proprio figlio Y\u016bnus, il 21 febbraio 1728. Questa fuga ebbe successivamente conseguenze notevolissime e funeste per Husayn I dal momento che \u02bfAl\u012b riusc\u00ec a convincere le locali trib\u00f9 di Hanensha e Usseltia ad unirsi alla sua causa ed a rifugiarsi con lui ad Algeri per preparare il contrattacco.\nDeposizione e condanna a morte.\nFu cos\u00ec che costituitesi le forze, \u02bfAl\u012b chiese al padre un pagamento di un tributo annuale, che per\u00f2 cess\u00f2 di essere regolarmente pagato nel 1735; questo fatto spinse gli algerini ad abbracciare la causa di \u02bfAl\u012b, invadendo la Tunisia e battendo il Bey nella Battaglia di Sminja (4 settembre 1735), il quale fu costretto a rifugiarsi a Susa. Quando si diffuse la notizia della vittoria di \u02bfAl\u012b, i suoi partigiani contrattarono con le autorit\u00e0 di per capitolare senza condizioni. Assediato a Qayrawan dove si era rifugiato sperando in un contrattacco, Husayn Bey venne catturato e decapitato su ordine di Y\u016bnus, il 13 maggio 1740."}
{"id": "1767450", "revid": "11959", "url": "https://it.wikipedia.org/wiki?curid=1767450", "title": "Al-Husayn I ibn Ali at-Turki", "text": ""}
{"id": "1767458", "revid": "228587", "url": "https://it.wikipedia.org/wiki?curid=1767458", "title": "David Lodge", "text": ""}
{"id": "1767462", "revid": "599013", "url": "https://it.wikipedia.org/wiki?curid=1767462", "title": "Flavio Maestri", "text": "Palmar\u00e8s.\nIndividuale.\nCapocannoniere del Campionato di calcio peruviano: 1 "}
{"id": "1767463", "revid": "2108263", "url": "https://it.wikipedia.org/wiki?curid=1767463", "title": "\u00c6thelweard dell'Anglia orientale", "text": "Come per il suo predecessore \u00c6thelstan I, le testimonianze storiche del suo regno sono molto limitate, comunque prove numismatiche suggeriscono che fosse un sovrano indipendente dal regno di Mercia o del Wessex.\nLa data del suo insediamento rimane incerta, ma viene posta convenzionalmente negli anni 840, quella della sua morte sembra invece essere probabilmente l'854. Gli succedette il figlio quattordicenne Edmondo, che si dice sia stato incoronato il 25 dicembre 854."}
{"id": "1767464", "revid": "838137", "url": "https://it.wikipedia.org/wiki?curid=1767464", "title": "CheBanca!", "text": ""}
{"id": "1767466", "revid": "179980", "url": "https://it.wikipedia.org/wiki?curid=1767466", "title": "Flavio Francisco Maestri", "text": ""}
{"id": "1767467", "revid": "767487", "url": "https://it.wikipedia.org/wiki?curid=1767467", "title": "Garango", "text": "Garango \u00e8 un dipartimento del Burkina Faso classificato come citt\u00e0, situato della provincia di Boulgou, facente parte della Regione del Centro-Est.\nIl dipartimento si compone del capoluogo e di altri 14 villaggi: Bangoula, Belgue, Dissiam, Gogoma, Kombinatenga, Lergho, Ouaregou, Ouaregou-Peulh, Sanogho, Sanogho-Peulh, Siguinvousse, Torla, Zigla-Koulpele e Zigla-Polace."}
{"id": "1767469", "revid": "179980", "url": "https://it.wikipedia.org/wiki?curid=1767469", "title": "Mario Sebasti\u00e1n Viera", "text": ""}
{"id": "1767471", "revid": "1684799", "url": "https://it.wikipedia.org/wiki?curid=1767471", "title": "Sadegh Hedayat", "text": "Viene considerato il padre della letteratura persiana moderna.\nBiografia.\nNato in una famiglia nobile iraniana, frequent\u00f2 le scuole in Iran, diplomandosi in un liceo francese a Teheran. Durante il liceo scrisse due racconti tra cui \"L'uomo e l'animale\", in cui parla degli affetti e sentimenti degli animali. Divenne un convinto vegetariano gi\u00e0 da quando era al liceo. Dopo il diploma lasci\u00f2 l'Iran e and\u00f2 in Belgio per studiare ingegneria. Non avendo trovato soddisfazione negli studi, lasci\u00f2 l'universit\u00e0 e si trasfer\u00ec a Parigi. In Francia tent\u00f2 il suicidio ma fu salvato da un pescatore. Senza mai finire gli studi in Europa, torn\u00f2 in Iran e cominci\u00f2 a lavorare alla banca nazionale; in questo periodo scrisse una lettera a un amico in cui si lamentava del destino della sua vita personale. Decise poi di partire per l'India dove inizi\u00f2 a imparare la lingua pahlavi da uno scienziato indiano, approfondendo anche le sue conoscenze zoroastriane in una comunit\u00e0 parsi. Tradusse poi \"La pagella di Ardeshire Pakan\" in persiano. Tornato in Iran, pass\u00f2 dal lavoro in banca a quello al Ministero della Cultura. In Iran continu\u00f2 a studiare la storia e il folklore dell'Iran e la letteratura occidentale, traducendo numerosi romanzi in persiano; si interess\u00f2 in particolare alle opere di Guy de Maupassant, Anton \u010cechov, Rainer Maria Rilke, Edgar Allan Poe e Franz Kafka. Mor\u00ec suicida a Parigi.\nOpere.\nDurante la sua breve esistenza, Hedayat pubblic\u00f2 numerosi racconti e romanzi brevi, due drammi storici, una commedia, un diario di viaggio e diverse opere satiriche. Inoltre scrisse varie opere di critica letteraria, studi sul folklore persiano e traduzioni dal persiano medio e dal francese. Le sue tendenze letterarie amalgamarono il realismo con il naturalismo ed il decadentismo Occidentale, oltre il folklore con il linguaggio popolare. Negli ultimi anni di vita si accost\u00f2 anche a tematiche politiche e sociali, come nel caso di \"Hagi Aqa\" (1946), tramite il quale indag\u00f2 sulle complicit\u00e0 della vecchia classe di potere persiana.\n\"La civetta cieca\".\nUna delle sue opere pi\u00f9 note \u00e8 \"La civetta cieca\" (in persiano \"buf-e kur\"); \u00e8 un racconto in cui un pittore riflette, parlando dei suoi incubi, della influenza dell'idea della morte sulla esistenza umana. Il racconto fu scritto nel 1930 e venne pubblicato prima in Francia e poi in Italia."}
{"id": "1767472", "revid": "486946", "url": "https://it.wikipedia.org/wiki?curid=1767472", "title": "'Abu'l Hasan 'Ali I", "text": ""}
{"id": "1767473", "revid": "124204978", "url": "https://it.wikipedia.org/wiki?curid=1767473", "title": "Palazzo di Giustizia (Palermo)", "text": "Il Palazzo di Giustizia di Palermo \u00e8 un edificio di stile razionalista.\nL'edificio venne progettato dagli architetti Ernesto e Gaetano Rapisardi negli anni trenta del Novecento seguendo l'allora corrente razionalista tipica del periodo fascista. La costruzione dell'edificio inizi\u00f2 nel 1938, ma per ovvi motivi bellici si interruppe quasi subito; i lavori ripresero dopo la guerra, nei primi anni cinquanta e terminarono nel 1957.\nPer la costruzione del palazzo vennero abbattuti il Bastione di Aragona al quartiere del \"Capo\" e altre costruzioni adiacenti. Tra queste costruzioni era compreso lo stabilimento \"Gul\u00ec\", che era stato edificato nel 1882.\nIl Palazzo \u00e8 stato arricchito con alcune opere d'arte: a piano terra, un altorilievo di Luigi Venturini raffigurante il re Salomone nell'atto di amministrare la giustizia, installato nel 1965, e al centro dell'atrio, una grande scultura in bronzo di Vincenzo Gennaro, dedicata a tutti i caduti della Giustizia, posizionata nel 1995.\nNello spiazzo antistante l'edificio \u00e8 stato ultimato nel 2009 un parcheggio multipiano sotterraneo, mentre in superficie \u00e8 stato ripristinato l'antico Bastione di Aragona.\nA partire dai primi del Duemila, il palazzo \u00e8 divenuto parte di una vera e propria cittadella giudiziaria, in quanto alle sue spalle \u00e8 sorto un secondo complesso architettonico, il \"Nuovo Palazzo di Giustizia\", progettato dall'architetto Sebastiano Monaco, funzionante dal 2002, costruito in un'area distrutta dalla guerra e dal terremoto, e composto da una serie di edifici di dimensioni moderate, allo scopo di integrarsi nell'antica morfologia del quartiere, caratterizzato dalla presenza dell'antico Mercato del Capo.\nIl vecchio ed il nuovo Palazzo di Giustizia sono separati da un'ampia piazza pedonale, dedicata al ricordo dei giudici uccisi per la loro azione di contrasto a Cosa nostra, e prende il nome di \"Piazza della Memoria\". Vi sono state collocate varie opere d'arte, fra le quali undici sculture-colonne in acciaio ottone e marmo di Antonio Musarra Tubi, ognuna delle quali rappresenta un magistrato ucciso dalla mafia, con una fascia centrale che simula uno stato di corrosione e che si allarga man mano che ci si allontana dal centro della Piazza, e una scultura con due ali spiegate di Giovanna De Sanctis.\nPiazza della Memoria \u00e8 delimitata da gradini, alla cui sommit\u00e0 sono posti in rilievo i nomi e la data di morte dei magistrati falciati dalla mafia.\nCriticit\u00e0.\nEsiste un'emergenza sicurezza al Palazzo di giustizia di Palermo, c'\u00e8 il rischio che vengano gi\u00f9 i solai perci\u00f2 \u00e8 stata interdetta la gran parte del terzo, quarto e quinto piano del palazzo ex Eas, struttura preesistente ala cittadella giudiziaria di recente costruzione. Il Provveditorato per le opere pubbliche della Sicilia ha stilato un cronoprogramma dei lavori, nel frattempo la presidenza della Corte di appello ha chiuso le stanze e deciso il trasferimento del personale. Gli uffici delle esecuzioni immobiliari e del giudice onorario civile, il tribunale del lavoro e il personale dell\u2019archivio sono stati spostati al secondo piano del palazzo vecchio."}
{"id": "1767481", "revid": "61051", "url": "https://it.wikipedia.org/wiki?curid=1767481", "title": "Storia del Manchester City Football Club", "text": "Fondazione e primo cinquantennio (1879-1930).\nAnne Connell, figlia del rettore della chiesa di St.Mark di Gornel, a sud-est di Manchester, cerc\u00f2 di creare attivit\u00e0 per gli uomini del luogo, in modo tale da frenare l'alcolismo e la violenza nell'area. Venne fondato, nel 1879, un club di cricket. Non vi erano per\u00f2 passatempi per la stagione invernale. Proprio a questo proposito, Connell, con l'aiuto dei custodi della chiesa William Beastow e Thomas Goodbehere, fond\u00f2 un club di calcio parrocchiale, il \"St Mark's West Gorton\", a volte scritto come \"West Gorton (St.Mark's)\". La prima partita ricordata negli annali ci fu il 23 novembre 1880, contro un'altra squadra parrocchiale di Macclesfield. Nel 1884, il club si fuse con un altro, il \"Gorton Athletic\", ma la fusione dur\u00f2 solo pochi mesi, dopo i quali il club si divise ancora, e la rappresentativa di West Gorton si chiam\u00f2 \"Gorton A.F.C.\" mentre il Gorton Athletic si ribattezz\u00f2 \"West Gorton Athletic\".\nNel 1887 il Gorton A.F.C. divent\u00f2 un club professionistico, e ci\u00f2 comport\u00f2 lo spostamento della sede delle partite in casa ad Hyde Road, cambiando quindi il nome originale in \"Ardwick A.F.C.\", per richiamare la nuova collocazione nell'est cittadino.\nL'Ardwick guadagn\u00f2 maggior fama nel 1891, vincendo la Manchester Cup per la prima volta battendo il Newton Heath per 1-0 in finale. Questo successo influ\u00ec positivamente sulla Football Alliance, che accett\u00f2 l'Ardwick come ulteriore franchigia per la stagione 1891-1892. L'Alliance si fuse con la Football League nel 1892, cosicch\u00e9 l'Ardwick divenne membro della seconda divisione della Football League. Problemi finanziari nella stagione 1893-94 portarono ad una riorganizzazione del club, che divenne il Manchester City Football Club, societ\u00e0 formalmente registrata il 16 aprile 1894.\nLa vittoria della seconda divisione della Football League nel 1899 diede al club i suoi primi onori e la promozione alla pi\u00f9 alta serie calcistica inglese, la Football League first division. Il club ebbe il suo pi\u00f9 grande successo il 23 aprile del 1904, battendo il Bolton Wanderers 1-0 al Crystal Palace National Sports Centre per vincere il pi\u00f9 prestigioso torneo ad eliminazione del calcio inglese, la FA Cup, sfiorando il \"double\" e finendo secondi classificati in campionato. Nelle stagioni seguenti al trionfo in FA Cup, il club fu accusato di irregolarit\u00e0 finanziarie, che culminarono nel 1906 nella sospensione di diciassette giocatori, incluso il capitano Billy Meredith. Per la rabbia dei tifosi del City, molti dei giocatori sospesi andarono a giocare dai rivali locali del Manchester United, formando il nucleo della prima squadra vincente di quest'ultimo. Un incendio ad Hyde Road distrusse la tribuna principale nel 1920 e nel 1923 il club si spost\u00f2 a Maine Road, nel Moss Side di Manchester.\nFinali di coppa consecutive (anni '30-'50).\nNegli anni '30 il Manchester City raggiunse finali di FA Cup consecutive, perdendo contro l'Everton nel 1933 prima di vincere la coppa battendo il Portsmouth nel 1934. Il club vinse anche la first division nel 1937, venendo per\u00f2 retrocesso nella stagione seguente, nonostante avesse il miglior attacco della divisione. Dopo una stagione in second division, i campionati furono sospesi a causa dell'inizio della seconda guerra mondiale.\nQuando si ripresero i campionati, nella stagione 1946-1947, il City riguadagn\u00f2 lo status di favorita e vinse il suo quinto titolo di second division. Negli anni '50, il City, usando una tattica chiamata \"Revie Plan\" raggiunse finali consecutive di coppa per la seconda volta nella sua storia, ed esattamente come negli anni '30, perse la prima e vinse la seconda, nel 1955 e 1956 rispettivamente. La finale del 1956, nella quale il Manchester City batt\u00e9 il Birmingham City 3-1, \u00e8 una delle pi\u00f9 famose di tutti i tempi, in quanto il portiere dei Citizens Bert Traumann continu\u00f2 a giocare pur avendo il collo rotto.\nL'era della gloria (1965-1979).\nNel 1965 fu nominato allenatore Joe Mercer, con Malcolm Allison come assistente: nella prima stagione il \"City\" vinse il titolo di seconda divisione ritornando cos\u00ec in First Division. Nella stagione successiva la squadra, rinforzatasi durante il mercato estivo grazie agli acquisti di Mike Summerbee e Colin Bell, riusc\u00ec a centrare la salvezza classificandosi al quindicesimo posto: per il raggiungimento di tale traguardo furono decisive le ultime diciassette partite, in cui il \"City\" perse solo quattro volte.\nAlla fine del campionato 1967-68 il Manchester City riusc\u00ec a vincere il secondo titolo della sua storia: i momenti pi\u00f9 salienti della stagione furono una gara contro il Tottenham (trasmessa in televisione e vinta per 4-1 dal \"City\") denominata \"The Ballet on Ice\" (Il balletto sul ghiaccio) per via della neve che aveva ricoperto il campo di gioco, la vittoria per 3-1 all'Old Trafford contro il Manchester United (futuro campione d'Europa e rivale dei \"Citizens\" nella corsa al titolo) nel derby, e la gara dell'ultima giornata di campionato, vinta per 4-3 contro Newcastle United, che assicur\u00f2 al \"City\" la vittoria del campionato. La gloria dur\u00f2 poco perch\u00e9 pochi giorni dopo lo United vinse la Coppa dei Campioni divenendo il primo club inglese a riuscire nell'impresa. Le pagine dei giornali erano tutte per i Red Devils. Nella stagione successiva, nonostante il raggiungimento del tredicesimo posto in classifica e l'eliminazione in Coppa dei Campioni al primo turno da parte del , la squadra continu\u00f2 la sua scia di successi andando a vincere la FA Cup.\nLa vittoria del trofeo nazionale permise al Manchester City di giocare in Coppa delle Coppe per la stagione 1969-70: dopo aver eliminato l'Atl\u00e9tico Bilbao, il K. Lierse S.K., l'Acad\u00e9mica Coimbra e lo , i \"Citizens\" approdarono in finale a Vienna contro i polacchi del G\u00f3rnik Zabrze, sconfiggendoli per 2-1 e aggiudicandosi il loro primo trofeo europeo. Alla fine della stagione il Manchester City vinse la Coppa di Lega, diventando cos\u00ec il primo club inglese a vincere un torneo nazionale ed europeo nella stessa stagione.\nNel 1971 Mercer fu promosso come team manager della squadra, lasciando il posto al suo assistente Malcolm Allison: nella sua prima stagione il \"City\" lott\u00f2 per la conquista del campionato trovandosi, a marzo, primo in classifica con quattro punti di distacco minimo sulle inseguitrici. Una crisi di risultati fece tuttavia scivolare la squadra al quarto posto. A seguito di questo insuccesso, i tifosi troveranno il colpevole di ci\u00f2 nel giocatore Rodney Marsh (il cui acquisto aveva intanto gravato sul bilancio della societ\u00e0), che ammetter\u00e0 in seguito la sua colpa. Nella stagione successiva la squadra fu abbandonata dal duo Mercer-Allison, i cui rapporti si erano intanto raffreddati: Mercer andr\u00e0 ad allenare il Coventry City, mentre Allison abbandon\u00f2 la squadra a met\u00e0 stagione, lasciandola a met\u00e0 classifica.\nL'inizio della stagione 1973-74 fu caratterizzato da diversi avvicendamenti alla panchina del club, il cui controllo era stato assunto da Peter Swales: incominci\u00f2 la stagione Johnny Hart, ma a ottobre fu esonerato in favore dell'ex capitano Tony Book che pass\u00f2 la mano a Ron Saunders dopo pochi giorni. Book torn\u00f2 in panchina alla fine della stagione, rimanendoci fino al 1979, vincendo la Coppa di Lega nel 1976 e raggiungendo il secondo posto nella stagione 1976-77, concludendo il campionato a un punto dal .\nPrimo declino (1979-1989).\nIl 1979 vide il ritorno di Malcolm Allison alla guida della squadra, che disput\u00f2 una stagione anonima da acquisti onerosi rivelatisi poi fallimentari, tra cui gli ingaggi di Asa Hartford, Gary Owen, Peter Barnes o Steve Daley. Nella stagione successiva, sotto la guida di John Bond (subentrato ad Allison a stagione iniziata), il \"City\" raggiunse in finale di FA Cup il Tottenham: la partita fin\u00ec 1-1 (grazie ad un goal ed un autogoal di Tommy Hutchinson) e fu rigiocata. Vinse il Tottenham, dopo essere passato in svantaggio per 2-1.\nA met\u00e0 del campionato 1982-83, con la squadra assestata in una posizione di met\u00e0 classifica, Bond fu licenziato dopo una discussione con la dirigenza e sostituito con il vice allenatore John Benson: la squadra ebbe un devastante calo di rendimento (11 punti in diciannove partite con tre punti per vittoria) finendo per retrocedere all'ultima giornata a causa di una sconfitta contro il Luton Town (anch'esso in lotta per non retrocedere) quando sarebbe bastato un pareggio per salvarsi. Alla fine della stagione fu ingaggiato Billy McNeill che, dopo una stagione interlocutoria in cui manc\u00f2 la promozione, nel 1985 riport\u00f2 i \"Citizens\" in massima serie. La permanenza del Manchester City in \"First Division\" questa volta fu per\u00f2 breve: dopo essersi salvata stentatamente nella stagione 1985-86, la squadra retrocesse al termine della stagione 1986-87, dopo che McNeill aveva lasciato il posto a Jimmy Frizzell. Ritornato dopo due anni in Second Division, il Manchester City fu affidato a Mel Machin, che nel 1989 riport\u00f2 la squadra in massima serie grazie al secondo posto in seconda divisione.\nMiglioramenti (1987-1993).\nMachin fu esonerato a novembre 1989 e sostituito dall'ex allenatore dell'Everton Howard Kendall. Ottenuta una salvezza che pareva improbabile, Kendall fece ritorno all'Everton nel novembre 1990 e fu sostituito dal trentaquattrenne centrocampista Peter Reid. Il City concluse la stagione 1990-1991 al quinto posto e si ripet\u00e9 l'anno dopo, ma non si qualific\u00f2 per la Coppa UEFA perch\u00e9 all'epoca tale diritto spettava solo alla seconda e alla terza classificata. Nel 1992-1993, stagione inaugurale della Premiership, la squadra si piazz\u00f2 nona. Fu un buon risultato, ma Reid perse il posto dopo due giornate del campionato 1993-1994.\nPrimi anni in Premier League e declino (1993-1998).\nFu, quella, una stagione tribolata per il City. Il sedicesimo posto conseguito dal nuovo tecnico Brian Horton non bast\u00f2 a placare le ire dei tifosi, che contestarono il presidente Peter Swales, che cedette il controllo della societ\u00e0 alla vecchia gloria del club Francis Lee. Nel 1994-1995 una disastrosa seconda parte di stagione fece precipitare la squadra al diciassettesimo posto, due posizioni sopra la zona retrocessione. Horton fu sollevato dall'incarico prima della fine della stagione e sostituito con l'allenatore del Southampton James Alan Ball. Ball tent\u00f2 di rivoluzionare l'organico, caldeggiando la cessione di molti elementi in l\u00e0 con gli anni e inserendo in squadra numerosi giovani promettenti, tra i quali il ventiduenne centrocampista georgiano Georgiou Kinkladze. L'inizio della stagione fu, tuttavia, terribile e costrinse il City a lottare per la salvezza. La retrocessione all'ultima giornata non fu evitata a causa della differenza reti e cos\u00ec il club si ritrov\u00f2 in seconda serie.\nNegli ultimi mesi del 1996 il City stent\u00f2 in Division One e Ball fu esonerato. Al suo posto venne Steve Coppell, che si dimise dopo poche settimane a causa dell'eccessiva pressione accusata. A Natale il Manchester City era a met\u00e0 classifica e decise di puntare sull'ex allenatore del Nottingham Forest Frank Clark per fermare il declino. Clark concluse al quattordicesimo posto, ma a met\u00e0 della stagione seguente, nel febbraio 1998, anch'egli fu esonerato, con la squadra nelle ultime cinque della graduatoria. Il suo sostituto, Joe Royle, eredit\u00f2 una situazione pessima. Vinse l'ultima partita per 5-2 in casa della diretta concorrente Stoke City ma la vittoria fu inutile, perch\u00e9 anche le altre tre squadre coinvolte nella battaglia per la salvezza - Portsmouth, Queens Park Rangers e Port Vale - ottennero i tre punti. Il City retrocesse cos\u00ec in Division Two, la terza divisione inglese, per la prima volta nella propria storia. Sembrava la fine per il glorioso club celeste che toccava il fondo mentre dall'altra parte della citt\u00e0 lo United era la squadra dominante.\nGillingham, la squadra Yo-Yo e l'arrivo di Shinawatra (1998-2008).\nLa retrocessione ebbe riprecussioni rilevanti sull'assetto societario. David Bernstein fu nominato nuovo presidente. La stagione in terza serie non fu semplice, ma i tifosi non fecero mai mancare il proprio affetto alla squadra nonostante si dovessero affrontare ora piccole squadre, talvolta anche della periferia di Manchester come Macclesfield Town e Bury. Il torneo si chiuse con gli skyblues solamente terzi ed obbligati a passare per i playoff per poter tornare in seconda serie. Superato il primo ostacolo rappresentato dal Wigan Athletic la squadra giunse a Wembley per la finale contro il piccolo Gillingham. La partita fu equilibrata ma si mise nel peggiore dei modi quando all' 81' ed all'86' la squadra allenata da Tony Pulis segn\u00f2 2 reti. Sembrava finita. Un'altra stagione in terza serie sarebbe stata difficile da accettare per molti tifosi e disastrosa per il club. Tuttavia all'ultimo minuto Kevin Horlock trov\u00f2 il gol che accorci\u00f2 le distanze. Nei minuti di recupero la squadra si gett\u00f2 in attacco disperata e proprio all'ultimo assalto Paul Dickov riusc\u00ec a pareggiare i conti. Una rimonta leggendaria cos\u00ec come leggendaria rimase l'esultanza in scivolata sulle ginocchia di Dickov che in quel momento divenne un'icona del club. Ai rigori il portiere Weaver blind\u00f2 la porta ed il City con una rimonta incredibile pot\u00e9 festeggiare la promozione. Ma ancora una volta la luce della ribalta fu tutta per i cugini che vinsero pochi giorni dopo la Champions League in modo analogo ai danni del Bayern Monaco.\nGi\u00e0 nella stagione successiva la squadra di Royle lott\u00f2 per la promozione diretta in Premiership lottando per il posto con Ipswich Town e Charlton Athletic e la consegu\u00ec all'ultimo turno grazie al secondo posto in classifica. L'atteso ritorno del Manchester City in Premier League si era compiuto nel minor tempo possibile.\nNel 2000-2001, per\u00f2, gli \"Sky Blues\" retrocessero in Division One con una giornata di anticipo. Per la prima volta nella storia della Premiership tutte le retrocessioni erano gi\u00e0 decise prima dell'ultima giornata del campionato. Royle fu esonerato e rimpiazzato dall'ex commissario tecnico della Nazionale inglese Kevin Keegan. Keegan acquist\u00f2 giocatori di valore come Eyal Berkovic, Ali Benarbia e Stuart Pearce. Nel 2001-2002 il City vinse il campionato di Division One, stabilendo il proprio record di punti conquistati in una stagione. L'attaccante Shaun Goater mise a segno ben 30 gol e il compagno di reparto Darren Huckerby altri 26.\nQuesta volta il ritorno del City in Premier League fu decisamente migliore. Nel 2002-2003 si piazz\u00f2 al nono posto, qualificandosi per la Coppa UEFA grazie alla vittoria del Premio Fair Play. Si concluse in questo modo il continuo cambio di categoria del club, che per 6 stagioni consecutive aveva cambiato ogni anno torneo, guadagnandosi l'appellativo di Yo-Yo Team. Fu quella l'ultima stagione al Maine Road, che il club lasci\u00f2 dopo 80 anni per spostarsi al City of Manchester Stadium, nuovo stadio da 48.000 posti, originariamente costruito per ospitare i Giochi del Commonwealth del 2002. Nel 2003-2004 la squadra fatic\u00f2 a rimanere in massima serie, ma alla fine ci riusc\u00ec con un turno di anticipo, piazzandosi poi al sedicesimo posto, con una differenza reti di +1. La stagione europea fu deludente con un'eliminazione al Secondo Turno contro i modesti polacci del Groclin.\nKeegan lasci\u00f2 la squadra nel marzo 2005 e fu sostituito da Stuart Pearce, che condusse il City all'ottavo posto, mancando di poco la qualificazione in Coppa UEFA. Non manc\u00f2 l'ennesima sofferenza per i tifosi con una atroce eliminazione dalla FA Cup per mano dell'Oldham, squadra di 2 categorie inferiore. Nel 2005-2006 la squadra cominci\u00f2 bene, ma verso la fine ebbe un calo di forma - 9 sconfitte nelle ultime 10 partite - che la fece scendere alla quindicesima posizione. L'anno dopo arriv\u00f2 un quattordicesimo posto. In estate la squadra pass\u00f2 di propriet\u00e0 ed il nuovo proprietario fu l'ex primo ministro thailandese Thaksin Shinawatra. Pearce fece spazio all'ex CT della Nazionale inglese Sven-G\u00f6ran Eriksson, che nel 2007-2008 fece del City una squadra in grado di competere per un posto in Coppa UEFA. Vinse le prime tre partite (compreso il derby contro il Manchester United), ma dopo la seconda parte di stagione la squadra non and\u00f2 oltre il nono posto. Eriksson termin\u00f2 la sua esperienza al City il 2 giugno 2008.\nL'arrivo dello sceicco Mansour ed il ritorno alla gloria (dal 2008).\nEra Hughes (2008-2009).\nIl 5 giugno 2008 al posto di Eriksson fu assunto Mark Hughes, che firm\u00f2 un contratto triennale. L'ex attaccante del Manchester United ed ex allenatore del e del Blackburn Rovers disse subito di voler trasformare il City in una squadra di vertice in Premier League e nelle coppe europee.\nI propositi di rendere il Manchester City una squadra egemone furono confermati il 1\u00ba settembre 2008, quando fu ufficializzata la notizia dell'acquisto della societ\u00e0 da parte della compagnia araba Abu Dhabi United Group, che rilev\u00f2 il sodalizio dall'ex presidente Thaksin Shinawatra. La societ\u00e0 \u00e8 presieduta dall'arabo Khaldoon Al Mubarak ed \u00e8 posseduta dal connazionale Mansur bin Zayd Al Nahyan.\nDall'avvento della facoltosa compagnia araba la squadra \u00e8 stata al centro delle pi\u00f9 importanti e clamorose trattative di mercato. Proprio nello stesso giorno del passaggio di propriet\u00e0 il club vers\u00f2 32,5 milioni di sterline al per acquistare il fuoriclasse brasiliano Robinho. A gennaio 2009 present\u00f2 una'offerta di 120 milioni di euro al Milan per Kak\u00e1. Il 19 gennaio 2009, quando il passaggio di Kak\u00e1 ai \"Citizens\" sembrava gi\u00e0 definito, il giocatore rifiut\u00f2 l'offerta. A gennaio la dirigenza concluse comunque due acquisti, quelli di Craig Bellamy dal West Ham United e del portiere Shay Given dal Newcastle United. La prima stagione con Hughes si chiuse con un settimo posto e l'eliminazione ai quarti di finale della Coppa UEFA.\nNel mercato estivo del 2009 il Manchester City si conferm\u00f2 club con ingenti disponibilit\u00e0 finanziarie, sborsando oltre 100 milioni di sterline per gli acquisti dei calciatori Gareth Barry, Roque Santa Cruz, Carlos T\u00e9vez, Emmanuel Adebayor, Kolo Tour\u00e9 e Joleon Lescott. In campionato la squadra fu capace di battere compagini del calibro di Chelsea e Arsenal, ma nelle prime 12 giornate la squadra fatic\u00f2 collezionando una striscia impressionante di pareggi.\nEra Mancini (2009-2013).\nHughes fu esonerato e sostituito il 2 dicembre 2009 da Roberto Mancini, che con 11 vittorie, 6 pareggi e 4 sconfitte in 21 giornate condusse la squadra al quinto posto, miglior piazzamento dal 1992, e alla qualificazione in Europa League fallendo per\u00f2 l'obiettivo Champions League sfumato alla penultima giornata nello scontro diretto contro il Tottenham.\nNell'estate 2010 i dirigenti del Manchester City hanno rinforzato l'organico con una dispendiosa campagna acquisti. Sono arrivati David Silva dal Valencia, Aleksandar Kolarov dalla , Mario Balotelli dall'Inter, Yaya Tour\u00e9 dal Barcellona, J\u00e9r\u00f4me Boateng dall'Amburgo e James Milner dall'. Da segnalare anche la cessione di Robinho, passato al Milan in chiusura di calciomercato per 22 milioni di sterline, 10 in meno della cifra per la quale era stato prelevato dal Real Madrid.A met\u00e0 ottobre il City veleggiava al secondo posto in Premier League, a due punti dalla capolista Chelsea e 3 punti sopra Arsenal, Manchester United e Tottenham. Dopo le vittorie contro Newcastle, Blackpool e in Europa League contro il Lech Pozna\u0144, la squadra pat\u00ec due sconfitte consecutive in campionato contro Arsenal e Wolverhampton e uno stop in casa dei polacchi del Lech Pozna\u0144 (1-2). Per la prima volta nella gestione di Roberto Mancini furono tre le sconfitte consecutive. Da inizio novembre al 20 dicembre il City registr\u00f2 una striscia di 9 risultati utili consecutivi, tra cui la vittoria per 3-0 (con conseguente qualificazione alla seconda fase) contro il Salisburgo e il pareggio per 1-1 a Torino contro la Juventus. In questo periodo la squadra si port\u00f2 a sole tre lunghezze dal Manchester United capolista in campionato, segnando 15 gol e subendone solo 4. Il 12 dicembre 2010 Carlos T\u00e9vez manifest\u00f2 alla dirigenza la propria volont\u00e0 di lasciare il club a gennaio. In una nota il club stigmatizz\u00f2 l'atteggiamento dell'agente del giocatore, l'iraniano Kia Joorabchian, accusato di aver influenzato T\u00e9vez spingendolo a chiedere il trasferimento, ma il giocatore ribad\u00ec pi\u00f9 volte la propria intenzione. Il 20 dicembre la societ\u00e0 rese noto che il giocatore aveva ritirato la propria richiesta di essere ceduto dopo colloqui con la dirigenza. Quel giorno il City perse per 2-1 contro l'Everton, perdendo l'occasione di issarsi in vetta alla graduatoria a Natale per la prima volta dal 1929. Due nette vittorie nei due turni seguenti portarono comunque il City in testa insieme ai rivali cittadini del Manchester United. Nel 2011 la squadra perse terreno in campionato, chiudendo comunque il campionato al terzo posto, qualificandosi in Champions League dopo ben 43 anni di assenza dalla massima competizione europea, mentre prosegu\u00ec il cammino in FA Cup. In Europa League l'eliminazione arriv\u00f2 agli ottavi di finale contro la (che vinse per 2-0 a Kiev e per 1-0 al City of Manchester). In FA Cup i Citizens eliminarono Leicester City (4-2), Notts County (5-0), Aston Villa (3-0) e Reading (1-0) e si guadagnarono cos\u00ec la semifinale contro il Manchester United. Per la prima volta le due rivali cittadine si affrontarono a Wembley (nuovo o vecchio impianto) e di fronte a 86.000 spettatori (9,5 milioni di persone guardarono in TV gli ultimi 15 minuti della partita, quasi il 50% di share) la squadra di Mancini vinse grazie ad un gol di Tour\u00e9. In finale il City, che nel frattempo si era qualificato per la Champions League battendo per 1-0 il Tottenham Hotspur, affront\u00f2 lo Stoke City. Un gol di Yaya Tour\u00e9 bast\u00f2 per consentire alla squadra di sollevare il trofeo, il primo dopo 35 anni.\nNelle prime 8 partite di Premier League 2011-2012 il Manchester City ha pareggiato una volta e vinto 7 volte. Alla nona giornata ha battuto il Manchester United all'Old Trafford per 6-1, staccandolo di altri tre punti (oltre ai due di vantaggio che aveva prima del match). La netta affermazione del City \u00e8 importante anche perch\u00e9 lo United non perdeva in casa dall'aprile 2010, non aveva mai perso con un simile scarto dall'avvento della Premier League (1992) e all'Old Trafford non faceva registrare una sconfitta cos\u00ec sonora dal 1955 (per la prima volta dal 1930 i Red Devils concedevano sei gol tra le mura amiche).Il cammino del Manchester City in Champions League \u00e8 terminato dopo la prima fase. Il club, sorteggiato in un difficile girone comprendente Villarreal, e Bayern Monaco, si \u00e8 piazzato terzo dietro tedeschi e italiani con 3 vittorie, 1 pareggio e 2 sconfitte, come gli italiani, in vantaggio per\u00f2 nello scontro diretto. Il terzo posto consente al City di proseguire la propria stagione europea in Europa League. Il 27 settembre 2011, nella partita di Champions League in casa del Bayern Monaco, sul risultato di 2-0 per i tedeschi Mancini ha invitato Carlos T\u00e9vez ad entrare in campo nel secondo tempo della partita, ma il calciatore si \u00e8 rifiutato di subentrare. Al termine della partita Mancini ha dichiarato che sotto la sua guida il calciatore argentino non scender\u00e0 pi\u00f9 in campo con la maglia del Manchester City e il calciatore dovrebbe lasciare il club a gennaio 2012. In FA Cup l'urna ha messo di nuovo di fronte City e United, ma questa volta ad avere la meglio \u00e8 stato lo United, vittorioso per 3-2 al City of Manchester nel quarto turno, l'8 gennaio. Intanto il cammino in Europa League si ferma agli ottavi di finale contro i portoghesi dello Sporting Lisbona, dopo che ai sedicesimi il City aveva eliminato i campioni in carica, i portoghesi del Porto. Dopo una leggera flessione, in campionato i \"citizens\" sono sostituiti alla vetta della classifica dal United che allungarono di 8 punti sui rivali cittadini, rischiando di vedere infranto il sogno di tornare a vincere il campionato inglese dopo un digiuno che dura dal 1968. Alcune partite senza vittoria dello United per\u00f2, unite ad una serie di vittorie del City tra cui quella nel derby di Manchester in cui lo United fu battuto per 1-0 con gol del capitano Vincent Kompany, il City si port\u00f2 a pari punti con i cugini, ma in vantaggio grazie alla miglior differenza reti. Il sogno fu coronato il 13 maggio 2012: nell'ultima partita di campionato nello stadio di casa contro il QPR, in lotta per non retrocedere, al 92\u00ba minuto il City si trova sotto per 1-2 ed i tifosi sono in lacrime. D\u017eeko realizza il pareggio che rid\u00e0 speranza per gli ultimi 2 minuti di recupero. Ag\u00fcero firma al minuto 93:20 il gol del 3-2 che porta il titolo nella parte di blu di Manchester portandolo via proprio da quella rossa che aveva gi\u00e0 concluso il suo match a Sunderland ed era pronta a festeggiare. Un finale incredibile che fu analogo a quanto successo nel momento pi\u00f9 basso della storia del club, ovvero la finale di Wembley 1999 contro il Gillingham.\nNell'estate 2012 non si fermano gli investimenti milionari dei proprietari che investono nella campagna acquisti altri 60 milioni di euro, parzialmente rimpinguati dalle cessioni di Adam Johnson, De Jong, Adebayor e Weiss, per un incasso complessivo 20 milioni, sufficienti per acquistare Nastasi\u0107, Sinclair, Javi Garcia, Rodwell e Maicon. Acquisti a cui manca il grande nome che avrebbe desiderato il manager dei citizens Roberto Mancini. Ci\u00f2 nonostante la stagione comincia con grandi obbiettivi posti dalla ambiziosa dirigenza ma l'annata prende una brutta piega con una squadra mai in corsa per la premier vinta dai rivali cittadini con largo anticipo e con un girone di champions catastrofico con , e nel quale il City riesce a peggiorare la gi\u00e0 negativa esperienza dell'anno passato chiudendo all'ultimo posto la fase di qualificazione non riuscendo neanche a centrare il ripescaggio in Europa League. A Roberto Mancini ed ai suoi resta un unico obiettivo la FA Cup nella quale il City raggiunge la finale trovandosi ad affrontare a Wembley il pi\u00f9 che modesto Wigan. Gi\u00e0 prima della partita si respira l'aria della beffa, che si realizza quando al novantunesimo Ben Watson trafigge Joe Hart con uno stacco di testa all'altezza del primo palo sugli sviluppi di un corner. Per il City svanisce anche l'ultimo obiettivo stagionale.\nEra Pellegrini (2013-2016).\nDue giorni dopo, il 13 maggio, \u00e8 ufficializzata la notizia dell'esonero di Roberto Mancini a cui non bastano una Premier una Community Shield ed una Fa Cup per restare alla guida degli Sky Blues anche nella stagione 2013-2014. Lo sostituisce per le ultime due partite il suo vice Brian Kidd. Al termine della stagione viene ufficializzato il nuovo tecnico per la stagione 2013-2014, Manuel Pellegrini.\nCon l'allenatore cileno arrivano anche volti nuovi in campo: il montenegrino Jovetic, il mediano brasiliano Fernandinho, l'ala Navas, la punta Negredo e l'esperto difensore argentino Demichelis, mentre tra le partenze si registra quella di Carlos Tevez. La partenza \u00e8 balbettante: i \"citizens\" alternano prestazioni spettacolari tra le mura amiche a sconcertanti sconfitte e grane difensive in trasferta. Durante la stagione per\u00f2 la squadra riesce a trovare la quadratura e arrivano dei risultati storici: da ricordare il 6-3 all'Arsenal, il 4-1 e lo 0-3 nei derby con lo United, la vittoria in casa del Tottenham per 1-5. In campo europeo il City riesce finalmente a superare la fase a gironi, ma viene eliminato agli ottavi di finale dal Barcellona. In FA Cup l'avventura si chiude ai quarti di finale, nuovamente per mano della bestia nera Wigan, mentre la squadra trionfa in Coppa di Lega sconfiggendo il Sunderland in finale.\nIl campionato 2013-2014 \u00e8 molto appassionante e vede due squadre giocarsi il titolo: al City si oppone infatti il Liverpool trascinato da Luis Suarez e dall'ex Sturridge. Terzo incomodo \u00e8 il Chelsea di Mourinho, unica squadra capace di espugnare l'Etihad Stadium durante il campionato. Lo scontro diretto a 5 giornate dalla fine sembra poter delineare la strada che prender\u00e0 il titolo: ad Anfield al termine di una gara al cardiopalma il Liverpool batte il City 3-2 e si avvicina al titolo che manca dal 1990. Pochi giorni dopo il City si fa imporre il pareggio dal Sunderland ultimo e si ritrova con 5 punti da recuperare con 1 gara in pi\u00f9 da giocare. Ma di mezzo ora c'\u00e8 anche il Chelsea e al club di Manchester serve un'incredibile combinazione di risultati per poter tornare a sperare. Sembra finita ma la settimana successiva c'\u00e8 gi\u00e0 la prima avvisaglia di un finale memorabile: il Sunderland infatti riesce ad espugnare il campo del Chelsea coronando la sua rimonta salvezza e soprattutto rimandando i blues al terzo posto. Nessuno per\u00f2 sembra poter fermare il Liverpool che espugna il campo del pericolante Norwich e a 3 giornate dal termine vede il traguardo. L'ultimo reale ostacolo \u00e8 la sfida interna contro il Chelsea; anche un pareggio basterebbe ai Reds per tenere il City dietro e spegnere le speranze degli uomini di Mourinho, ma la partita viene vinta dai londinesi 0-2 grazie ad un clamoroso svarione di Gerrard che consente al Chelsea di portarsi in vantaggio e poter gestire e chiudere la gara in contropiede. Il City grazie a questi regali torna ad avere il destino nelle sue mani, si sbarazza in trasferta di Crystal Palace e dell'Everton in una gara combattuttissima; l'Aston Villa subisce la legge dell'Etihad Stadium mentre il Liverpool, nel tentativo di recuperare il pi\u00f9 possibile nella differenza reti, crolla facendosi recuperare 3 gol di vantaggio negli ultimi 10 minuti dal Palace e scivolando addirittura a -2 a soli 90 minuti dal termine. L'11 maggio 2014 il City sconfigge il West Ham United 2-0 e si laurea per la quarta volta campione d'Inghilterra. Giocatore della stagione \u00e8 senz'altro Yaya Tour\u00e9 autore di ben 20 reti delle 102 che il club totalizz\u00f2 in campionato. La prima stagione con Pellegrini al timone della squadra si conclude dunque con uno storico double.\nNella stagione 2014-2015, malgrado risultati altalenanti, il Manchester City si ritrova primo in campionato a pari merito con il Chelsea, ma quattro sconfitte esterne consecutive tagliano fuori i \"citizens\" per il titolo, appannaggio dei londinesi. In Champions League la squadra \u00e8 eliminata dal Barcellona (poi campione) agli ottavi di finale. Eliminazioni premature in Coppa di Lega e FA Cup e un calo di forma in Premier League causano aspre critiche nei confronti di Pellegrini, che comunque riesce, con sei vittorie di fila, a portare i suoi al secondo posto in campionato, assicurandosi la qualificazione diretta in Champions League per la stagione seguente.\nNel 2015-2016 il Manchester City conquista la sua quarta Coppa di Lega battendo per 3-1 in finale ai tiri di rigore il Liverpool a Wembley (1-1 dopo 120 minuti). Migliore esito degli anni precedenti ha la campagna in Champions League, dove il City raggiunge per la prima volta nella sua storia la semifinale (eliminato dal poi campione). In campionato ottiene il quarto posto precedendo i cugini del Manchester United solo per differenza reti, agguantando cos\u00ec la qualificazione in Champions League.\nEra Guardiola e \"treble\" domestico (2016-oggi).\nNell'estate 2016 il Manchester City \u00e8 affidato al nuovo allenatore Pep Guardiola, come peraltro noto da alcuni mesi. La stagione 2016-2017 inizia nel migliore dei modi: dieci vittorie (tra cui una ad Old Trafford contro il di Jos\u00e9 Mourinho) consecutive in tutte le competizioni (sei in campionato) portano la squadra al primo posto in Premier League, mantenuto fino alla decima giornata, e la proiettano verso un proficuo cammino nelle coppe. Ad ottobre, per\u00f2, una serie di cinque partite senza vittorie mina la tranquillit\u00e0 dell'ambiente. In particolare \u00e8 la pesante sconfitta (0-4) rimediata sul campo dell' ad agitare le acque in casa del City. A dicembre la squadra supera la prima fase della Champions League grazie al secondo posto nel girone vinto dal (2 vittorie, 3 pareggi, una sconfitta), con la soddisfazione di aver battuto i catalani per 3-1 in casa dopo il 4-0 subito al Camp Nou. L'innesto del giovane attaccante brasiliano Gabriel Jesus, tesserato a gennaio, restituisce nuova linfa alla compagine di Guardiola, che per\u00f2 viene eliminata agli ottavi di Champions League dal . In Coppa di Lega il club raggiunge gli ottavi di finale, mentre in FA Cup la semifinale. In campionato riesce ad agguantare il terzo posto.\nLa stagione 2017-2018 \u00e8 ben pi\u00f9 soddisfacente di quella precedente: al termine di un campionato esaltante la squadra si laurea campione d'Inghilterra per la quinta volta nella sua storia. L'annata inizia nel migliore dei modi, con 18 vittorie consecutive in campionato (record per la Premier League), tra cui il successo nel derby contro il Manchester United, e un'imbattibilit\u00e0 che prosegue sino a met\u00e0 dicembre. La certezza del titolo arriva con cinque giornate d'anticipo, com'era successo solo tre volte nella storia della competizione, l'ultima delle quali nella stagione 2000-2001 (titolo vinto dal Manchester United). La squadra di Guardiola fa registrare alcuni primati per la Premier League: record di punti (100), record di gol segnati (106), record di vittorie (32 in 38 giornate), record di vittorie in trasferta (16), record di punti in trasferta (50), differenza reti pi\u00f9 ampia (+79) e pi\u00f9 ampio distacco dalla seconda classificata (19). In precedenza il City aveva conquistato anche la Coppa di Lega battendo in finale l' per 3-0, anche se era stato eliminato a sorpresa al quinto turno di FA Cup dal Wigan, mentre il cammino in Champions League si era fermato ai quarti di finale contro il , poi finalista della competizione.\nSi apre con un'altra vittoria la stagione 2018-2019. Nella gara che assegna la Supercoppa d'Inghilterra, nell'agosto 2018, i \"Citizens\" sconfiggono per 2-0 il Chelsea di Maurizio Sarri, mettendo in bacheca il trofeo per la quinta volta, a sei anni dall'ultimo successo nel torneo. Nel febbraio 2019 il Manchester City batte il Chelsea anche nella finale della Coppa di Lega, imponendosi ai tiri di rigore a Wembley dopo lo 0-0 dei tempi supplementari. Lo stesso Chelsea \u00e8 l'avversaria, a febbraio, nella finale della Coppa di Lega, che il Man City vince nuovamente imponendosi ai tiri di rigore. Il cammino degli uomini di Guardiola in Champions League si arresta ai quarti di finale ancora una volta contro una connazionale, il poi finalista della competizione, mentre riesce l'impresa del secondo titolo nazionale di fila (che non accadeva a nessuna squadra in Premier dal 2009), vinto all'ultima giornata dopo un serrato testa a testa con il Liverpool, distanziato alla fine di un solo punto. La vittoria della finale di FA Cup contro il (6-0) consente al Manchester City di ottenere il sesto successo nella competizione, ma soprattutto un \"treble\" domestico senza precedenti nella storia del calcio inglese.\nAnche la stagione 2019-2020 comincia con un successo, quello in Community Shield contro il ai tiri di rigore: per i \"Citizens\" si tratta del sesto successo nel torneo, il secondo di fila. Arriva anche la terza vittoria consecutiva, la settima in totale, in Coppa di Lega, che il Manchester City si aggiudica battendo per 2-1 in finale l'. Il campionato pare gi\u00e0 deciso a novembre in favore del Liverpool, che batte per 3-1 i \"Citizens\" staccandoli di 9 punti in classifica. Saranno proprio i \"Reds\" ad aggiudicarsi il titolo dopo trent'anni, mentre il City chiude al secondo posto, a ben 18 punti di distanza dal Liverpool campione, con 9 sconfitte, oltre il doppio dell'annata precedente; in Coppa d'Inghilterra il percorso si interrompe in semifinale, mentre in UEFA Champions League la squadra di Guardiola supera autorevolmente il girone, ma cade contro l' ai quarti di finale.\nNel 2020-2021 la squadra vince, battendo per 1-0 in finale il Tottenham, la Coppa di Lega per l'ottava volta, la quarta consecutiva, uguagliando il Liverpool in ambedue i primati. Il titolo inglese, il terzo nelle ultime quattro stagioni e il quinto nelle ultime dieci, viene vinto dal City con tre giornate di anticipo: alla fine saranno dieci i punti di vantaggio sul secondo in classifica. La stagione, l'ultima di Sergio Ag\u00fcero con la maglia dei \"Citizens\", vede la squadra di Guardiola raggiungere la finale di UEFA Champions League, per la prima volta nella storia del club: allo stadio do Drag\u00e3o di Porto, di fronte a circa 14 000 spettatori, a prevalere \u00e8 il , che si impone per 1-0."}
{"id": "1767488", "revid": "1543377", "url": "https://it.wikipedia.org/wiki?curid=1767488", "title": "Bagr\u00e9", "text": "Bagr\u00e9 \u00e8 un dipartimento del Burkina Faso classificato come comune, situato della provincia di Boulgou, facente parte della Regione del Centro-Est.\nIl dipartimento si compone del capoluogo e di altri 8 villaggi: Bagr\u00e9 Village, Boakla, Dirlakou, Goudayere, Guingale, Sangaboule, Yambo e Zabo."}
{"id": "1767505", "revid": "371529", "url": "https://it.wikipedia.org/wiki?curid=1767505", "title": "David Lodge (attore)", "text": "Biografia.\nCominci\u00f2 a lavorare come clown in un circo, poi cominci\u00f2 a recitare in alcune rappresentazioni teatrali minori e in spettacoli di variet\u00e0.\nFece il suo debutto nel film \"The Cockleshell Heroes\", liberamente ispirato alla Operazione Frankton condotta dalla Royal Navy durante la Seconda guerra mondiale. Prese poi parte ad altri film di produzione britannica, spesso interpretando ruoli militari oppure rivestendo ruoli comici.\nFu grande amico di Peter Sellers ed apparve anche nella serie televisiva \"Q\" di Spike Milligan."}
{"id": "1767515", "revid": "11959", "url": "https://it.wikipedia.org/wiki?curid=1767515", "title": "Muhammad I ar-Rashid", "text": ""}
{"id": "1767521", "revid": "2043462", "url": "https://it.wikipedia.org/wiki?curid=1767521", "title": "Muhammad V al-Nasir", "text": "Regno.\nInvestito del titolo di Principe della Corona l'11 giugno 1902, egli succedette al cugino Muhammad IV al-Hadi, l'11 maggio 1906. Nominato Maggiore-Generale dell'esercito l'11 giugno 1902, venne promosso al rango di maresciallo l'11 maggio 1906.\nNell'aprile del 1922, Naceur Bey (N\u0101\u1e63ir B\u0101y), insoddisfatto del trattamento che la Francia riservava ai membri del partito nazionalista tunisino, minacci\u00f2 di abdicare al trono se la Francia non avesse soddisfatto la loro richiesta di emancipazione. Di conseguenza, le autorit\u00e0 del protettorato francese in Tunisia continuarono nel loro progetto. Il Generale francese Lucien Saint, comandante delle truppe francesi in Tunisia, accerchi\u00f2 il palazzo reale con le proprie truppe. A questo punto, Muhammad V decise di proclamare le proprie dimissioni il 5 aprile di quello stesso anno, inaugurando cos\u00ec una politica di \"suggestione\" dei generali francesi residenti che difatti presero il controllo dello stato con la forza.\nUmiliato, il Bey mor\u00ec il 10 luglio di quello stesso anno e venne sepolto nel mausoleo di Turbet el-Bey a Tunisi.\nIl Bey ebbe tre mogli, di cui l'ultima Lalla Kmar fu la sua favorita."}
{"id": "1767532", "revid": "1543377", "url": "https://it.wikipedia.org/wiki?curid=1767532", "title": "Ban\u00e9", "text": "Ban\u00e9 \u00e8 un dipartimento del Burkina Faso classificato come comune, situato della provincia di Boulgou, facente parte della Regione del Centro-Est.\nIl dipartimento si compone del capoluogo e di altri 22 villaggi: Bantougri, Boumbin, Dabar\u00e9, Dattou, Dour\u00e9, Gomin, Hortougou, Karema, Koabgtenga, L\u00e9r\u00e9, Na\u00ef, Naz\u00e9, Ou\u00e2da-Traditionnel, Ou\u00e2da-V1, Ou\u00e2da-V2, Ou\u00e2da-V3, Ou\u00e2da-V4, Oumnoghin, Patin, Soadin, Toabin e Zougbilin."}
{"id": "1767550", "revid": "1543377", "url": "https://it.wikipedia.org/wiki?curid=1767550", "title": "B\u00e9gu\u00e9do", "text": "B\u00e9gu\u00e9do \u00e8 un dipartimento del Burkina Faso classificato come comune, situato della provincia di Boulgou, facente parte della Regione del Centro-Est.\nIl dipartimento si compone del capoluogo e di altri 3 villaggi: B\u00e9gu\u00e9do Peulh, Diarra e Fingla."}
{"id": "1767552", "revid": "287204", "url": "https://it.wikipedia.org/wiki?curid=1767552", "title": "Beguedo", "text": ""}
{"id": "1767554", "revid": "1522738", "url": "https://it.wikipedia.org/wiki?curid=1767554", "title": "David Lodge (doppiatore)", "text": "\u00c8 molto attivo nel doppiaggio di anime e videogiochi, ma \u00e8 molto conosciuto anche per i suoi doppiaggi nelle varie serie dei \"Power Rangers\": ha dato infatti la voce a Villamax in ' ed a Loki in '.\nAttualmente, \u00e8 il doppiatore di Kenpachi Zaraki (\"Bleach\") e di Jiraiya (\"Naruto\")."}
{"id": "1767555", "revid": "741864", "url": "https://it.wikipedia.org/wiki?curid=1767555", "title": "A Quo Die", "text": "A Quo Die \u00e8 la prima enciclica di Papa Clemente XIII, datata 14 settembre 1758, nella quale il Pontefice invita i Vescovi a conservare l'unit\u00e0 fraterna e impartisce direttive sull'esercizio della missione loro affidata."}
{"id": "1767558", "revid": "6923", "url": "https://it.wikipedia.org/wiki?curid=1767558", "title": "Muhammad VI al-Habib", "text": "Regno.\nInsignito del titolo di Principe della Corona il 12 maggio 1906, egli succedette al trono in seguito al cugino, Naceur Bey (N\u0101\u1e63ir Bey), l'8 luglio 1922. Nominato Maggiore-Generale dell'esercito tunisino il 12 maggio 1906, fu promosso al rango di Maresciallo il 10 luglio 1922.\nEgli inaugur\u00f2 l'Istituto Moslem della Moschea di Parigi nel luglio del 1926 e fu il primo capo di Stato tunisino il cui nome venne citato nella \"Khu\u1e6dba\" in occasione della preghiera del venerd\u00ec (\"jum\u016b\u02bfa\"), secondo la tradizione musulmana - non solo locale - che riconosceva in tal modo il suo legittimo rappresentante, che il Paese aveva ereditato gi\u00e0 da prima dell'Impero ottomano.\nBeneficiando del vantaggio di essere un generale francese in Tunisia, il rappresentante generale della potenza protettrice, Lucien Saint, lo invit\u00f2, assieme ai figli Azzeddine Bey (\u02bfIzz al-D\u012bn Bey) e Lamine Bey (al-Am\u012bn Bey), il 26 luglio 1923 a soggiornare a Marignac.\nAlla sua morte fu sepolto nel mausoleo di Tourbet El Bey a Tunisi."}
{"id": "1767560", "revid": "287204", "url": "https://it.wikipedia.org/wiki?curid=1767560", "title": "Cum Primum (Clemente XIII)", "text": "Cum Primum \u00e8 una enciclica di Papa Clemente XIII, datata 17 settembre 1759, nella quale il Pontefice ammonisce severamente tutti quegli Ecclesiastici che, desiderosi di facili guadagni, si danno al commercio e degradano in tal modo la dignit\u00e0 della loro condizione di chierici o sacerdoti.\n\"Cum Primum\" \u00e8 anche il titolo di un'enciclica di Gregorio XVI, pubblicata nel 1831."}
{"id": "1767561", "revid": "436907", "url": "https://it.wikipedia.org/wiki?curid=1767561", "title": "Canterbury (album)", "text": "Canterbury \u00e8 il terzo album in studio del gruppo musicale britannico Diamond Head, pubblicato nel settembre 1983 dalla MCA Records.\nIl disco.\nL'album \u00e8 caratterizzato da una svolta nello stile: infatti i Diamond Head volevano dimostrare di poter scrivere musica diversa da quella dei due precedenti album. La cosa per\u00f2 non incontr\u00f2 i favori del pubblico, e il risultato fu l'insuccesso di questo loro progetto. A complicare le cose ci fu l'allontanamento di Duncan Scott e Colin Kimberley su pressione della casa discografica (i due musicisti tuttavia collaborarono alle registrazioni del disco, venendo accreditati). Oggi in molti tendono a rivalutare \"Canterbury\", considerandolo come un'effettiva maturazione del gruppo, ma il suo insuccesso fu probabilmente una delle ragioni che indurranno i Diamond Head a sciogliersi di l\u00ec a poco.\nTracce.\nTesti e musiche di Sean Harris e Brian Tatler."}
{"id": "1767566", "revid": "741864", "url": "https://it.wikipedia.org/wiki?curid=1767566", "title": "Appetente Sacro", "text": "Appetente Sacro \u00e8 un'enciclica di papa Clemente XIII, datata 20 dicembre 1759, nella quale il Pontefice raccomanda vivamente il digiuno quaresimale, che deve essere rigidamente e senza sotterfugi osservato come mezzo di penitenza, e deve essere santificato con le elemosine e con la preghiera."}
{"id": "1767567", "revid": "767487", "url": "https://it.wikipedia.org/wiki?curid=1767567", "title": "Vito Santangelo", "text": "Biografia.\nVito Santangelo ha intrapreso la professione di cantastorie nella citt\u00e0 di Patern\u00f2, che ha dato i natali anche ad altri notissimi cantastorie del XX secolo, tra cui Cicciu Busacca, Paolo Garofalo e Cicciu Rinzinu.\nIl suo debutto avvenne nel 1951, appena tredicenne, proprio in compagnia degli altri cantastorie suoi concittadini e grazie alle collaborazioni con Paolo Garofalo si inser\u00ec nell'ambiente dei cantastorie siciliani.\nNel 1958, a Gonzaga, la giuria dell'AICA (Associazione Italiana Cantastorie Ambulanti) confer\u00ec a Santangelo il primo premio nella seconda edizione del concorso \"Trovatore d'Italia\", per la storia de \"La madre assassina\". Vinse anche l'edizione del 1964.\nIn quegli anni pone anche l'incontro con Ignazio Buttitta di cui rimane indimenticabile la messa in scena de \"La vera storia di Salvatore Giuliano\".\nL'inesorabile declino di popolarit\u00e0 della figura del cantastorie, iniziata dalla fine degli anni '70, fu causato dalla diffusione della televisione quale mezzo di comunicazione di massa. Malgrado costoro fossero gli ultimi cantori di una tradizione millenaria, ai diversi cantastorie siciliani non rimase altro, quindi, che relegare la propria arte poetica negli spazi assai ridotti concessi dagli ambienti culturali contemporanei. Negli ultimi anni, per\u00f2, fortunatamente si assiste ad una rivalutazione di queste figure artistiche."}
{"id": "1767569", "revid": "741864", "url": "https://it.wikipedia.org/wiki?curid=1767569", "title": "In Dominico Agro", "text": " In Dominico Agro \u00e8 una enciclica di Papa Clemente XIII, datata 14 giugno 1761, nella quale il Pontefice, dopo aver sottolineato il valore del Concilio di Trento, raccomanda la diffusione del Catechismo Romano tradotto in lingua volgare; esso costituisce un valido aiuto per rafforzare fra i fedeli la Fede cattolica."}
{"id": "1767571", "revid": "198277", "url": "https://it.wikipedia.org/wiki?curid=1767571", "title": "Palazzo delle Poste (Palermo)", "text": "Il palazzo delle Poste \u00e8 un edificio razionalista e futurista di Palermo, sito nella centrale via Roma.\nStoria.\nVenne progettato dall'architetto Angiolo Mazzoni nei primi anni venti del XX secolo. I lavori iniziarono nel 1929 e l'inaugurazione avvenne il 28 ottobre 1934, alla presenza del ministro delle Comunicazioni Umberto Puppini. Durante la sua costruzione avvenne l'alluvione di Palermo (21-23 febbraio 1931): la grande gru che stava lavorando alla costruzione del palazzo delle Poste croll\u00f2 su un edificio limitrofo a causa del forte vento.\nNel 2017 si sono avviate delle manifestazioni per consentire le visite all'edificio.\nArchitettura.\nL'edificio.\nLo stile dell'edificio \u00e8 tipico del periodo fascista e segue la corrente del Razionalismo italiano e del futurismo. \u00c8 esteso su di una superficie di 5100 m\u00b2, che si articola in modo simmetrico attorno a due cortili laterali. L'edificio, in cemento armato, \u00e8 coperto da marmo grigio del monte Billiemi. Il colonnato frontale \u00e8 formato da 10 colonne alte 30 metri. \nDi rilievo \u00e8 il grande scalone ellittico del diametro maggiore di 9 metri e dalla soluzione strutturale molto complessa.\nIn origine nella parte destra dell'edificio erano presenti tre grandi fasci littori, alti quanto l'intero edificio e anch'essi in marmo, che vennero rimossi alla caduta del regime.\nInterni.\nGli interni sono in stile futurista, uno dei pochi esempi integri dell'epoca. Tutti i dettagli sono stati curati da Mazzoni come le porte rivestite di rame, le maniglie delle finestre appositamente progettate, l'illuminazione e la scelta dei marmi e pietre provenienti tutti dall'Italia eccetto la pietra nera della scalinata, fortemente voluta dall'architetto.\nL'ambiente pi\u00f9 bello \u00e8 certamente la \"sala delle conferenze\", con opere di Benedetta Cappa, moglie di Filippo Tommaso Marinetti, cinque pannelli su tela raffiguranti le comunicazioni terrestri, marine, aeree, telegrafiche, radiofoniche. Vi sono anche due quadri di Tato e un altro di Piero Bevilacqua, \"Radio e televisione\". Infine una scultura in bronzo di Corrado Vigni, \"Diana cacciatrice\".\nDi grande impatto anche la sala d'aspetto che precede la sala delle conferenze, con un blu intenso della piastrellatura."}
{"id": "1767572", "revid": "1144479", "url": "https://it.wikipedia.org/wiki?curid=1767572", "title": "Maghdousha", "text": "Maghdousha (o Maghdouch\u00e9 ) \u00e8 un villaggio situato 50 km a sud di Beirut, su un'altura che sovrasta la citt\u00e0 di Sidone.\n\u00c8 una citt\u00e0 a maggioranza cristiana melchita, con minoranze maronite. Durante le vacanze estive la popolazione, letteralmente, raddoppia di numero.\nLa fonte principale del reddito \u00e8 l'agricoltura, soprattutto nella produzione di uva, cedri ed arance.\nStoria.\nSecondo la tradizione locale, il villaggio sarebbe stato costruito attorno alle caverne alla cui ombra si trov\u00f2 a sostare la Vergine Maria, in occasione del suo viaggio nella regione di Tiro e Sidone per ascoltare le predicazioni di Ges\u00f9. Poich\u00e9 secondo la legge ebraica le donne non potevano viaggiare assieme agli uomini, Maria di Nazareth decise di precedere Ges\u00f9, arrivando in Fenicia qualche giorno prima di lui e dei suoi discepoli, come anche riportato da un passo del Vangelo di Matteo. Non conoscendo nessuno, la tradizione vuole che ella abbia trovato rifugio nelle piccole caverne che si trovano sulla collina di Maghdouch\u00e9, ed attorno alle quali sorge oggi un santuario mariano di rito ortodosso melchita, la chiesa di Nostra Signora dell'Attesa."}
{"id": "1767574", "revid": "741864", "url": "https://it.wikipedia.org/wiki?curid=1767574", "title": "Quam Graviter", "text": " Quam Graviter \u00e8 una enciclica di Papa Clemente XIII, datata 25 giugno 1766, e scritta all'Episcopato francese, nella quale il Pontefice si lamenta di alcune decisioni adottate contro la Chiesa dal governo francese, che si era avvalso la facolt\u00e0 di riconoscere o annullare \"\u00ab qualunque decreto della Chiesa circa la Fede o la disciplina o le norme di comportamento \u00bb\", ed esorta i Vescovi a chiedere aiuto al Re."}
{"id": "1767575", "revid": "1543377", "url": "https://it.wikipedia.org/wiki?curid=1767575", "title": "Bissiga", "text": "Bissiga \u00e8 un dipartimento del Burkina Faso classificato come comune, situato della provincia di Boulgou, facente parte della Regione del Centro-Est.\nIl dipartimento si compone del capoluogo e di altri 22 villaggi: Barwagdin, Belemkangrin, Benna, Bissiga-Yarc\u00e9, Donsin, Gambaaga, Godin, Gounghin-Grand, Gounghin-Petit, Kankaraboguin, Koub\u00e9ogo, Kinz\u00e9onguin, Koulbako, Koutiama, Pissalin, Poestenga, Sannabin, Siraboguin, Syalguin, Tikanr\u00e9, Zamboundi e Zankougdo."}
{"id": "1767577", "revid": "110157", "url": "https://it.wikipedia.org/wiki?curid=1767577", "title": "Walthamstow (album)", "text": "Walthamstow \u00e8 l'album di debutto della boy band inglese East 17 uscito nel 1993.\nTracce.\nnote: \"West End Girls\" \u00e8 una cover del popolare brano dei Pet Shop Boys, pubblicato nel 1985."}
{"id": "1767578", "revid": "1494380", "url": "https://it.wikipedia.org/wiki?curid=1767578", "title": "Christianae Reipublicae", "text": "La Christianae Reipublicae \u00e8 un'enciclica di papa Clemente XIII, datata 25 novembre 1766, nella quale il pontefice mette in guardia contro la proliferazione di libri che infangano la fede cristiana, fino ad arrivare a negare l'esistenza dell'anima e di Dio; contro questa \u00ablicenza di pensiero, assolutamente pazza\u00bb, il papa invita a lottare con forza."}
{"id": "1767579", "revid": "793215", "url": "https://it.wikipedia.org/wiki?curid=1767579", "title": "Yria", "text": "Yria, (\u038e\u03c1\u03b9\u03b1 in greco antico) comunemente Uria, era un'antica citt\u00e0 del Gargano settentrionale, probabilmente situata nella zona tra il Lago di Varano e Vieste.\nSono assai misteriose le sue origini e la sua storia. La menzionano, nella descrizione della Daunia, alcuni autori antichi come Strabone, Tolomeo, Pomponio Mela, Plinio il Vecchio e Dionigi il Periegeta.\nStoria.\nProbabilmente fu fondata in epoca dauna (I millennio a.C.) e successivamente grecizzata durante la seconda colonizzazione greca (secc. VIII-V a.C.).\nDivenne piuttosto potente in et\u00e0 pre-romana, tanto da avere un proprio conio: alcune monete con l'iscrizione in greco \"YPIA\" o \"YPIAT\u03a9N\" o, abbreviato, \"YP\" sono le uniche testimonianze archeologiche pervenuteci.\nEra collegata direttamente alla citt\u00e0 di Tiati attraverso un'importante arteria che percorreva tutto il Gargano settentrionale.\nLa citt\u00e0 scomparve misteriosamente forse gi\u00e0 in et\u00e0 imperiale (secc. I-V d.C.).\nLa tradizione vuole che sia stata sommersa dalle acque del Lago di Varano in seguito ad un terremoto: da essa il lago avrebbe quindi preso il nome di \"\"Urianum\".\nAl perire tragico di quella popolazione sarebbe dovuto il cupo muggito che di tanto in tanto gli antichi udivano a presagio di cattivo tempo. \nIl problema della localizzazione.\nLa sua collocazione rimane un'incognita assai dibattuta: la tradizione storiografica la identifica con Vieste o con Rodi, ma alcuni studi sembrano collocarla con pi\u00f9 certezza sul versante occidentale del Lago di Varano, che nell'antichit\u00e0 era universalmente conosciuto come \"Sinus Urianum\"\".\nIl Barrio, il Marafioti e l'abate Fiore da Cropani tra il Cinquecento e il Seicento, sulla base per\u00f2 di errate letture delle fonti antiche, descrissero Condojanni come sito dell'antica Uria: nelle loro opere affermarono che la citt\u00e0 fosse stata fondata da Idomeneo, re di Creta, profugo della Locri greca, citando a supporto di questa ipotesi Livio e Strabone.\nDiverse campagne di scavo condotte agli inizi del Novecento e successivamente negli anni '50 nella piana che circonda il Lago di Varano hanno portato alla luce resti romani e necropoli."}
{"id": "1767584", "revid": "1005847", "url": "https://it.wikipedia.org/wiki?curid=1767584", "title": "Dipartimento delle finanze", "text": "Il Dipartimento delle finanze (in sigla DF) \u00e8 un dipartimento del Ministero dell'economia e delle finanze, nato con la riorganizzazione del Ministero dell'economia nel 2008 (governo Prodi II), soppiantando il precedente Dipartimento delle politiche fiscali (DPF). Ricopre la maggior parte delle funzioni che furono, sino al 2001, del Ministero delle finanze.\nDal 2008 il Dipartimento \u00e8 guidato da Fabrizia Lapecorella, professore ordinario presso l'Universit\u00e0 degli Studi di Bari della cattedra di Scienza delle finanze.\nFunzioni.\nIl Dipartimento delle politiche fiscali, all'interno del Ministero dell'economia e delle finanze (MEF), nasce nel 2001 con funzioni di governo del sistema fiscale e delle quattro agenzie per svolgere attivit\u00e0 operative di gestione dei tributi e di relazioni con i contribuenti: funzioni che, dopo la riforma del 1999 e la nascita delle agenzie stesse, erano proprie del Ministero delle finanze.\nCon la nuova organizzazione del Ministero attuata con il regolamento DPR 30 gennaio 2008 n. 43, \u00e8 stata assunta la denominazione di \"Dipartimento delle finanze\" ed \u00e8 stata rafforzata la sua funzione di regia complessiva del sistema fiscale, di progettazione del suo sviluppo, di strategia di politica fiscale, di indirizzo e controllo delle agenzie, delle societ\u00e0 ed enti economici che compongono l'amministrazione finanziaria.\nCon l'art. 4 del decreto ministeriale 1\u00ba luglio 2009 \u00e8 stata organizzata la struttura degli uffici e delle direzioni in cui s'articola il DF. \nIl Dipartimento, in particolare:\nLe agenzie fiscali.\nLa riforma dell'Amministrazione finanziaria, cos\u00ec come disciplinata dal D.Lgs. n. 300/99, ha affidato a quattro agenzie fiscali la gestione operativa dei tributi e i relativi rapporti con i contribuenti. Il Dipartimento delle finanze coordina e vigila sulle attivit\u00e0 delle agenzie. \nLe agenzie fiscali sono strutture dotate di autonomia regolamentare, amministrativa, patrimoniale, organizzativa, contabile e finanziaria."}
{"id": "1767585", "revid": "224863", "url": "https://it.wikipedia.org/wiki?curid=1767585", "title": "Scriba seduto", "text": ""}
