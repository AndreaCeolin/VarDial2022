{"id": "1628553", "revid": "1305772", "url": "https://it.wikipedia.org/wiki?curid=1628553", "title": "Nobody Wants to Be Lonely", "text": "Nobody Wants to Be Lonely \u00e8 il secondo singolo estratto dall'album \"Sound Loaded\" del cantante portoricano Ricky Martin, eseguito in duetto con la statunitense Christina Aguilera.\nDescrizione.\nIl brano \u00e8 stato scritto da Desmond Child, Gary Burr e Victoria Shaw e prodotto da Walter Afanasieff che aveva precedentemente lavorato con artisti come Mariah Carey. Nel 2001 il brano \u00e8 stato nominato ai Grammy Award come \"migliore collaborazione pop vocale\", premio poi andato invece a \"Lady Marmalade\", un'altra collaborazione in cui era coinvolta la Aguilera.\n\"Nobody Wants to Be Lonely\" rimase per due settimane non consecutive alla posizione numero 2 in Italia, dietro a \"Luce (tramonti a nord est)\" di Elisa, e undici settimane totali tra le prime venti posizioni."}
{"id": "1628561", "revid": "256896", "url": "https://it.wikipedia.org/wiki?curid=1628561", "title": "ACCRI", "text": ""}
{"id": "1628568", "revid": "767487", "url": "https://it.wikipedia.org/wiki?curid=1628568", "title": "Cure for Pain", "text": "Cure For Pain \u00e8 il secondo album pubblicato dai Morphine, distribuito dalla Rykodisc nel 1993. Le canzoni \"Sheila\" e \"In Spite of Me\" vengono usate come colonna sonora nel film indipendente del 1994 \"Spanking the Monkey\"."}
{"id": "1628569", "revid": "78273", "url": "https://it.wikipedia.org/wiki?curid=1628569", "title": "Movimento Spazialista", "text": ""}
{"id": "1628571", "revid": "406204", "url": "https://it.wikipedia.org/wiki?curid=1628571", "title": "Zuppa di soffritto", "text": "La zuppa di soffritto (in dialetto napoletano \"zuppa 'e suffritte\"), o zuppa forte, o salsa forte, \u00e8 un tipico condimento della cucina napoletana. Particolarmente sapido, \u00e8 adatto per condire freselle e primi piatti di pasta. Si basa su varie componenti delle interiora del maiale, cotte in salsa di pomodoro.\nViene venduta in macellerie tipiche, soprattutto nel centro storico di Napoli, ma \u00e8 anche ricetta tipica della cucina di tutta la regione Campania.\nPreparazione.\nI pezzi di carne vanno lavati sotto acqua corrente per essere poi immersi in acqua per dissanguarli il pi\u00f9 possibile.\nSaranno poi soffritti (da questa fase perci\u00f2 deriva anche il nome della pietanza) a fuoco vivo nella sugna (mescolata, eventualmente, a olio d'oliva extra vergine). Si aggiunger\u00e0 quindi vino rosso, che sar\u00e0 fatto evaporare, e si aggiunger\u00e0 un ramoscello di rosmarino, un peperoncino a pezzetti e 1-2 foglie di alloro, salsa di pomodoro e sale. Abbassata la fiamma del fornello, si diluir\u00e0 tutto l'insieme con alcuni bicchieri di acqua tiepida, facendo cuocere carne e odori per non meno di 1-2 ore (il tempo varier\u00e0 in ragione della quantit\u00e0 di carne). Nell'eventualit\u00e0 di un eccessivo prosciugamento della zuppa, si aggiunger\u00e0 la necessaria acqua tiepida di rubinetto. La salsa pu\u00f2 essere conservata a lungo in frigorifero e baster\u00e0 \"riscaldarla\" aggiungendo in una padella una modica quantit\u00e0 di acqua."}
{"id": "1628573", "revid": "35804", "url": "https://it.wikipedia.org/wiki?curid=1628573", "title": "Selezione di calcio della Padania", "text": "La selezione di calcio della Padania, ufficialmente Padania Football Association A.S.D., \u00e8 una rappresentativa calcistica non professionistica e non affiliata alla FIFA, bens\u00ec alla CONIFA. Creata da sportivi e appassionati di calcio, la selezione rappresenta, a livello calcistico, il territorio padano formato dalle otto regioni italiane settentrionali.\nStoria.\nLa squadra viene fondata con il nome di Associazione Sportiva Dilettantistica Padania. Dal 10 dicembre 2007 al 2010 \u00e8 affiliata all'NF-Board, organo che riunisce le selezioni di entit\u00e0 territoriali non riconosciute a livello internazionale come Stati sovrani.\nNel 2008 partecipa per la prima volta alla Coppa del mondo VIVA, la coppa del mondo dedicata alle nazionali non riconosciute, tenutasi in Lapponia. In quell'occasione della rosa della selezione fanno parte giocatori professionisti come Alessandro Dal Canto e Massimiliano Scaglia del , i fratelli Cossato, Michele e Federico, e Giuliano Gentilini con trascorsi in Serie A. Dopo aver dominato il girone della prima fase, batte in finale la selezione degli Aramei 2-0, aggiudicandosi il torneo e la possibilit\u00e0 di ospitare l'edizione successiva.\nL'anno successivo, si aggiudica anche l'edizione organizzata in Italia, battendo in finale la selezione del Kurdistan. In questo torneo, della rosa padana, hanno fatto parte Maurizio Ganz (ex Inter e Milan) e Gianpiero Piovani.\nNel 2010 si riconferma campione avendo la meglio in finale ancora una volta sul Kurdistan che vincer\u00e0 la seguente coppa.\nNell'aprile 2012 la selezione rischia di chiudere a causa di mancanza di fondi e di strategie organizzative. La squadra manca la partecipazione alla Coppa del mondo VIVA 2012 che si \u00e8 tenuta in Kurdistan, ufficialmente per \"mancanza di presupposti organizzativi\". Nella VIVA World Cup \u00e8 imbattuta da 13 gare e ha ottenuto 13 vittorie.\nA novembre del 2013, dopo la scomparsa della vecchia organizzazione, la selezione calcistica padana rinasce con un nuovo assetto e completamente scollegata dalla passata gestione e con il nuovo nome di Padania Football Association. La societ\u00e0, in campo internazionale, si affilia alla Confederation of Independent Football Associations.\nConsiderando tutte le 33 gare disputate ne ha vinte 23, pareggiate 5 e perse 5. Il record di imbattibilit\u00e0 \u00e8 di 14 gare, il record di gare consecutive nelle quali \u00e8 andata a segno \u00e8 di 8, mentre quello di gare senza subire reti \u00e8 pari a 3. Nella selezione della Padania hanno giocato anche calciatori professionisti. Il capocannoniere \u00e8 Giacomo Innocenti, con 8 reti.\nNel 2015 gareggia contro i Rom per il campionato europeo. Nel 2018 partecipa ai mondiali ConIFA, classificandosi al terzo posto.\nOrganigramma.\nComposizione dell'Organigramma Associativo dal 2016:\n\nAllenatore: Arturo Merlo"}
{"id": "1628576", "revid": "1305772", "url": "https://it.wikipedia.org/wiki?curid=1628576", "title": "Loaded (Ricky Martin)", "text": "Loaded \u00e8 il terzo ed ultimo singolo ad essere estratto dall'album \"Sound Loaded\" del cantante portoricano Ricky Martin. Il singolo \u00e8 stato pubblicato nel 2001, ha ottenuto un deludente riscontro di pubblico.\nTracce.\nUK CD Single\nMexico CD Single\nCD Remix"}
{"id": "1628578", "revid": "741864", "url": "https://it.wikipedia.org/wiki?curid=1628578", "title": "Octobri Mense", "text": " De Octobri Mense \u00e8 un'enciclica di papa Leone XIII, datata 22 settembre 1891, e dedicata alla preghiera del Rosario.\nDelle nove encicliche che Leone XIII dedica alla preghiera del Rosario, questa \u00e8 la pi\u00f9 importante e significativa del suo pontificato.\nNell'Enciclica, il Pontefice riassume i motivi fondamentali della devozione a Maria ed afferma l'importanza della recita assidua del Rosario. Maria merita tutta la nostra fiducia perch\u00e9 essa \u00e8 la creatura pi\u00f9 potente presso Ges\u00f9 per la sua maternit\u00e0 e pi\u00f9 vicina a noi per la sua bont\u00e0. In lei perci\u00f2, dice il Papa, possiamo vedere la mediatrice e colei che intercede presso il Figlio per noi. Tra le forme di culto a Maria, il Rosario \u00e8 una tra le pi\u00f9 gradite a lei, tra le pi\u00f9 efficaci per noi. Il papa raccomanda vivamente di ricorrere al Rosario con fiducia e perseveranza, unendo alla preghiera la penitenza, per ottenere ogni bene anche alla Chiesa."}
{"id": "1628581", "revid": "767487", "url": "https://it.wikipedia.org/wiki?curid=1628581", "title": "Pile Up", "text": "Pile Up \u00e8 il terzo album dei Pansy Division.\nL'album include molte cover di altri artisti, tra le quali: \"Cowboys Are Frequently, Secretly Fond of Each Other\",\" \"Real Men,\" \"Jack U Off,\" e \"Smells Like Queer Spirit\" (Smells Like Teen Spirit)."}
{"id": "1628582", "revid": "1566286", "url": "https://it.wikipedia.org/wiki?curid=1628582", "title": "Ursus, il terrore dei kirghisi", "text": "Ursus, il terrore dei kirghisi \u00e8 un film peplum del 1964 diretto da Antonio Margheriti.\nTrama.\nLa pace della \"Valle di Sura\" \u00e8 turbata da un essere mostruoso che appare e scompare seminando morte e distruzione. Questi saccheggi hanno il potere di far cambiare stato d'animo delle trib\u00f9 dei Circassi: in particolare il principe Zeretelli ha preso in odio Ursus perch\u00e9 ha capito che la regina della Valle, Aniko \u00e8 innamorata di lui. Per liberarsi di lui Zeretelli accusa Ursus di essere complice del mostro.\nIntanto torna nel villaggio il fratello di Ursus che un giorno s'imbatte nel mostro che brandisce un pugnale identico a quello di Ursus e cerca di ucciderlo.\nAnche Ilio comincia a dubitare del fratello, ma alla fine si scoprir\u00e0 che il mostro non era altro che una trasformazione di coloro che bevevano un filtro magico preparato da Aniko: alle volte era Aniko stessa, alle volte era Aniko che faceva bere a sua insaputa ad Ursus un vino stregato, ed alle volte altri uomini ignari capitati nella grotta della perfida donna che bevevano il vino."}
{"id": "1628595", "revid": "1305772", "url": "https://it.wikipedia.org/wiki?curid=1628595", "title": "Jaleo", "text": "Jaleo \u00e8 il primo singolo ad essere estratto dall'album \"Almas del Silencio\" del cantante portoricano Ricky Martin. La canzone \u00e8 stata scritta da Antonio Rayo, Jos\u00e9 Miguel Vel\u00e1squez, Jodi Marr e prodotto da Tommy Torres. Il singolo \u00e8 stato pubblicato nel 2003, ed ha ottenuto un discreto successo in Europa ed America latina e anche in Italia.\nIl singolo.\n\"Jaleo\" ha raggiunto la posizione numero uno della Hot Latin Songs degli Stati Uniti (per una settimana), in Spagna (per quattro settimane) e anche in Italia. \u00c8 stato una delle quaranta principali hit di tutto il mondo nel 2003. Il singolo \"Jaleo\" Remixato da Roger Sanchez, \u00e8 stato nominato al \"Latin Billboard Music Awards 2004\" come Latin Dance Club Play Track dell'anno.\nIl video.\nIl video musicale di \"Jaleo\" \u00e8 stato diretto da Kacho Lopez e Carlos P\u00e9rez, ed \u00e8 stato trasmesso nel mese di aprile 2003.\nIl video si apre con Ricky Martin che si trova in jeans e canottiera in un appartamento di un piccolo villaggio. Dopo aver fatto una doccia, esce dall'appartamento e va alla ricerca di una donna. Tra le mura del villaggio Ricky Martin trova uno strano segno dipinto di rosso che lo guida fino all'ingresso di un locale. Aperta la porta, trova dentro un gruppo di gente che danza e balla in sincronia, e tra quei danzatori ci trova la donna che cerca. Il video finisce con la donna che riesce a sfuggire a Ricky Martin lasciandolo furibondo.\nTracce.\nUK CD Single"}
{"id": "1628596", "revid": "767487", "url": "https://it.wikipedia.org/wiki?curid=1628596", "title": "Yes (Morphine)", "text": "Yes \u00e8 il terzo album pubblicato dai Morphine, distribuito dalla Rykodisc nel marzo 1995. Le canzoni \"Honey White\" e \"Super Sex\" vengono usate come colonna sonora nel film campione d'incassi nel 1995 \"Viaggi di nozze\" (diretto ed interpretato da Carlo Verdone).\nAprendo con il riff trascinante di \"Honey White\", l'album \"Yes\" porta il grunge intimista del gruppo verso nuovi orizzonti. Colley segue le orme di Jimi Hendrix e in \"Radar\" e \"Super Sex\" fa tenore e baritono sax contemporaneamente. Sandman continua nel suo provocatorio utilizzo del basso mentre Conway costruisce, incalzando, spirali geocentriche con la batteria.\n\u00c8 il primo album in cui Jerome Deupree sostituisce alla batteria, in tutte le tracce, Billy Conway."}
{"id": "1628599", "revid": "110157", "url": "https://it.wikipedia.org/wiki?curid=1628599", "title": "Like Swimming", "text": "Like Swimming \u00e8 il quarto album pubblicato dai Morphine, distribuito dalla Rykodisc l'11 marzo 1997.\nSi avverte una certa stanchezza compositiva, ormai le due corde del basso girano su s\u00e9 stesse provando strade gi\u00e0 collaudate.\nRimane l'alto livello qualitativo e l'ispirazione swing anni cinquanta, con un paio di brani molto belli: il blues \"Early to Bed\", che offre piacevoli fraseggi fra i due sax, tastiere morfeiche ed un ritmo sincopato che crea un'atmosfera particolare, e \"Murder for the Money\", ritmato e potente, con voci sovrapposte, percussioni tribali, chitarra d'ispirazione hendrixiana, per poi quietarsi regalando un viaggio rilassante."}
{"id": "1628604", "revid": "117416225", "url": "https://it.wikipedia.org/wiki?curid=1628604", "title": "Alterazione degli alimenti", "text": "L'alterazione di un alimento \u00e8 una trasformazione a carico di uno o pi\u00f9 componenti chimici che ne determinano una modificazione delle propriet\u00e0 fisiche, chimiche e biologiche. Queste modifiche sono percepite come un'alterazione in senso positivo o negativo delle propriet\u00e0 nutritive ed organolettiche dell'alimento o delle sue caratteristiche tecnologiche, in accordo alla Prima Legge di Parisi della Degradazione Alimentare.\nProcessi trasformativi a carico degli alimenti.\nLa natura dei processi trasformativi a carico dei componenti chimico-nutritivi dei prodotti alimentari grezzi \u00e8 eterogenea, in relazione alle caratteristiche intrinseche del prodotto, alle condizioni operative, agli intervalli di tempo che intercorrono. In generale si tratta di fenomeni o processi di natura fisica, fisico-chimica, chimica, biochimica e microbiologica, spesso interagenti fra loro in un sistema di trasformazioni complesso, pi\u00f9 o meno drastico.\nSi usa il termine \"trasformazione\" quando il processo porta a risultati desiderati e, quindi, \u00e8 positivo. Si usa invece il termine \"alterazione\" quando il processo porta a risultati indesiderati, se non addirittura dannosi. Le trasformazioni si svolgono spontaneamente, con o senza il controllo dei parametri ambientali ed operativi, oppure artificialmente, creando le condizioni affinch\u00e9 si avviino le trasformazioni nella direzione desiderata. Le alterazioni si svolgono sempre spontaneamente; possono essere \"fisiologiche\", nel senso si svolgono in quanto fenomeni ordinari integrati nel ciclo della sostanza organica, oppure essere indotte da particolari condizioni ambientali od operative errate o non ottimali. In ogni caso si interviene per prevenire, arrestare o rallentare lo svolgimento di tali processi quando sono indesiderati. \u00c8 interessante notare che uno stesso processo o fenomeno pu\u00f2 essere definito in certi contesti come una trasformazione desiderata, in altri come un'alterazione. Questo si pu\u00f2 verificare su prodotti diversi o anche sullo stesso prodotto. Basti pensare, ad esempio, alla fermentazione acetica: \u00e8 un processo di alterazione se il vino \u00e8 il prodotto finale, una trasformazione voluta se invece il vino \u00e8 un prodotto intermedio da trasformare in aceto. Nel primo caso si creano le condizioni per prevenire la fermentazione acetica, nel secondo si creano le condizioni per far s\u00ec che si svolga in modo ottimale.\nNella maggior parte dei casi le trasformazioni comportano la combinazione di pi\u00f9 fenomeni e pi\u00f9 vie metaboliche, parallele o consecutive, di cui una o pi\u00f9 assumono le prerogative di trasformazione principale e le altre quelle di processi complementari secondari. I primi sono alla base della tecnologia che identifica genericamente il prodotto trasformato (es. la fermentazione alcolica nella vinificazione, la coagulazione della caseina nella caseificazione), gli altri, invece, rientrano nei processi di maturazione fondamentali per il conferimento delle propriet\u00e0 organolettiche che tipicizzano le varianti del prodotto (\"bouquet\", aroma, consistenza, ecc.). I processi fondamentali sono in generale ben conosciuti nella loro dinamica al punto che in alcune tecnologie si possiede un livello di conoscenza tale da poter guidare le trasformazioni con il controllo rigoroso dei parametri ambientali, dello stato fisico e strutturale, della composizione chimica, degli organismi coinvolti, ecc.\nLa maggior parte delle trasformazioni sono di natura biochimica, dovute all'azione di enzimi endogeni o esogeni. Sono endogeni gli enzimi propri dell'organismo da cui deriva l'alimento, sono esogeni quelli prodotti da organismi che vengono a contatto, accidentalmente o meno, con l'alimento. In quest'ultimo caso si parla per lo pi\u00f9 di trasformazioni microbiche in quanto i processi enzimatici sono prodotti da Batteri, Attinomiceti e Funghi. Questi ultimi rientrano in genere nelle categorie generiche delle muffe (\"Penicillium\", \"Aspergillus\", \"Rhizopus\", ecc.) e dei lieviti (\"Saccharomyces\", \"Torula\", \"Candida\", ecc.).\nIn qualsiasi tipo di trasformazione agroalimentare (fisica, conservazione, trasporto) si adottano tecnologie che sono svolte a favorire le trasformazioni desiderate oppure a prevenire, rallentare, arrestare le alterazioni.\nAlterazione dei glucidi.\nI processi a carico dei glucidi sono i pi\u00f9 frequenti e rappresentano spesso le pi\u00f9 importanti trasformazioni. Quelle di maggiore interesse sono operate da Batteri e lieviti. Sono di due differenti tipi, le fermentazioni e, meno frequentemente, la respirazione totale. In entrambi i casi vengono usati i componenti fermentescibili, rappresentati in genere da zuccheri semplici (glucosio, fruttosio, ecc.), disaccaridi (saccarosio, maltosio, ecc.) e amido. Disaccaridi e amido subiscono prima l'idrolisi enzimatica, che porta alla formazione degli zuccheri semplici. Sia le fermentazioni sia la respirazione seguono inizialmente la via metabolica della glicolisi, o via di Embden-Meyerhof-Parnas, per poi differenziarsi nella fase finale, che \u00e8 ossidativa nella respirazione e riduttiva nelle fermentazioni.\nLa respirazione \u00e8 un processo desiderato quando deve condurre ad una moltiplicazione dei microrganismi (fermenti). Si verifica, ad esempio, durante la prima fase della vinificazione (\"fermentazione tumultuosa\"). La respirazione \u00e8 inoltre il processo alla base della lievitazione nella panificazione: i lieviti si moltiplicano producendo sacche di anidride carbonica che restano imbrigliate nell'impasto provocandone il caratteristico rigonfiamento della lievitazione.\nIn generale, per\u00f2, la respirazione \u00e8 un processo negativo in quanto riduce le propriet\u00e0 nutritive ed organolettiche dell'alimento (es. riduzione del tenore zuccherino nella frutta) o le propriet\u00e0 tecnologiche del prodotto agricolo (es. riduzione della resa in zucchero delle barbabietole). In generale \u00e8 di natura endogena in quanto \u00e8 un ordinario processo metabolico che si verifica all'interno delle cellule. \u00c8 favorita dalle temperature ambientali alte e dall'aerazione, perci\u00f2 si pu\u00f2 rallentare con la refrigerazione, eventualmente in atmosfera controllata o conservazione in atmosfera modificata.\nLe fermentazioni, che si svolgono in condizioni di anaerobiosi, differiscono per la maggior parte nei passaggi finali, che determinano una o pi\u00f9 trasformazioni riduttive a carico dell'acido piruvico. Le pi\u00f9 importanti fermentazioni sfruttate nell'industria agroalimentare sono le seguenti:\nPer quanto riguarda le trasformazioni a carico dell'amido, come si \u00e8 detto in precedenza, si tratta fondamentalmente di processi di idrolisi enzimatica attuati da amilasi endogene, con formazione di disaccaridi (maltosio) e monosaccaridi (glucosio). L'idrolisi enzimatica dell'amido \u00e8 un processo che si svolge spontaneamente nel corso della maturazione della frutta, generalmente sulla pianta e, nelle fasi finali, durante la conservazione dei frutti a maturazione climaterica (banane, kaki, mele, pesche, ecc.). \u00c8 inoltre un processo attivato artificialmente da fasi preliminari per ottenere substrati fermentescibili da prodotti amilacei (cereali, patate) per la produzione di bevande alcoliche (birra, sak\u00e8, whisky, ecc.).\nAlterazione dei prodotti del metabolismo glucidico.\nGli alcoli, i composti carbonilici e gli acidi organici presenti in un prodotto agroalimentare sono soggetti, come gli zuccheri, a trasformazioni fermentative che portano alla formazione di composti che, in generale, influiscono sulle propriet\u00e0 organolettiche dell'alimento. La natura di questi processi fermentativi, gli organismi coinvolti e il ruolo svolto nella trasformazione, variano secondo i casi, ma in generale si tratta di processi collaterali o consecutivi che rientrano nella generalit\u00e0 dei fenomeni connessi alla maturazione e alla stagionatura del prodotto. Fra i vari processi fermentativi si citano i seguenti:\nAlterazione delle proteine.\nLe proteine sono interessate soprattutto dalle seguenti trasformazioni:\nLa denaturazione consiste nella perdita della struttura quaternaria, terziaria o secondaria delle proteine senza che si abbia la rottura della catena polipeptidica (struttura primaria). I fenomeni di denaturazione sono per lo pi\u00f9 di natura fisico-chimica, anche se possono essere indotti da un processo microbico (ad esempio la coagulazione della caseina a seguito dell'abbassamento del pH causato dalla fermentazione lattica). Gli agenti diretti della denaturazione sono tuttavia fattori fisici, fisico-chimici o chimici. Fra i pi\u00f9 importanti si citano le alte temperature (in generale superiori ai 60-65\u00a0\u00b0C), l'attivit\u00e0 dell'acqua, della concentrazione ionica del mezzo e, infine, del pH.\nGli effetti principali della denaturazione consistono nella perdita di solubilit\u00e0, con conseguente aggregazione e precipitazione (coagulazione), e delle propriet\u00e0 biologiche e chimico-fisiche specifiche. Sotto l'aspetto nutrizionale uno degli effetti pi\u00f9 rilevanti della denaturazione \u00e8 l'aumento di sensibilit\u00e0 all'azione degli enzimi proteolitici, perci\u00f2 la denaturazione aumenta la digeribilit\u00e0 delle proteine.\nLa reazione di Maillard \u00e8 un processo chimico complesso che coinvolge le proteine e gli zuccheri a seguito dell'azione delle alte temperature. In sintesi, il gruppo carbonilico degli zuccheri riduttori reagisce con il gruppo amminico delle proteine formando un prodotto di condensazione detto base di Schiff. Le basi di Schiff sono prodotti instabili e da esse prendono avvio processi di riarrangiamento e decomposizioni che portano alla formazione di composti carbonilici (aldeidi, chetoni, reduttoni), composti azotati condensati (melanoidine) e idrossimetilfurfurale (HMF). Nel complesso queste trasformazioni influenzano notevolmente le propriet\u00e0 nutritive e organolettiche dell'alimento. Le pi\u00f9 importanti conseguenze sono le seguenti:\nLe reazioni di Maillard sono indotte in particolare dalle alte temperature sviluppate con la cottura (frittura, bollitura), in relazione alla durata di esposizione, oppure da cattive condizioni di conservazione di alcuni alimenti, per esposizione alla luce e a temperature alte. La produzione dell'idrossimetilfurfurale \u00e8 fondamentale in quanto il suo tenore in un alimento \u00e8 un indice analitico del grado di qualit\u00e0 di un prodotto: alti tassi di HMF, infatti, denunciano un invecchiamento dell'alimento, accentuato anche da cattive condizioni di conservazione, oppure indicano che l'alimento \u00e8 stato sottoposto a trattamenti termici (sterilizzazione, pastorizzazione, ecc.).\nIn generale le reazioni di Maillard sono un fenomeno negativo che provoca un decadimento qualitativo del prodotto (imbrunimento, aromi pi\u00f9 o meno sgradevoli, sapore di cotto). Fra gli alimenti deprezzati dalle reazioni di Maillard si citano ad esempio il latte, sottoposto a cottura o a sterilizzazione, e il miele, sottoposto a pastorizzazione o invecchiato o conservato ad alta temperatura. Vi sono tuttavia casi in cui le reazioni di Maillard sono un processo desiderato perch\u00e9 migliorano le propriet\u00e0 organolettiche o tecnologiche del prodotto, come ad esempio nel caso del caff\u00e8 e del malto torrefatti.\nLa proteolisi e la putrefazione sono due processi fra loro strettamente correlati in quanto il primo \u00e8 il preludio al secondo e, in parte, si sovrappongono con intensit\u00e0 via via crescente della putrefazione. La proteolisi consiste nella rottura della struttura primaria delle proteine e, quindi, nello sviluppo di catene polipeptidiche pi\u00f9 piccole e di amminoacidi liberi. In generale la proteolisi porta ad un aumento della digeribilit\u00e0 delle proteine ma, anche, ad una potenziale riduzione del loro valore nutritivo. La putrefazione propriamente detta consiste invece nella distruzione degli amminoacidi, con conseguente sviluppo di composti fortemente aromatici derivati dal metabolismo dell'azoto (ammoniaca, ammine, cadaverina, putrescina, ecc.) e dello zolfo (idrogeno solforato, mercaptani). I primi sono responsabili di odori pungenti e sgradevoli che ricordano, ad esempio, il pesce marcio, i secondi degli odori sgradevoli che ricordano le uova marce.\nLa proteolisi \u00e8 un processo utile e desiderato se procede in modo controllato e non particolarmente spinto. Una moderata proteolisi modifica infatti lo stato strutturale dell'alimento migliorandone le propriet\u00e0 organolettiche e, entro una certa misura, la digeribilit\u00e0. Una blanda alterazione degli amminoacidi, riconducibile ad un principio di putrefazione, \u00e8 inoltre positiva in quanto pu\u00f2 migliorare le propriet\u00e0 aromatiche e la serbevolezza dell'alimento. Queste azioni si verificano, in particolare, nei trattamenti di maturazione delle carni macellate fresche e dei formaggi.\nSubito dopo la macellazione la carne ha caratteristiche di scarsa commestibilit\u00e0 che migliorano con la frollatura a causa del \"rigor mortis\" e dello stato strutturale delle proteine muscolari. La frollatura si svolge mediante mantenimento dei quarti a 0-4\u00a0\u00b0C e ad un'umidit\u00e0 relativa del 75% per un periodo di 10-14 giorni dopo la macellazione. La frollatura \u00e8 una proteolisi attuata da enzimi di origine microbica e tissulare e permette alla carne di acquisire un maggior grado di tenerezza e succosit\u00e0, una perdita di colore. Lo sviluppo moderato di sostanze aromatiche (chetoni, aldeidi, ammoniaca, ammine, idrogeno solforato, ecc.) conferiscono alla carne una maggiore serbevolezza. Un'elevata carica microbica iniziale, un prolungamento della frollatura e un'alterazione delle condizioni ambientali rendono tali processi di tipo degenerativo e causano il deperimento della carne per putrefazione.\nNei formaggi la proteolisi rappresenta il processo pi\u00f9 importante e anche pi\u00f9 complesso nella fase di maturazione: la trasformazione delle proteine \u00e8 infatti fondamentale per lo sviluppo dei composti intermedi del metabolismo dell'azoto e dello zolfo (ammoniaca e ammine, composti solforati), dei composti ossigenati volatili (composti carbonilici, acidi), per la modifica della consistenza e della tessitura dovuta alla rottura del reticolo caseinico, per migliorare la capacit\u00e0 di ritenzione dell'acqua, per dare sapidit\u00e0 in seguito al rilascio dell'acido glutammico, ecc.. L'intensit\u00e0 e il ruolo di queste trasformazioni e il loro rapporto con l'altro processo fondamentale, la lipolisi, cambiano secondo i contesti e concorrono alla differenziazione delle varie tipologie di formaggi.\nAlterazione dei lipidi.\nI lipidi presenti negli alimenti sono rappresentati, per la quasi totalit\u00e0, dai trigliceridi degli acidi grassi, ossia i grassi propriamente detti. Questi composti sono soggetti fondamentalmente a tre tipi di trasformazioni:\nL'idrolisi, detta anche \"inacidimento\", \u00e8 un fenomeno favorito dall'umidit\u00e0 e, soprattutto, dall'azione combinata della luce e della lipasi, un enzima che pu\u00f2 essere di natura endogena o esogena. Il risultato di questa trasformazione \u00e8 la scissione del grasso nei suoi componenti, rappresentati da glicerolo, mono e digliceridi e, infine, acidi grassi liberi. Si verifica in particolare negli alimenti ricchi d'acqua (grassi animali) e nei frutti oleosi (es. le olive). In generale \u00e8 un processo negativo che porta anche allo sviluppo di sapori e odori sgradevoli quando si liberano acidi grassi a basso peso molecolare (acido butirrico, acido capronico, ecc.) e perch\u00e9 predispone maggiormente gli alimenti all'irrancidimento ossidativo.\nL'irrancidimento chetonico \u00e8 un processo di natura enzimatica attuato da batteri, lieviti e muffe e si svolge a carico di acidi grassi a basso peso molecolare e comporta la beta-ossidazione di un acido grasso, con formazione di un \u03b2-chetoacido che per decarbossilazione si trasforma in un metilchetone. In genere si tratta di un'alterazione microbica, a carico di frutti e semi oleaginosi provvisti di un certo grado di umidit\u00e0, che porta alla formazione di odori e sapori sgradevoli. L'irrancidimento chetonico \u00e8 invece un processo desiderato in alcuni casi limitati. In questo caso l'esempio classico \u00e8 rappresentato dai formaggi erborinati (Gorgonzola, Roquefort, Brie, Camembert, ecc.): in questi formaggi si favorisce lo sviluppo di muffe dei generi \"Penicillium\" o \"Aspergillus\" in quanto il metabolismo dei grassi produce il caratteristico aroma. L'irracidimento chetonico aiuta alla formazione delle proteine \nL'irrancidimento ossidativo \u00e8 invece considerata l'alterazione pi\u00f9 grave e pi\u00f9 frequente a carico dei grassi alimentari. Sono colpiti, oltre i grassi veri e propri, anche i fosfolipidi e alcuni composti organici formati da catene idrocarburiche (es. i caroteni). Il processo \u00e8 fondamentalmente di natura chimica e si svolge in tre fasi: una fase di iniziazione o induzione, in cui si sviluppano radicali, una fase centrale di propagazione, che si sviluppa a catena, e una fase di terminazione in cui i radicali si stabilizzano con formazione di composti organici vari. Fra questi sono presenti aldeidi e chetoni volatili responsabili dell'odore di rancido. L'alterazione \u00e8 favorita, nelle fasi iniziali, dal concorso di alcuni fattori ambientali, fra cui l'esposizione alla luce, alle temperature alte, la presenza di perossidi, il contatto o la presenza di alcuni metalli (fra cui ferro e rame), la presenza dell'enzima lipossidasi. Un ruolo fondamentale \u00e8 svolto dalla presenza, nell'alimento, di composti che rallentano la fase di iniziazione (antiossidanti, come i tocoferoli) o la favoriscono (pro-ossidanti, come la mioglobina, l'emoglobina e la clorofilla). La predisposizione \u00e8 comunque il risultato di un complesso insieme di fattori che possono proteggere gli alimenti o esporli maggiormente a questa alterazione.\nAlterazione dei polifenoli.\nPur essendo componenti secondari, presenti in quantit\u00e0 limitate negli alimenti, le trasformazioni a carico dei polifenoli possono avere un ruolo non trascurabile nel definire le caratteristiche del prodotto finale. Il ruolo occupato dal chimismo dei polifenoli cambia da prodotto a prodotto, ma in generale si riflette con l'influenza di due propriet\u00e0 organolettiche: il colore e il sapore. Va inoltre precisato che i polifenoli sono di origine vegetale, perci\u00f2 il loro ruolo riguarda fondamentalmente alcuni alimenti di origine vegetale.\nLe influenze sul colore sono dovute all'imbrunimento enzimatico. Si tratta di un processo che, a partire dai composti fenolici presenti nei vegetali, porta alla formazione di polimeri che hanno propriet\u00e0 pigmentanti, generalmente di colore nero o bruno, talvolta rosso, violaceo, ecc. Il processo si svolge in pi\u00f9 tappe, di cui le prime, mediate dalle polifenolossidasi di natura endogena, consistono fondamentalmente nell'ossidazione delle funzioni fenoliche con formazione di chinoni. Successivamente si svolge un processo, di natura non enzimatica, di condensazione dei chinoni con formazione dei polimeri. L'imbrunimento enzimatico \u00e8 un processo fondamentalmente degenerativo, causato dal concorso di fattori di natura meccanica (traumi accidentali, taglio, ecc.) che permettono il contatto delle polifenolossidasi con i polifenoli. Si tratta di un'alterazione piuttosto frequente in molti frutti e ortaggi che tendono ad imbrunire dopo le operazioni di taglio (es. le banane, le mele, i carciofi, le patate, ecc.) e rappresenta uno dei principali fenomeni da prevenire nella preparazione di conserve vegetali (surgelati, succhi di frutta, ecc.). L'alterazione \u00e8 bloccata dalla cottura, oppure rallentata dagli antiossidanti (in particolare l'acido ascorbico) o dall'acidificazione (es. aggiunta di acido citrico). Un esempio comunissimo \u00e8 l'impiego del succo di limone, notoriamente ricco di acido citrico e vitamina C (acido ascorbico), nelle preparazioni casalinghe per rallentare l'imbrunimento della frutta e degli ortaggi tagliati fino al momento della cottura.\nIn alcuni casi l'imbrunimento enzimatico moderato \u00e8 invece un processo desiderato nella preparazione industriale di alcuni alimenti o assimilabili ad essi, come i datteri, il sidro, il t\u00e8, il cacao e il tabacco.\nLe influenze sul sapore sono pi\u00f9 complesse e portano alla formazione di composti che stimolano la percezione dell'amaro e del piccante migliorando le propriet\u00e0 organolettiche di alcuni prodotti. Uno degli esempi pi\u00f9 noti \u00e8 rappresentato dal ruolo dei polifenoli dell'olio d'oliva, in particolare l'oleuropeina, che con il retrogusto amaro e la percezione moderata del piccante, contribuisce a costituire quel complesso organolettico denominato \"fruttato\".\nUna trasformazione che coinvolge una categoria di polifenoli, i tannini, \u00e8 l'interazione dei loro prodotti di ossidazione con le proteine, con formazione di complessi di condensazione responsabili di intorbidamenti in alcune bevande (es. birra, liquore di mirto).\nTrasformazioni a carico dell'acqua.\nPur non essendo un prodotto interessato da trasformazioni chimiche, l'acqua rappresenta un componente chimico-nutritivo coinvolto spesso - in senso positivo o negativo - degli effetti fisici o fisico-chimici indotti dalle manipolazioni. Le trasformazioni pi\u00f9 importanti che coinvolgono l'acqua si possono ricondurre ai seguenti aspetti:\nL'attivit\u00e0 dell'acqua (\"aw\") \u00e8 il rapporto fra la pressione di vapore dell'acqua nell'alimento (o in una qualsiasi soluzione) e la pressione di vapore dell'acqua pura ed \u00e8 un indice della sua \"disponibilit\u00e0\" per i processi biologici, biochimici e chimici. Il suo valore varia da 0 (valore teorico in un qualsiasi sistema contenente acqua) a 1 (acqua pura); quanto pi\u00f9 \u00e8 alto tanto pi\u00f9 l'alimento \u00e8 suscettibile all'attacco microbico e ai processi di idrolisi, chimica o enzimatica.\nLa riduzione dell'attivit\u00e0 chimica dell'acqua si ottiene con diversi trattamenti di conservazione e fondamentalmente comportano una riduzione assoluta del tenore in acqua (essiccazione, liofilizzazione, concentrazione, ecc.) oppure una riduzione dell'attivit\u00e0 per aumento della concentrazione (salagione, aggiunta di zuccheri) o per congelamento dell'acqua libera (surgelazione, congelazione). In generale si tratta di un fenomeno desiderato, ai fini conservativi, in quanto ha un effetto batteriostatico, anche se non protegge gli alimenti dall'azione di muffe e lieviti osmofili. \u00c8 invece una trasformazione negativa quando l'effetto principale \u00e8 la perdita del turgore cellulare, come si verifica in generale per la frutta e gli ortaggi destinati al consumo fresco. In quest'ultimo caso i trattamenti consistono in condizionamenti in atmosfera controllata che, mediante un controllo dell'umidit\u00e0 relativa, hanno lo scopo di rallentare i processi di evaporazione e, quindi, di appassimento.\nLe interazioni di superficie fra l'acqua e gli altri componenti dell'alimento hanno implicazioni differenti da prodotto a prodotto e, in molti casi, sono di grande importanza ai fini della trasformazione. In generale l'acqua si trova negli alimenti sotto tre forme: \nL'acqua debolmente legata \u00e8 acqua adsorbita e la sua dinamica \u00e8 soggetta alla legge di Raoult. Ha un'attivit\u00e0 inferiore a quella dell'acqua libera, tuttavia \u00e8 in equilibrio con quest'ultima e subisce perci\u00f2 gli effetti dei trattamenti. L'acqua libera \u00e8 il mezzo in cui si sviluppano i microrganismi. In generale, ai fini della conservazione, si considera sfavorevole - per lo sviluppo microbico - un'attivit\u00e0 dell'acqua inferiore a 0,65, mentre molti alimenti hanno attivit\u00e0 dell'acqua libera dell'ordine di 0,98-0,99, favorevole perci\u00f2 allo sviluppo di tutti i microrganismi patogeni in subordine ad altri fattori ambientali. L'acqua libera \u00e8 trattenuta dall'alimento in relazione alla capacit\u00e0 di ritenzione, che dipende fondamentalmente dalle caratteristiche tissulari dell'alimento e, in particolare, dallo stato strutturale delle macromolecole, con particolare riferimento alle proteine e ai grassi.\nLa dinamica dell'acqua libera \u00e8 importante in molti processi di lavorazione o di maturazione degli alimenti: nella frollatura (carni fresche), nello spurgo della cagliata (formaggio), nella zangolatura (burro), nella gramolatura (olio d'oliva), ecc. Per alcuni processi l'obiettivo \u00e8 l'allontanamento di una parte dell'acqua libera mediante sistemi meccanici indotti o spontanei, per altri \u00e8 la rottura dell'emulsione fra l'acqua legata e le micelle, per altri ancora \u00e8 invece la stabilizzazione delle emulsioni o dell'acqua di ritenzione (es. maionese, carne, passata di pomodoro). In generale, l'acqua residua ha un ruolo importante nell'influenzare le caratteristiche organolettiche di consistenza del prodotto finale (es. carne, formaggio)."}
{"id": "1628605", "revid": "11959", "url": "https://it.wikipedia.org/wiki?curid=1628605", "title": "Jubal Early", "text": ""}
{"id": "1628606", "revid": "11959", "url": "https://it.wikipedia.org/wiki?curid=1628606", "title": "Jubal A. Early", "text": ""}
{"id": "1628607", "revid": "253269", "url": "https://it.wikipedia.org/wiki?curid=1628607", "title": "Abraham Polonsky", "text": "Biografia.\nDopo la laurea in Legge alla Columbia University nel 1935, collabor\u00f2 ad alcune trasmissioni radiofoniche, tra cui il celebre Mercury Theatre on the Air di Orson Welles. L'influenza del padre, immigrato russo di religione ebraica, la Grande depressione e la Guerra di Spagna lo spinsero a iscriversi al Partito Comunista e a militare attivamente nel CIO (Congress of Industrial Organizations).\nDopo la Seconda guerra mondiale, cui aveva partecipato nelle attivit\u00e0 di propaganda radiofonica, venne reclutato come sceneggiatore dalla Paramount Pictures. Fu una collaborazione priva di soddisfazioni: l'unico dei suoi copioni portato sullo schermo, \"Amore di zingara\" (1947), venne completamente stravolto.\nPass\u00f2 allora all'indipendente Enterprise Productions per cui scrisse la sceneggiatura di \"Anima e corpo\" (1947) di Robert Rossen. Grazie al successo internazionale del film, che vinse anche un Oscar per il miglior montaggio, gli vennero affidate sceneggiatura e regia di \"Le forze del male\" (1948), in cui, in continuit\u00e0 col film precedente, ambientato nel mondo della boxe, Polonsky pot\u00e9 dare libera espressione alla sua lucida analisi dei meccanismi perversi che regolano la societ\u00e0 capitalista americana.\nLa sua promettente carriera fu irrimediabilmente stroncata nel 1951 dalla Commissione per le attivit\u00e0 antiamericane di fronte alla quale il regista, avvalendosi del Quinto emendamento, rifiut\u00f2 di riconoscere la sua militanza comunista per non dover denunciare altri compagni, il che comport\u00f2 l'iscrizione nella black list e l'impossibilit\u00e0 di esercitare la professione. Come per molti altri suoi colleghi, negli anni successivi, i suoi rapporti col cinema avvennero solo per interposta persona o attraverso l'uso di pseudonimi (al proposito si veda \"Il prestanome\" di Martin Ritt). Cos\u00ec fu sceneggiatore di \"Strategia di una rapina\" (1959) di Robert Wise, con lo pseudonimo di John O. Killens. Negli anni novanta Abraham Polonsky metter\u00e0 a frutto la sua esperienza durante il maccartismo per la sceneggiatura, non accreditata, di \"Indiziato di reato\" (1991) di Irwin Winkler.\nSolo nel 1969, grazie anche all'appoggio di Robert Redford, pot\u00e9 tornare alla regia con \"Uccider\u00f2 Willie Kid\", un pregevole western che coniuga un saldo controllo sui meccanismi della narrazione, con l'adesione al movimento di rivisitazione del genere in chiave filo-indiana che in quel periodo cominciava a dispiegarsi. Fu, tuttavia, un ritorno di breve durata cui pose definitivamente fine l'insuccesso di \"Il romanzo di un ladro di cavalli\", (1971), avventuroso racconto di natura picaresca, non privo di elementi di attrazione, ambientato nella Russia di inizio XX secolo. Abraham Polonsky si ritir\u00f2 a insegnare sceneggiatura presso la University of Southern California di Los Angeles, dove mor\u00ec il 26 ottobre 1999."}
{"id": "1628616", "revid": "287204", "url": "https://it.wikipedia.org/wiki?curid=1628616", "title": "Isacco Comneno (figlio di Alessio I)", "text": "Biografia.\nIsacco Comneno era fratello dell'imperatore Giovanni II Comneno e di Anna Comnena, storica bizantina, che scriver\u00e0 l'Alessiade.\nQuando il 15 agosto del 1118 Giovanni II divenne basileus dei romei, succedendo al padre Alessio I, Isacco fu ricevuto alla corte imperiale, quasi in ugual modo in cui fu accolto l'imperatore e fu anche nominato dal nuovo basileus sebastocratore, una delle cariche pi\u00f9 alte dell'impero bizantino. Egli si impegn\u00f2 in opere di carit\u00e0, tra cui il restauro di un monastero vicino al Palazzo delle Blacherne. Ma nel 1130 i rapporti tra Giovanni II e Isacco divennero critici: infatti Isacco fu costretto a fuggire da Costantinopoli, standoci lontano per sei anni, perch\u00e9 fu accusato di far parte di un presunto complotto ai danni del fratello, per rovesciarlo dalla carica che egli ricopriva. Isacco in questi anni cerc\u00f2 rifugio presso le corti d'Oriente, tra cui quelle dei Danishmendidi, di G\u00fcm\u00fcshtigin Ghazi II ibn Danishmend a Melitene, e a Gerusalemme. Nel 1136 Isacco ritorn\u00f2 a Costantinopoli e si riconcili\u00f2 pacificamente con il fratello. L'8 aprile 1143 mor\u00ec Giovanni II, e Isacco dovette nuovamente andarsene da Costantinopoli, quindi si trasfer\u00ec a Herakleia Pontica, e tra il 1145 e il 1146 tent\u00f2 di usurpare il trono al nipote Manuele I Comneno, ma senza successo. Molto probabilmente nel 1152 Isacco fu costretto dall'imperatore Manuele I a ritirarsi a vita privata in una zona rurale in Tracia, vicino al monastero di Ainos, con un vitalizio consono al suo rango. Dopo questo avvenimento non si hanno pi\u00f9 notizie di Isacco Comneno.\nQuesto conflitto familiare dei Comneni continuer\u00e0 anche successivamente: infatti nel 1183 il figlio di Isacco, Andronico I Comneno, diverr\u00e0 imperatore, facendo uccidere l'imperatore bambino Alessio II Comneno, figlio di Manuele I.\nFamiglia.\nSappiamo che Isacco Comneno si spos\u00f2 in prime nozze con una certa Irene, che probabilmente era una principessa di Kiev. Probabilmente Irene mor\u00ec prima del marito: infatti con molta probabilit\u00e0 Isacco spos\u00f2 Kata di Georgia, figlia di Davide IV Rusudan re di Georgia e dell'Armenia. Sappiamo che Isacco Comneno, dal suo primo matrimonio, ebbe sei figli, di cui due maschi e quattro femmine:\nSappiamo inoltre che Isacco Comneno ebbe un figlio illegittimo, che chiam\u00f2 Alessio Comneno."}
{"id": "1628617", "revid": "287204", "url": "https://it.wikipedia.org/wiki?curid=1628617", "title": "Herzogliches Georgianum", "text": "LHerzogliches Georgianum (\"Ducale Georgiano\") di Monaco di Baviera \u00e8 il secondo pi\u00f9 antico seminario cattolico del mondo. L'edificio del seminario si trova sulla Ludwigstra\u00dfe di fronte all'edificio principale dell'universit\u00e0 Ludwig Maximilian e fu opera dell'architetto Friedrich von G\u00e4rtner.\nIl seminario fu fondato nel 1494 dal duca Giorgio di Baviera a Ingolstadt e nel maggio del 1800 fu trasferito insieme con l'universit\u00e0 a Landshut. Infine il 3 ottobre 1826 fu nuovamente trasferito a Monaco. L'edificio ospita anche un museo di arte sacra che vanta una collezione di opere dall'XI al XIX secolo."}
{"id": "1628635", "revid": "741864", "url": "https://it.wikipedia.org/wiki?curid=1628635", "title": "Quarto Abeunte Saeculo", "text": " Quarto Abeunte Saeculo \u00e8 un'enciclica di papa Leone XIII, datata 16 luglio 1892, scritta all'Episcopato di Spagna, Italia e delle due Americhe, e dedicata al IV Centenario della scoperta dell\u2019America ad opera di Cristoforo Colombo."}
{"id": "1628637", "revid": "62004", "url": "https://it.wikipedia.org/wiki?curid=1628637", "title": "Per Billeskov Kr\u00f8ldrup", "text": ""}
{"id": "1628638", "revid": "36426", "url": "https://it.wikipedia.org/wiki?curid=1628638", "title": "I Don't Care", "text": ""}
{"id": "1628642", "revid": "287204", "url": "https://it.wikipedia.org/wiki?curid=1628642", "title": "Menkib", "text": "Zeta Persei (\u03b6 Per / \u03b6 Persei) \u00e8 una stella della costellazione di Perseo. Possiede anche un nome proprio, Menkib, che condivide con Xi Persei.\nLa sua classificazione stellare B1 e la sua magnitudine apparente \u00e8 di +2,85.\nCaratteristiche fisiche.\nMenkib \u00e8 una stella supergigante blu molto luminosa. Questa stella ha una massa di , un raggio 21 volte superiore, e una luminosit\u00e0 maggiore di . Se non ci fosse il mezzo interstellare nella nostra visuale la stella brillerebbe con una magnitudine +1,79.\nStelle cos\u00ec massicce hanno una vita relativamente breve, la stella ha meno di 10 milioni di anni e non gli rester\u00e0 ancora molto per completare il ciclo finale che la porter\u00e0 prima allo stadio di supergigante rossa, e poi, ad esplodere come una brillante supernova di tipo II.\nZeta Persei dista dalla Terra circa 980 anni luce ed ha 2 stelle vicine; Menkib B \u00e8 una stella bianco-azzurra che pare avere lo stesso moto proprio di A e dunque essere legata a lei gravitazionalmente. Distante circa da Menkib A, impiegherebbe non meno di anni per completare un'orbita attorno alla principale. Un'altra stella, di magnitudine 9,16, \u00e8 pi\u00f9 lontana e non c'\u00e8 certezza sul fatto che sia legata gravitazionalmente ad A."}
{"id": "1628643", "revid": "767487", "url": "https://it.wikipedia.org/wiki?curid=1628643", "title": "B-Sides and Otherwise", "text": "B-Sides and Otherwise \u00e8 una raccolta di b-sides e materiale inedito pubblicato dai Morphine, distribuito dalla Rykodisc nel 1997."}
{"id": "1628647", "revid": "21880", "url": "https://it.wikipedia.org/wiki?curid=1628647", "title": "Phanerinae", "text": ""}
{"id": "1628648", "revid": "173469", "url": "https://it.wikipedia.org/wiki?curid=1628648", "title": "Palazzo di Holyrood", "text": ""}
{"id": "1628658", "revid": "1833487", "url": "https://it.wikipedia.org/wiki?curid=1628658", "title": "Coniglio alla Sanremese", "text": "Il coniglio alla Sanremese (o coniglio alla sanremasca, \"Cun\u00ecu a-a sanremasca\" in dialetto) \u00e8 una ricetta a base di coniglio, cotto e servito con un sugo arricchito di olive, noci e aromi.\nStoria ingredienti e preparazione.\n\u00c8 il piatto tipico del Ponente ligure.\nLa carne di coniglio si fa \"al salto\" in padella dove si aggiungono cipolla, timo, rosmarino, uno stelo di sedano, qualche gheriglio di noce, un bicchiere di vino rosso e le olive taggiasche. A parte, il fegato e la testa sono cotti e pestati per estrarne il sugo.\nIl sugo pu\u00f2 anche servire per condire la pasta.\nCon qualche variante la ricetta \u00e8 diffusa in tutta la Liguria e prende nome di \"coniglio alla ligure\"."}
{"id": "1628661", "revid": "2091899", "url": "https://it.wikipedia.org/wiki?curid=1628661", "title": "The Night (Morphine)", "text": "The Night \u00e8 il quinto ed ultimo album pubblicato dai Morphine, distribuito dalla DreamWorks Records il 1\u00ba febbraio 2000.\nCompletato poco prima del triste luglio 1999 (mese in cui il frontman bassista e cantante Mark Sandman ha un infarto e muore sul palco durante l'evento Nel Nome del Rock a Palestrina), \u00e8 stato pubblicato dalla DreamWorks Records anzich\u00e9 dalla ben nota Rykodisc."}
{"id": "1628668", "revid": "14691", "url": "https://it.wikipedia.org/wiki?curid=1628668", "title": "Il Giorno (Parini)", "text": ""}
{"id": "1628670", "revid": "122239251", "url": "https://it.wikipedia.org/wiki?curid=1628670", "title": "Ihud Bnei Sakhnin", "text": "L'Ihud Bnei Sakhnin (; , \"Ittihad Abna Sakhnin\", letteralmente \"\"Figli di Sakhnin Uniti\"), noto semplicemente come Bnei Sakhnin, \u00e8 una societ\u00e0 calcistica israeliana con sede nella citt\u00e0 di Sakhnin, militante nella \"Liga Leumit\", la seconda divisione del campionato di calcio israeliano.\nStoria.\nNato nel 1996 dalla fusione del Maccabi Sakhnin con l'Hapoel Sakhnin, il Bnei Sakhnin \u00e8 il principale club calcistico arabo-israeliano del Paese. Nel suo palmar\u00e8s vanta la vittoria dell'edizione 2003-2004 della Coppa di Stato, conquistata al suo primo anno di militanza in \"Ligat ha'Al\". La vittoria port\u00f2 la squadra a competere nella Coppa UEFA 2004-2005 (ove fu eliminata al primo turno dagli inglesi del Newcastle), divenendo la prima squadra araba a disputare una competizione calcistica europea.\nSorretto dai finanziamenti del magnate israeliano Arcadi Gaydamak (presidente del Beitar Gerusalemme), nonch\u00e9 dell'emiro del Qatar Hamad bin Khalifa Al Thani (che ha patrocinato la ricostruzione dello stadio del club, ribattezzato per tale motivo \"Doha\"\", in riferimento alla capitale del Qatar), il Bnei Sakhnin \u00e8 una delle pi\u00f9 promettenti realt\u00e0 in vista della realizzazione del processo di pace in Israele. Nella sua rosa militano infatti sia calciatori ebrei che arabo-israeliani, mentre tra i suoi tifosi, pur contandosi in maggioranza arabo-israeliani (Sakhnin \u00e8 citt\u00e0 araba), non mancano diversi abitanti dei vicini kibbutz.\nDiffusione nella cultura di massa.\nProprio in seguito alla vittoria in Coppa di Stato nel 2004, che impression\u00f2 favorevolmente l'opinione pubblica internazionale per la fratellanza sugli spalti tra tifosi arabi ed ebrei del Bnei Sakhnin, \u00e8 stato girato il film \"\", film del 2009 diretto dal regista statunitense Christopher Browne.\nOrganico.\nRosa 2018-2019.\n\"Aggiornata al 9 luglio 2018.\""}
{"id": "1628671", "revid": "287204", "url": "https://it.wikipedia.org/wiki?curid=1628671", "title": "Il giorno (disambigua)", "text": "Il giorno pu\u00f2 riferirsi a diverse opere dell'ingegno umano."}
{"id": "1628673", "revid": "729019", "url": "https://it.wikipedia.org/wiki?curid=1628673", "title": "Drop It on Me", "text": "Drop It on Me \u00e8 un brano del cantante portoricano Ricky Martin, pubblicato come secondo singolo tratto dal suo decimo album \"Life\" del 2005.\nIl singolo, che vede la collaborazione di Daddy Yankee, \u00e8 stato prodotto da will.i.am e Luny Tunes.\nNonostante le aspettative, il singolo \u00e8 stato uno dei maggiori flop commerciali di Martin, non riuscendo ad entrare praticamente in nessuna classifica."}
{"id": "1628684", "revid": "767487", "url": "https://it.wikipedia.org/wiki?curid=1628684", "title": "Bootleg Detroit", "text": "Bootleg Detroit \u00e8 l'unica registrazione ufficiale dal vivo dei Morphine.\nPubblicata dalla Rykodisc nel 2000, \u00e8 stata registrata da Alan J. Schmit (un fan) il 7 marzo 1994 al St. Andrew's Hall (Detroit, Michigan); in seguito \u00e8 stata masterizzata e mixata sotto la supervisione di Mark Sandman. Alan ha anche realizzato la bozza della copertina dell'album; il disco doveva esser pronto per il lancio promozionale (tramite il tour della band) in Italia."}
{"id": "1628690", "revid": "15756", "url": "https://it.wikipedia.org/wiki?curid=1628690", "title": "Astrologia", "text": "Lastrologia () \u00e8 un complesso di credenze e tradizioni, prive di fondamento scientifico, secondo cui le posizioni e i movimenti dei corpi celesti rispetto alla Terra influiscono sugli eventi umani collettivi e individuali.. Una definizione alternativa di astrologia proviene dall'Enciclopedia delle religioni Vallecchi dove \u00e8 definita come tecnica e dottrina di tipo religioso che attraverso l'identificazione degli astri con intelligenze divine o superiori, stabilisce un rapporto diretto fra azione degli astri e avvenimenti nell'ambiente, nella natura e nella storia umana.\nChi pratica l'astrologia si chiama \"astrologo\" e la sua divinazione \u00e8 chiamata oroscopo.\nDall'antichit\u00e0 fino al XVII secolo, tuttavia, col termine astrologia si indicava tutta l'astronomia, di cui le previsioni astrologiche erano considerate una branca, quella che indicava le conseguenze sugli eventi umani risultanti dalla configurazione astronomica. Il titolo del testo principale dell'astrologia antica, il Tetrabiblos, era appunto \"Degli effetti [delle configurazioni astronomiche sulla storia degli individui e delle nazioni]\" e l'astrologia era chiamata da Tolomeo \u1f74 \u1f00\u03c0o\u03c4\u03b5\u03bb\u03b5\u03c3\u03bc\u03b1\u03c4\u03b9\u03ba\u03ae\u03c2 \u03c4\u03ad\u03c7\u03bd\u03b7, cio\u00e8 \"la scienza degli effetti\". L'astronomo/astrologo di corte, infatti, era tenuto a studiare il moto dei pianeti con l'obiettivo di fornire i suoi oroscopi e la praticarono anche due protagonisti della rivoluzione astronomica come Keplero e Galilei.\nL'affermazione del sistema eliocentrico, ritenuto dagli astrologi compatibile con una visione geocentrica, non modific\u00f2 le pratiche dell'astrologia. Con la rivoluzione scientifica, tuttavia, l'astrologia cess\u00f2 di essere considerata parte dell'astronomia e venne considerata una pratica dell'occulto e una pseudoscienza. L'astrologia, quindi, viene oggi considerata da filosofi della scienza, da psicologi e da esponenti della comunit\u00e0 scientifica attivi nelle discipline pi\u00f9 diverse una credenza basata su antiche superstizioni e, secondo alcuni studiosi, si configura come una scienza patologica. \nNel 2006, il National Science Board degli Stati Uniti d'America ha pubblicato una dichiarazione ufficiale in cui ribadisce che l'astrologia \u00e8 una pseudoscienza. In Italia il CICAP raccoglie ed esamina le previsioni fatte dagli astrologi sull'anno trascorso rilevando che \"quando le previsioni sono vaghe e generiche, tali che chiunque le potrebbe fare, gli astrologi tendono a indovinare. Quando invece si fanno pi\u00f9 precise, l'errore \u00e8 pressoch\u00e9 costante\"..\nStoria.\nAlcune civilt\u00e0 antiche si sono dedicate all'osservazione dei fenomeni celesti e svilupparono una propria astrologia come ad esempio quella babilonese, quella indiana o vedica, quella cinese e quella maya.\nAnche presso alcuni popoli primitivi \u00e8 esistita una forma di astrologia ma l'assenza di fonti scritte non permette una conoscenza dettagliata delle loro tecniche, tuttavia si pu\u00f2 dedurre che i principali punti di riferimento astrale fossero il Sole, la Luna, Venere e la stella Sirio, oltre ad alcune costellazioni (i due Carri, Orione, le Pleiadi).\nPresso le corti mesopotamiche essa aveva l'obiettivo di prevedere eventi futuri nefasti come guerre, carestie o rivolgimenti politici. Nel periodo ellenistico l'astrologia cominci\u00f2 a essere usata anche per il riscontro di caratteristiche comportamentali delle persone, in base alla loro data, ora e localit\u00e0 di nascita (\"tema astrale\", o \"tema natale\", o \"psicoastrologia\"). I primi manuali astrologici furono scritti in Mesopotamia nel II millennio prima di Cristo ed erano basati sulla convinzione che gli eventi terrestri fossero speculari a quelli celesti per via della loro connessione.\nTra i popoli indoeuropei l'astrologia \u00e8 stata datata fin dal III millennio a.C., con le sue radici nei sistemi di calcolo calendariali utilizzati per prevedere i cambiamenti stagionali e conseguentemente per interpretare i cicli celesti come segni della comunicazione del divino all'uomo. Fino al XVII secolo l'astrologia veniva considerata secondo la tradizione una delle maggiori forme di erudizione, ed essa ha contribuito a guidare il primo sviluppo della storia dell'astronomia. \u00c8 stata comunemente accettata sia negli ambienti culturali che politici, mentre alcuni dei suoi concetti fondamentali sono stati utilizzati anche in altre tipologie di studio tradizionale come l'alchimia, la medicina ed in seguito la storia della meteorologia. Alla fine del XVII secolo, si sono sviluppate concettualizzazioni prettamente scientifiche nel campo dell'astronomia come ad esempio l'eliocentrismo, che hanno irrimediabilmente minato la base teorica astrologica,la quale ha poco dopo perduto la propria posizione accademica. Nel corso del XX secolo si \u00e8 guadagnata una maggiore popolarit\u00e0 anche e soprattutto attraverso l'influenza dei prodotti mediatici di massa, uno su tutti l'oroscopo pubblicato nei quotidiani.\nIn Europa, dopo un progressivo abbandono nel corso del Medioevo, con la ripresa di interesse per l'astronomia nel XIII secolo rinacque l'interesse anche per l'astrologia, tanto che Guido Bonatti viene considerato \"il pi\u00f9 autorevole trattatista di astrologia del Medioevo italiano\".\nDiverse interpretazioni sono alla base dell'astrologia contemporanea, tra cui quella che gli astri si limitano a descrivere quel che accade sulla Terra, senza che vi sia un rapporto materiale di causa-effetto.\nOrigini.\nL'astrologia, nel suo senso pi\u00f9 ampio, \u00e8 la ricerca di un significato delle vicende umane e terrene restituito dal cielo; si cerca tramite essa di capire il comportamento umano in generale, ma anche nel suo specifico, attraverso l'influenza su di questo da parte dei pianeti e di altri corpi celesti. Si \u00e8 sostenuto che sia sorta come materia di studio non appena gli esseri umani iniziarono a fare dei tentativi coscienti di misurare, registrare e prevedere i cambiamenti stagionali riferendoli ai cicli astronomici.\nLa prova iniziale di tali pratiche appare come marcature su ossa e disegni sulle pareti delle caverne, il che dimostra che i cicli delle fasi lunari venivano annotati fin dal 23-25.000 a.C.; il primo passo verso una registrazione dell'influenza della luna sul corso delle maree e sui fiumi, oltre che verso l'organizzazione di un calendario comune. Con la comparsa dell'agricoltura, durante la cosiddetta rivoluzione neolitica, nuove esigenze si sono via via manifestate, mentre aumentava nel contempo la conoscenza riguardante le costellazioni le cui apparizioni nel cielo con il passare delle stagioni permettevano di fare certi collegamenti: il sorgere di un particolare gruppo di stelle era ad esempio indice dell'avvicinarsi delle inondazioni annuali o di una variazione delle attivit\u00e0 stagionali.\nA partire dal III millennio a.C., con la diffusione della civilt\u00e0, si era altres\u00ec sviluppata anche una sofisticata consapevolezza dei cicli terrestri e si ritiene che gli uomini abbiano consapevolmente orientato i propri edifici templari con il preciso intento di creare un allineamento con i moti eliaci delle stelle. Vi sono prove sparse che suggeriscono il fatto che i pi\u00f9 antichi riferimenti astrologici conosciuti sono copie di testi realizzati durante questo periodo; due di essi, tratti dalla Tavoletta di Venere di Ammi-Saduqa (compilata a Babilonia attorno al 1700 a.C.) sono considerati come essere stati prodotti durante il regno di Sargon di Akkad (2334-2279 a.C.).\nUn altro, con un uso precoce dell'astrologia elettiva, viene attribuita al regno del sovrano del popolo dei Sumeri Gudea di Lagash (circa 2144-2124 a.C.). Una sezione di tal documento illustra di come gli d\u00e8i abbiano rivelato a lui solo in sogno la disposizione - e quindi il momento pi\u00f9 favorevole - delle costellazioni adatta per la costruzione di un tempio.\nTuttavia sussistono dubbi sulla questione se queste indicazioni fossero state effettivamente registrate nel momento, o pi\u00f9 semplicemente attribuite ad antichi sovrani dai posteri. La pi\u00f9 antica testimonianza indiscussa dell'uso dell'astrologia come un sistema integrato di conoscenza \u00e8 quindi attribuita alle annotazioni che emergono da quella definita col nome di et\u00e0 neo-sumerica (1950-1651 a.C.).\nIl pi\u00f9 vecchio oroscopo in possesso dei ricercatori \u00e8 quello riferito al cielo del 29 aprile 410 a.C. Il testo \u00e8 tradotto come segue: \"Nisannu, notte del 14 (?), ... figlio di Shumu-usur, Shumu-iddina, discendente [---], \u00e8 nato. A quel tempo la Luna era al di sotto delle tenaglie dello Scorpione, Giove in Pesci, Venere in Toro, Saturno in Cancro, Marte in Gemelli. Mercurio, che si era fermato, non era visibile. [-] (?)\" Si registra anche una prima forma di oroscopia giudiziaria, in una inscrizione ai tempi dei babilonesi \u00e8 stata rinvenuta questa descrizione: [-] \"(Se) nasce un bambino e durante la sua infanzia si verifica un'eclissi solare: morir\u00e0 in una citt\u00e0 straniera e la casa di suo padre sar\u00e0 dispersa.\"\nAntico Oriente.\nQuello babilonese \u00e8 stato il primo sistema organizzato di astrologia, che sorse nel II millennio a.C.; si ipotizza che una qualche forma di studio astrologico possa altres\u00ec essere sorta tra i sumeri durante il periodo di Uruk nel III millennio a.C., ma i riferimenti isolati ad antichi presagi celesti datati a questo periodo non sono considerati elementi di prova sufficienti a dimostrare una teoria integrata dell'astrologia per quanto riguarda quel popolo anche se il ricercatore Otto Eduard Neugebauer nel capitolo sull'astronomia babilonese del suo celebre \"Le scienze esatte nell'antichit\u00e0\" dichiara il contrario, sostenendo che: \"Troviamo dunque gi\u00e0 in questo periodo molto antico i primi segni di uno sviluppo che porter\u00e0 in epoche pi\u00f9 tarde all'astrologia giudiziaria e, in un'ultima istanza, all'astrologia personale od oroscopica del periodo ellenistico\"\nLa storia dell'apprendimento della divinazione celeste \u00e8 quindi generalmente convenuto come esser cominciato con i testi del tardo periodo della prima dinastia babilonese (1.800 a.C.), proseguendo poi attraverso il loro medio regno e nel corso del periodo di dominazione da parte degli assiri (1.200 a.C.).\nL'Astrologia babilonese prevedeva una attenta osservazione dei fenomeni astronomici: l'unica fonte in nostro possesso che attesti la predizione in relazione agli eventi celesti \u00e8 legata allo Enuma Anu Enlil, un registro di fenomeni astronomici dove sono riportate indicazioni su come interpretare gli stessi per scopi predittivi come riportato in numerose tavolette: per esempio in quella classificata nel numero inventario K\"3561\", (e riportata nelle esposizione online del Museo Galileo, Istituto della Storia e della Scienza, conservata presso il Londra British Museum) ovvero la ventesima tavoletta della serie Enuma Anu Enlil, sono indicati presagi sulle date delle eclissi e viene descritto come il fenomeno sia di cattivo auspicio, inoltre secondo la descrizione del Museo Galileo onLine della tavoletta in questione, la qualit\u00e0 del movimento dell'ombra lunare forniva agli astronomi babilonesi le indicazioni dell'area del mondo che poteva essere colpita da una calamit\u00e0 annunciata dal fenomeno stesso. Esempi di predizioni astronomiche, tratte dagli Enuma Anu Enlil, recitano quanto segue:\nAnche Otto Eduard Neugebauer \u00e8 del parere che i pochi frammenti delle Enuma Anu Enlil dimostrino comunque non solo un calcolo astronomico ma anche un presagire, attraverso la sola osservazione dei fenomeni astronomici ma anche atmosferici\".\"\nCon il XVI secolo a.C. il largo impiego dell'astrologia era per lo pi\u00f9 basato sull'interpretazione dei presagi, ci\u00f2 pu\u00f2 essere evidenziato nella compilazione di un lavoro globale conosciuto come \"Enuma Anu Enlil\"; il suo contenuto consisteva in pi\u00f9 di 70 tavolette in scrittura cuneiforme e comprendenti 7.000 presagi celesti. I testi di questo periodo si riferiscono anche all'esistenza di una tradizione orale consolidata, le cui origini e i relativi contenuti possono essere solo ipotizzati.\nIn questo lasso temporale l'astrologia babilonese era soprattutto d'intento mondano, volta e maggiormente interessata cio\u00e8 alla previsione dei tempi pi\u00f9 propizi agli atti umani e verso questioni di tipo politico; fino al VII secolo a.C. poi la comprensione della pratica astronomica era piuttosto rudimentale. Solamente a partire dal IV secolo a.C. i loro metodi matematici avevano progredito abbastanza per poter calcolare le posizioni planetarie future con ragionevole accuratezza; a quel punto ampie effemeridi cominciarono ad apparire.\nL'astrologia babilonese si \u00e8 sempre pi\u00f9 sviluppata nel contesto della divinazione, una raccolta di 32 tavolette risalente a circa il 1.875 a.C. rappresentano i pi\u00f9 antichi testi dettagliati noti di divinazione tra i babilonesi, e questi dimostrano lo stesso formato interpretativo di quello impiegato nelle analisi dei presagi celesti. Nelle tavolette erano inscritti i risultati dello studio del fegato dell'animale sacrificato per l'occasione; le eventuali macchie e segni particolari ritrovati su di esso venivano interpretati come messaggi simbolici provenienti dagli D\u00e9i e diretti al sovrano.\nI babilonesi credevano inoltre che le varie divinit\u00e0 si presentassero nelle immagini celesti dei pianeti e delle stelle con i quali erano stati associati. Presagi celesti negativi collegati ad un certo pianeta erano quindi veduti come segni d'insoddisfazione o ira del dio che quel dato pianeta rappresentava. Le indicazioni ricavate dal presagio erano soddisfatte con i tentativi volti a placare il dio e rinvenire cos\u00ec una modalit\u00e0 gestibile con cui l'espressione del dio potesse essere realizzata senza per questo incorrere in un danno troppo elevato per il re e la sua nazione.\nUn importante rapporto astronomico consegnato al re Esarhaddon riguardante un'eclissi lunare verificatasi nel mese di gennaio del 673 a.C. mostra come l'uso rituale di \"re o eventi sostitutivi\", combinati con una fede cieca nella magia e nei presagi in una prospettiva puramente meccanica; il punto di vista cio\u00e8 che l'evento astrologico dovesse avere un qualche tipo di correlazione considerevole all'interno del mondo naturale: \"... All'inizio dell'anno un diluvio verr\u00e0 a rompere le dighe. Quando la Luna ha fatto l'eclissi, il re, mio signore, dovrebbe scrivere a me. Come sostituto per il re, voglio passare attraverso una diga, qui a Babilonia, nel bel mezzo della notte. Nessuno potr\u00e0 sapere\".\nUlla Koch-Westenholz, nel suo libro del 1995 \"Mesopotamian Astrology: An Introduction to Babylonian and Assyrian Celestial Divination\", sostiene che questa ambivalenza tra una visione del mondo teistica e al tempo stesso estremamente meccanicistica definisce il concetto babilonese di divinazione celeste come quella che, nonostante la sua pesante dipendenza dalla magia, rimane privo di implicazioni di punizioni mirate con lo scopo di vendetta, e cos\u00ec \"condivide alcuni dei tratti che definiscono anche la scienza moderna: \u00e8 oggettivo e privo di valore, opera secondo regole note, e i suoi dati sono considerati universalmente validi ed infine pu\u00f2 essere consultata in tabulazioni scritte\".\nKoch-Westenholz stabilisce anche la distinzione pi\u00f9 importante tra l'antica astrologia babilonese e le altre discipline divinatorie, come \u00e8 che il primo \u00e8 stato originariamente esclusivamente occupato di astrologia mondana, essendo geograficamente orientata e specificamente applicato ai vari paesi, citt\u00e0 e nazioni, e quasi del tutto interessato al benessere dello stato e del re come capo di governo del proprio popolo. L'astrologia mondana \u00e8 quindi conosciuta per essere uno dei pi\u00f9 antichi rami dell'astrologia. \u00c8 stato solo con la progressiva comparsa dell'astrologia oroscopica, dal VI secolo a.C. in poi, che l'astrologia ha sviluppato le tecniche e la pratica di astrologia del tema natale.\nEgitto ellenistico.\nNel 525 a.C. la terra d'Egitto venne conquistata dai Persiani, dando cos\u00ec vita al periodo tardo dell'Egitto, ed \u00e8 quindi probabile che vi sia stata una certa influenza mesopotamica sull'astrologia egiziana. Argomentando a favore di questo lo storico Tamsyn Barton d\u00e0 un esempio di quella che sembra essere l'influenza mesopotamica sullo zodiaco egizio con il quale vi era la condivisione di due segni zodiacali, quello della Bilancia (astrologia) e quello dello Scorpione (astrologia), come viene evidenziato nello zodiaco di Dendera risalente al I secolo a.C. (mentre nella versione greca la Bilancia era conosciuta come parte degli artigli dello Scorpione).\nDopo l'occupazione da parte di Alessandro Magno nel 332 a.C. l'intero Egitto persiano pass\u00f2 sotto il dominio e l'influenza dell'ellenismo. La citt\u00e0 di Alessandria d'Egitto venne fondata dal conquistatore macedone poco dopo e durante tutto il III e II secolo a.C. gli innumerevoli studiosi ivi residenti furono anche prolifici scrittori di astrologia; ed \u00e8 proprio nell'Alessandria tolemaica l'astrologia babilonese si mescol\u00f2 con la tradizione egizia dei Decani per creare l'astrologia oroscopica: questa comprendeva lo zodiaco babilonese col suo sistema di esaltazione (astrologia) dei pianeti, triplicit\u00e0 dei segni e l'importanza data alle eclissi. Insieme a tutto ci\u00f2 incorpor\u00f2 anche il concetto egizio di dividere lo zodiaco in 36 decani di 10 gradi ciascuno, con l'accento posto sul decano crescente, il sistema greco di divinit\u00e0 planetarie, la sovranit\u00e0 dei segni e i quattro elementi.\nI decani erano un sistema di misurazione del tempo secondo le costellazioni ed erano guidati da Sothis o Sirio. I moti dei decani nel cielo sono poi stati utilizzati per suddividere la notte in ore; il sorgere di una costellazione poco prima dell'alba (il suo sorgere o levata eliaca) veniva cos\u00ec considerata l'ultima ora prima del giorno: nel corso dell'anno ogni costellazione appariva appena prima dell'alba per dieci giorni. Quando divennero parte integrante dell'astrologia nell'et\u00e0 ellenistica, ogni decade venne associata con circa dieci gradi zodiacali; vari testi risalenti al II secolo a.C. pervenutici sono relativi alle posizioni dei pianeti nei segni zodiacali al momento del sorgere di alcuni decani, in particolare il succitato Sirio.\nParticolarmente importante per lo sviluppo dell'astrologia oroscopica \u00e8 stato l'astrologo e astronomo Claudio Tolomeo che visse proprio ad Alessandria d'Egitto; con la sua opera intitolata \"Tetrabiblos\" ha posto le basi della tradizione astrologica occidentale e, come fonte di riferimento durante i secoli seguenti, si dice che \"ha goduto quasi dell'autorit\u00e0 di una bibbia per gli studiosi di astrologia per pi\u00f9 di mille anni\". Questo \u00e8 stato inoltre uno dei primissimi testi astrologici fatti circolare nell'Europa medievale, dopo essere stato tradotto dall'arabo al latino da Platone Tiburtino in Spagna nel 1138. Il Tetrabibilos \u00e8 collegato all'Almagesto di Claudio Tolomeo, l'autore distingue gi\u00e0 in antichit\u00e0 i diversi campi dell'astronomia e dell'astrologia. L'astronomia \u00e8 identificata come \"mathematik\u00e9\" e intende distinguersi dall'astrologia oroscopica in quanto analisi contemplativa delle leggi eterne e sistemiche che regolano i movimenti degli astri, i quali a loro volta fornirebbero attraverso i transiti celesti la base all'esame degli avvenimenti che si verificano sulla terra: l'almagesto \u00e8 in un certo senso l'antica astronomia di oggi, il tetrabiblos invece rappresenterebbe la base antica dell'astrologia occidentale praticata oggi, nelle sue varie tradizioni e correnti.\nSecondo Firmico Materno (IV secolo) il sistema dell'astrologia oroscopica risalirebbe ad un faraone egizio di nome Nekaub ed al suo sommo sacerdote Petosiris. I testi dell'ermetismo (filosofia) sono stati anch'essi raccolti e conservati in questo stesso lasso di tempo e Clemente Alessandrino, scrivendo a riguardo dell'epoca dell'antica Roma, sottolinea il grado in cui gli astrologi si attendevano di aver la dovuta conoscenza dei testi nella sua descrizione dei riti sacri egizi: \"Questo \u00e8 principalmente dimostrato dal loro sacro cerimoniale. Per primo giunge il cantore, recante alcuni dei simboli della musica. Perch\u00e9 dicono che egli deve imparare due dei libri di Ermete Trismegisto, quelli in cui sono contenuti gli inni degli dei, in secondo luogo le regole previste per la vita del re. E dopo avanza l'astrologo, con un misuratore del tempo in mano, e una palma, i simboli dell'astrologia. Deve avere i libri astrologici di Ermete, che sono in numero di quattro, sempre in bocca.\"\nGrecia e Roma.\nLa conquista dell'Asia da parte di Alessandro Magno espose i Greci alle culture e alle idee cosmologiche siriane, babilonesi, persiane e dei popoli dell'Asia centrale. La lingua greca antica soppiant\u00f2 la scrittura cuneiforme come lingua internazionale della comunicazione e trasmissione intellettuale e parte di questo processo ha coinvolto anche gli scritti astrologici.\nIntorno al 280 a.C. Berosso, un sacerdote del dio Marduk proveniente da Babilonia, si trasfer\u00ec nell'isola greca di Cos con l'intento d'insegnare l'astrologia e la cultura babilonese agli antichi Greci; fatto questo che lo storico Nicholas Campion definisce come \"l'energia innovativa\" che in campo astrologico si trasfer\u00ec verso ovest, in direzione del mondo ellenistico della Grecia e dell'Egitto.\nSecondo Campion, l'astrologia che era arrivata dal mondo orientale si caratterizzava per la sua complessit\u00e0, con differenti aspetti emergenti. Nel I secolo a.C. esistevano due variet\u00e0 di astrologia: una divinatrice, che richiedeva la lettura di oroscopi al fine di stabilire i dettagli precisi sul tempo non solo passato e presente, ma anche futuro; l'altra era invece teurgica, la quale sottolineava l'esigenza di una risalita dell'anima in direzione delle stelle. Anche se non si escludevano a vicenda, la prima dava le informazioni richieste sulla vita attuale, mentre la seconda si occupava pi\u00f9 della trasformazione personale e qui l'astrologia serviva come forma di dialogo con il divino.\nCome per molte altre cose, l'influenza greca ha svolto un ruolo fondamentale nella trasmissione della teoria astrologica all'antica Roma; i primi riferimenti in nostro possesso dimostrano che il suo arrivo a Roma rivela che la sua influenza iniziale venne esercitata sugli ordini pi\u00f9 bassi della societ\u00e0, con conseguente preoccupazione da parte del senato nei confronti di un ricorso acritico alle idee dei babilonesi sull'osservazione delle stelle. Tra i Greci e i Romani, la regione di Babilonia, nota anche come terra di Caldea \u00e8 venuta cos\u00ec ad identificarsi con l'astrologia (la \"saggezza caldea\"), fino a diventare un sinonimo comune per indicare la divinazione attraverso l'utilizzo dei pianeti e delle stelle.\nIl primo riferimento preciso all'uso dell'astrologia d'origine orientale in territorio romano ci viene dall'opera dell'oratore Marco Porcio Catone (detto \"il Vecchio\") il quale nel 160 a.C. compose un trattato avvertendo dei pericoli insiti nella consulenza che certi strati della popolazione richiedeva proprio all'astrologia dei Caldei e richiedendo a tal proposito una sorveglianza attiva.\nTra i maggiori astrologi del I secolo a.C. si annovera il poeta Marco Manilio, autore degli \"Astronomica\", in cui tratta dei segni zodiacali, degli oroscopi, dei decani e della melotesia. Tra i detrattori, invece, il poeta romano del II secolo Giovenale, nel suo attacco satirico alle abitudini delle donne romane, dimostra la forte e pervasiva influenza sulla societ\u00e0 romana della \u00abscienza dei Caldei\u00bb; nonostante l'umile status sociale costoro secondo Giovenale deterrebbero sulle donne un certo potere in quanto esse \u00abbevono ogni parola pronunciata dall'astrologo... al giorno d'oggi nessuno di loro viene pi\u00f9 messo in catene\", bens\u00ec \u00e8 onorato e riverito.\nUno dei primi ad aver portato l'astrologia ermetica in terra romana fu Trasillo di Mende il quale oper\u00f2 come astrologo di corte per l'imperatore romano Tiberio; ma questi non sembra esser stato il primo a chiedere consulti agli astri in quanto gi\u00e0 il suo predecessore Augusto aveva usato l'astrologia come aiuto per legittimare i propri diritti imperiali quale diretto successore di Giulio Cesare.\nMondo islamico.\nL'astrologia venne ripresa con entusiasmo dagli studiosi islamici a seguito della caduta di Alessandria d'Egitto nelle mani degli invasori arabi nel corso del VII secolo e poi con la fondazione del Califfato abbaside nell'VIII secolo: il secondo califfo, Al Mansur (754-775), fond\u00f2 la citt\u00e0 di Baghdad per fungere da centro di apprendimento ed includendovi un punto di raccolta e traduzione noto come \"Bayt al-Hikma\" (Casa della Sapienza) il quale continu\u00f2 a svilupparsi con i suoi eredi e finendo per dare un importante impulso per le traduzioni arabe-persiane dei testi astrologici ellenistici\nI primi traduttori, incluso Masha'allah ibn Athari (750-815) il quale contribu\u00ec ad eleggere il \"tempo pi\u00f9 propizio\" per la fondazione di Baghdad, e Sahl ibn Bishr (786-845), i cui testi sono stati direttamente influenti sui successivi astrologi europei come Guido Bonatti nel XIII secolo e William Lilly nel XVII secolo. La conoscenza dei testi arabi ha incominciato a divenire maggiormente importante in terra europea durante le Traduzioni nell'Occidente latino durante il XII secolo il cui effetto pi\u00f9 prossimo fu quello di aiutare ad avviare il Rinascimento europeo.\nTra i nomi pi\u00f9 importanti degli astrologi arabi, uno dei pi\u00f9 influenti fu Abu Ma'shar al-Balkhi (Albumasar, 787-886) la cui opera \"Introductorium in Astronomiam\" in seguito divenne un trattato popolare in tutta l'Europa medievale. Un altro autore molto ben conosciuto divenne il persiano Mu\u1e25ammad ibn M\u016bs\u0101 al-Khw\u0101rizm\u012b (VIII-IX secolo, matematico, astronomo, geografo ed astrologo). Gli arabi aumentarono notevolmente la conoscenza dell'astronomia dell'epoca in occidente e molti dei nomi dati alle stelle comunemente noti al giorno d'oggi, come Aldebaran, Altair, Betelgeuse, Rigel e Vega conservano l'eredit\u00e0 della loro lingua d'origine.\nEssi hanno inoltre sviluppato anche l'elenco dei \"lotti\" ellenistici nella misura in cui essi divennero universalmente noti come parti arabe, per cui si \u00e8 spesso a torto sostenuto che gli astrologi arabi inventarono il loro utilizzo, mentre sono chiaramente noti per essere stati una delle caratteristiche maggiormente importanti dell'astrologia ellenistica.\nDurante il progresso della scienza islamica alcune delle pratiche astrologiche vennero confutate su basi teologiche da astronomi come al-Farabi (870-950), Alhazen (965-1039) e Avicenna. Le loro critiche sostennero che i metodi degli astrologi erano congetturali piuttosto che empirici, oltre che ad essere in conflitto con il punto di vista ortodosso religioso degli \u02bfulam\u0101\u02be (gli studiosi dell'Islam), attraverso una qual suggestione che vorrebbe la volont\u00e0 divina esser conosciuta con precisione e pertanto prevista in anticipo.\nTali confutazioni interessarono principalmente l'astrologia giudiziaria (come l'astrologia oraria) piuttosto che l'astrologia medica e meteorologica, considerate queste ultime rami naturali e parte integrante delle scienze del tempo. Ad esempio la \"confutazione contro l'astrologia\" (Res\u0101la f\u012b eb\u1e6d\u0101l a\u1e25k\u0101m al-noj\u016bm) di Avicenna argomenta contro la pratica astrologica pur sostenendo invece il principio dei pianeti nella loro qualit\u00e0 di agenti della causalit\u00e0 divina, tesi quindi ad esprimere il potere di Dio sopra la creazione intera. Avicenna ritenne che il movimento dei pianeti assume un'influenza deterministica sulla vita terrena, ma sostenne anche la propria contrariet\u00e0 nei confronti della presunta capacit\u00e0 di determinare l'esatta influenza astrale. In sostanza Avicenna non ha confutato il dogma essenziale dell'astrologia, ma ha bens\u00ec negato la nostra capacit\u00e0 di comprendere esattamente attraverso previsioni astrologiche, precise e fataliste, la volont\u00e0 divina.\nMedioevo e Rinascimento europeo.\nMentre l'astrologia in tutto l'Oriente fior\u00ec in seguito al crollo del mondo romano antico, con influenze indiane, persiane ed islamiche che si compenetrano in un'opera di revisione intellettuale attraverso un attivo investimento nei progetti di traduzione, l'astrologia occidentale nello stesso periodo dell'alto Medioevo era divenuta \u00abframmentaria e non sofisticata [...] in parte a causa della perdita dell'astronomia scientifico-filosofica greca ed in parte anche a causa delle condanne espresse dalla Chiesa\u00bb.\nVerso la fine del X secolo, tuttavia, le traduzioni di opere arabe in latino iniziarono a fare la loro comparsa in territorio spagnolo, e nel corso del XII secolo la trasmissione di ingenti studi astrologici dall'Arabia verso l'Europa \u00abacquis\u00ec grande impulso\u00bb. Re Alfonso X di Castiglia fu tra i primi a raccogliere quegli studi nelle sue \"Tavole alfonsine\". Nella formazione universitaria dell'Europa medievale, inoltre, l'astronomia, che allora era un tutt'uno con l'astrologia, faceva parte integrante dell'insegnamento scolastico, essendo una delle sette arti liberali, in particolare del quadrivio, su cui si fondava il \"curriculum\" degli studiosi, generalmente membri del clero.\nPersino all'interno della Chiesa vari suoi esponenti mostrarono aperture verso l'astrologia, fra tutti San Tommaso d'Aquino, il massimo teologo del Medioevo, che respingendo il fatalismo la consider\u00f2 una scienza affine a quelle congetturali applicate alla materia, il cui studio avrebbe potuto consentire il dominio sugli astri stessi. Poich\u00e9 l'influsso di questi non costringe necessariamente la volont\u00e0, altri la considerarono una sorta di \u00abscienza sacra\u00bb di cui Dio si serve per interagire con l'uomo tramite i segnali delle stelle.\nEntro il XIII secolo l'astrologia era diventata cos\u00ec una parte della pratica medica quotidiana in terra europea; i medici combinavano la medicina ippocratica dei quattro elementi e dei quattro umori (ereditata dal fisiologo romano Galeno) con gli studi delle stelle. Entro la fine del '500 poi in tutta Europa essi erano tenuti per legge a calcolare la posizione della Luna prima d'effettuare procedure mediche complesse, come operazioni chirurgiche o salassi.\nOpere influenti del XIII secolo sono quelle del monaco britannico Giovanni Sacrobosco e dell'astrologo italiano Guido Bonatti; quest'ultimo serv\u00ec i governi comunali di Firenze, Siena e Forl\u00ec ed ag\u00ec come consulente di Federico II di Svevia. Il suo libro di testo astrologico intitolato \"Liber Astronomiae\" (\"Libro dell'Astronomia\") e scritto attorno al 1277 aveva fama di essere \u00abil pi\u00f9 importante lavoro astrologico prodotto in latino nel XIII secolo\u00bb.\nIl poeta fiorentino Dante Alighieri elogi\u00f2 apertamente l'astrologia, citando spesso le costellazioni, e mostrando di conoscere il proprio segno zodiacale (i Gemelli). Egli la indicava come la pi\u00f9 alta e ardua delle attivit\u00e0 liberali umane, sia per la \u00ab\"nobilitade del suo subietto\"\u00bb che per \u00ab\"la sua certezza\"\u00bb. Attribuiva agli astri una forte influenza sull'uomo, sulle stagioni e sul tempo, connotando le varie sfere celesti di significati ben specifici nel Paradiso della sua \"Divina Commedia\". Nel \"Convivio\", in particolare, equiparava l'astrologia alle caratteristiche di Saturno:\nLe uniche accuse che egli rivolge ad alcuni astrologi, come Bonatti da lui inserito nell'VIII cerchio dell'Inferno, luogo in cui coloro che divinano il futuro son costretti ad avere la testa rovesciata all'indietro, erano dovute non alla pratica in s\u00e9, ma al suo utilizzo fraudolento qualora si cercasse di nuocere al libero arbitrio umano (\u00ab\"veramente de le magiche frode seppe il gioco\"\u00bb).\nRiprendendo la suddivisione armonica del sapere medievale in sette aree distinte, ciascuna rappresentata da un particolare pianeta e conosciute come le arti liberali, Dante le vedeva nella loro qualit\u00e0 di discipline in ordine crescente, cos\u00ec come lo sono i pianeti in ordine di velocit\u00e0 decrescente: la grammatica venne assegnata alla Luna, il corpo celeste pi\u00f9 veloce in movimento, la dialettica a Mercurio, la retorica a Venere, l'aritmetica al Sole, la musica a Marte, la geometria a Giove e l'astrologia/astronomia al corpo in movimento pi\u00f9 lento conosciuto allora, ovvero Saturno.\nGli scrittori medioevali utilizzavano poi spesso il simbolismo astrologico nei loro temi letterari. La disputa tra quanti continuavano a condannare l'astrologia come retaggio del paganesimo, e coloro che invece distinguevano l'elemento superstizioso, limitativo del libero abitrio, dalla propensione a trattarne gli aspetti materiali e mutevoli come ad esempio la salute o i fenomeni atmosferici, si protrasse a lungo. Tra le varie dottrine ebbe fortuna quella del congiunzionismo, sostenuto ad esempio dal cardinale Pierre d'Ailly, che interpretava la congiunzione dei pianeti superiori (Marte, Giove e Saturno) come portatrice di un significato epocale, simile a quello del 6 a.C. nel quale i Re Magi lessero l'annuncio della nascita di Ges\u00f9.\nIn ambito neoplatonico ci si rifaceva alla differenza posta dal filosofo Plotino tra Provvidenza e Fato, ovvero tra gli esseri dotati di spirito, liberi di modificare il proprio destino, e gli enti fisici soggetti al determinismo degli eventi.\nL'umanista Marsilio Ficino, ad esempio, nella \"Disputatio contra iudicia astrologorum\" (1477) spiegava sulla base della dottrina plotiniana come le pratiche divinatorie andassero intese non come capacit\u00e0 degli astri di esercitare un influsso causale sugli eventi umani, bens\u00ec come una forma di consonanza tra questi e la posizione dei pianeti, i quali si limitano cio\u00e8 a \u00abdescrivere\u00bb quel che accade. Quella di Ficino \u00e8 cio\u00e8 una concezione basata sulla corrispondenza e interdipendenza di ogni parte dell'universo, da leggere e interpretare secondo l'esperienza psicologica dell'anima, alla quale viene attribuita la capacit\u00e0 oggettiva di tradurre il mondo in forma di simboli. Non sempre tuttavia i filosofi accolsero rigorosamente la dottrina di Plotino, ammettendo una certa affinit\u00e0 fra l'anima e il suo tema natale, almeno ai fini di una sua collocazione in uno dei quattro temperamenti costituzionali, e riabilitando cos\u00ec anche l'astrologia oraria individuale.\nNel Rinascimento, pur con vari distinguo, si assistette a una generale riabilitazione dell'astrologia su basi ermetiche ed esoteriche, che vedevano una corrispondenza tra macrocosmo e microcosmo, tra fenomeni celesti e terreni, nonch\u00e9 tra le strutture della mente umana e quelle reali dell'universo, in quanto generate dalla stessa intelligenza creatrice. Una tale fiducia si inseriva nella tipica ottica rinascimentale incentrata sull'agire pratico, propria di chi, guardando al futuro, non intende subire passivamente gli eventi, ma intervenire attivamente su di essi, prevedendo le circostanze in cui un'iniziativa aveva le maggiori possibilit\u00e0 di successo.\nIn ambito ecclesiastico, ad esempio, Giulio II si fece predire dagli astrologi il giorno pi\u00f9 opportuno per la sua elezione al soglio pontificio, mentre papa Leone X fece istituire una cattedra di astrologia alla Sapienza di Roma. Anche i papi Adriano VI e Paolo III tennero in grande considerazione gli oroscopi.\nL'Astrologia era inoltre inserita nelle cos\u00ec dette \"Arti Liberali\", la cui origine pare provenire dalla scuola pitagorica, mentre secondo altre fonti da Platone altri ritengono da Filone e Aristotele. Secondo Institutiones divinarum et saecularium litterarum di Cassiodoro (485-583), nell'insegnamento medievale le Arti Liberali esercitarono un grande influsso sulla cultura cristiana del Medioevo ed erano cos\u00ec suddivise: \"Gram. (Grammatica) loquitur, Dia. (Dialettica) vera docet, Rhe. (Retorica) verba colorat, Mu. (Musica) canit, Ar. (Aritmetica) numerat, Geo. (Geografia) ponderat, As. (Astronomia) docet astra\" quest'ultima studiata non solo come fenomeno astronomico ma anche come approccio astrologico giudiziario.\nEt\u00e0 moderna.\nL'avvento della rivoluzione copernicana, che sosteneva l'eliocentricit\u00e0 del sistema solare, non alter\u00f2 il linguaggio usato dagli astrologi, tra cui vi erano Tycho Brahe, Keplero e Galilei. Venne anzi formulato da Tycho Brahe un nuovo modello geocentrico completamente equivalente a quello eliocentrico, detto ticonico, basato sulle nuove scoperte astronomiche.\nNel frattempo, tuttavia, i dibattiti sull'astrologia in seno alla Chiesa portarono nel 1586 a una condanna definitiva di quella divinatoria con la sua iscrizione nell'Indice dei libri proibiti, mentre l'astrologia genetliaca, basata cio\u00e8 sull'oroscopo individuale, veniva riconosciuta solo in forma congetturale secondo la linea interpretativa esposta da papa Sisto V nella bolla \"Coeli et terrae creator Deus\" del 1586.\nL'inizio della crisi moderna dell'astrologia fu dovuta per\u00f2, pi\u00f9 che a motivi religiosi, alla nascente scienza cartesiana che rifiutava tutto quanto non fosse dimostrabile attraverso il metodo scientifico. Ebbe quindi luogo un progressivo allontanamento dell'astrologia dagli insegnamenti propriamente scientifici, che culmin\u00f2 nel 1666 quando il ministro Colbert in Francia viet\u00f2 l'insegnamento della disciplina nell'Acad\u00e9mie des Sciences. Nel 1682 vennero anche proibiti gli almanacchi astrologici. La rivoluzione astronomica d'altro canto, unita alle esplorazioni geografiche nell'emisfero australe, permise di ampliare la conoscenza del cielo stellato, portando alla scoperta di nuove costellazioni da parte, tra gli altri, di Tycho Brahe, Johann Bayer, Johannes Hevelius, John Flamsteed, e di due nuovi pianeti (Urano e Nettuno).\nDopo la demonizzazione dell'astrologia da parte dell'illuminismo, essa riemerse in maniera piuttosto inaspettata verso la fine dell'Ottocento. Anche in ambito cattolico, i moralisti Schmitt e Nordin sostennero come non fosse sbagliato di per s\u00e9 cercare di indagare i rapporti fra il mondo umano e quello celeste, purch\u00e9 si evitasse il fatalismo. Un'apertura di credito \u00e8 venuta inoltre da Vittorio Messori:\nCina.\nNell'antica Cina specialmente a partire dalla dinastia Han astronomia e astrologia viaggiavano parallelamente; oltre all'osservazione della sfera celeste e al calcolo del calendario, la predizione del futuro per mezzo dell'astrologia era considerata una pratica giornaliera e fortemente legata alla societ\u00e0 e alla politica, aveva inoltre lo scopo di ottenere una maggiore conoscenza del volere del Cielo nonch\u00e9 quello di offrire una risposta agli interrogativi degli uomini.\nIndia.\nL'astrologia indiana chiamata \"'Hor\u0101'\" \u00e8 una tecnica divinatoria in cui \u00e8 principalmente utilizzato l'oroscopo di nascita. La \"hor\u0101\" presenta diverse ramificazioni: quella oroscopia che \u00e8 divisa in \"j\u0101taka\" (oroscopia classica) e \"t\u0101jika\" (oroscopia proveniente dalla cultura musulmana): quella catartica o \"muh\u016brta\u015b\u0101stra\" suddivisa in astrologia militare (\"y\u0101tr\u0101\"), astrologia matrimoniale (\"viv\u0101ha\") e astrologia medica (\"karmavip\u0101ka\"); e ancora astrologia dell'interrogazione (\"pra\u015bna\") pi\u00f9 oracolare e divinatoria. L'origine della parola \"hor\u0101\" ha una etimologia greca antica: \u1f65\u03c1\u03b1, h\u1e53ra, \u00abdurata di tempo\u00bb. Gli astrologi che praticano astrologia indiana sono chiamati \"jyoti\u1e63\u012b\" e sono fautori di numerose modificazioni e innovazioni dello scibile nel corso del tempo. In India l'origine dell'astrologia ha radici antiche che arrivano dal mondo della cultura egizio-ellenistica del tardo II secolo o nella prima parte del I secolo a.C. e fu trasmessa all'India nel corso del II secolo d.C. dove trov\u00f2 un humus per ulteriori elaborazioni e sviluppi.\nAstrologia mondiale.\nQuella parte di astrologia che utilizza le proprie metodologie e simbologie nella decifrazione dei fenomeni di interesse collettivo e, appunto, mondiale. La tecnica astrologica applicata alla branca mondiale associa ai segni zodiacali, alle case celesti e ai pianeti, valenze e significati simbolici indirizzati a una interpretazione di interesse globale, che in genere riguarda il costume, la societ\u00e0 e i sistemi politici delle varie nazioni. Gli approcci e le tecniche utilizzate in questa metodologia sono numerose, legate a tecniche della tradizione antica nonch\u00e9 a tecniche moderne. Il principale riferimento che la comunit\u00e0 astrologica segue nell'approccio all'astrologia mondiale \u00e8 quello di Andr\u00e9 Barbault celebre per i suoi indici ciclici planetari astrologici."}
{"id": "1628693", "revid": "231305", "url": "https://it.wikipedia.org/wiki?curid=1628693", "title": "Dance of the Vampires", "text": ""}
{"id": "1628696", "revid": "1305772", "url": "https://it.wikipedia.org/wiki?curid=1628696", "title": "Death Rally", "text": "Death Rally \u00e8 un simulatore di guida e combattimento di stampo arcade, con visuale dall'alto a scorrimento multidirezionale. \u00c8 stato sviluppato nel 1996 dalla software house finlandese Remedy Entertainment, e pubblicato per sistemi MS-DOS da Apogee Software. \u00c8 stato dichiarato freeware dalla stessa Remedy nell'ottobre 2009. Conversioni fedeli all'originale uscirono successivamente per Windows e macOS, mentre conversioni modernizzate con grafica 3D uscirono nel 2011-2012 per Android, iOS e Windows.\nNel 2017 il Museo Finlandese dei Giochi (\"Suomen pelimuseo\", dedicato anche a giochi non elettronici) lo annover\u00f2 tra i suoi primi 100 classici giochi finlandesi.\nModalit\u00e0 di gioco.\nScopo del gioco \u00e8 quello di vincere pi\u00f9 gare possibile, per arrivare alla gara finale contro l'avversario pi\u00f9 forte, \"The Adversary\". Si parte utilizzando una vettura poco potente e con una bassa somma di denaro; vincendo delle gare contro avversari gestiti dalla CPU, o da altri giocatori in rete, si guadagnano cifre sempre pi\u00f9 consistenti, che possono essere investite in parti di ricambio per migliorare le prestazioni della propria auto (oppure per acquistarne una nuova) o in mezzi da combattimento come mine, mitragliatori e punte sul paraurti (solo se selezionati durante la creazione del profilo). Ognuna delle vetture che partecipano a ogni gara, quattro nella versione originale, ha una barra dei danni che diminuisce man mano che subisce colpi; se la si esaurisce, l'auto va in fiamme ed \u00e8 eliminata dalla gara. Al termine della gara i danni si possono riparare spendendo denaro, sia in caso di danneggiamento parziale sia di eliminazione."}
{"id": "1628698", "revid": "125044744", "url": "https://it.wikipedia.org/wiki?curid=1628698", "title": "Adam Ant", "text": "Biografia.\nGli esordi.\nAnt nasce a Marylebone, un quartiere di Westminster (Londra), il 3 novembre del 1954, figlio unico di Leslie Goddard, uno chauffeur, e di Betty Kathleen Smith, una ricamatrice alle dipendenze dello stilista Norman Hartnell. Il nonno materno di Ant, Walter Albany Smith, era di etnia romanichals. Fece inizialmente parte della band Bazooka Joe, poi fond\u00f2 i B-Sides, il suo primo gruppo punk, con Andy Warren e Lester Square. Nel maggio del 1977 i B-Sides si ribattezzarono Ants e nel luglio seguente la band partecip\u00f2 al film \"Jubilee\" del regista Derek Jarman; nella colonna sonora del film vennero inclusi due brani degli Ants pi\u00f9 un terzo in cui Adam duettava con Toyah Willcox. Nel 1978, dopo aver registrato due \"session\" dal vivo per la BBC, gli Ants firmano per la Decca ed effettuano il primo tour europeo. Nel 1979 esce il singolo \"Young Parisians\", seguito da un'ulteriore \"session\" radiofonica e con la Do It diedero alle stampe un secondo singolo \"Zerox\"; a fine anno uscir\u00e0 il loro primo album: \"Dirk Wears White Sox\". Malcolm McLaren (la \"mente\" dietro il successo dei Sex Pistols), invitato dallo stesso Ant a ricoprire il ruolo di loro manager nella speranza che li aiutasse proprio a sfondare, convinse i musicisti a congedare Adam dal gruppo, sostituendolo inizialmente a sua insaputa con Annabella Lewin, una giovanissima lavandaia che Malcolm sent\u00ec cantare lungo le sponde di un fiume, ed a modificare il nome del gruppo in Bow Wow Wow.\nIl successo con gli Ants.\nL'incontro con Marco Pirroni, gi\u00e0 chitarrista dei Models, convinse Adam a ricostruire gli Ants.\nCon la nuova band, un \"look\" piratesco e un sound innovativo e potente (la doppia batteria forniva un ritmo ossessivo che verr\u00e0 definito \"Burundi Rock\"), Adam &amp; The Ants nel novembre 1980 lanciarono l'album \"Kings Of The Wild Frontier\" che raggiunse il primo posto nella classifica britannica.\nNell'ottobre 1981 seguir\u00e0 l'album \"Prince Charming\" ed anch'esso avr\u00e0 ugual riscontro in classifica.\nI singoli estratti da questi due album conquisteranno la critica, verranno trasmessi nelle radio e discoteche in tutto il mondo.\nAl culmine della popolarit\u00e0, Adam e il suo \"look\" stravagante vennero imitati da molti artisti (in Italia Loredana Bert\u00e8 si present\u00f2 al Disco per l'Estate di Saint Vincent con una giacca ricamata come la sua), ma il leader inaspettatamente sciolse gli Ants nel 1982, tenendo con s\u00e9 il solo Pirroni.\nLa carriera solista.\nIntrapresa la carriera solista, incise il singolo \"Goody Two Shoes\", brano tipicamente rockabilly, forse il pezzo pi\u00f9 popolare di Adam. Il singolo venne pubblicato sia sotto il nome solista sia sotto il nome di Adam &amp; The Ants. Incise quindi l'album \"Friend Or Foe,\" il quale contiene alcuni brani ancora tipicamente new wave che risentivano dell'influenza degli Ants, ma altri erano ormai orientati ad uno stile pi\u00f9 pop.\nCon il secondo album \"Strip\" la svolta verso il pop fu ancora pi\u00f9 netta; l'album vedeva la collaborazione di Phil Collins e nel videoclip relativo compariva un'attrice la cui identit\u00e0 \u00e8 stata pi\u00f9 volte ed erroneamente attribuita ad Agnetha F\u00e4ltskog, una delle due cantanti degli ABBA. Fu comunque un album apprezzato. Nel 1985 pubblic\u00f2 l'album \"Vive Le Rock\" e con il brano omonimo partecip\u00f2 al Live Aid, manifestazione canora a scopo benefico.\nQuando Giorgio Moroder, guru della discomusic, realizz\u00f2 la colonna sonora della riedizione del film di Fritz Lang \"Metropolis\", oltre al cantante Freddie Mercury volle includere anche Adam con il brano \"What's Go In On\". Con il batterista dei Police, il talentuoso Stewart Copeland, Adam registra il singolo \"Out Of Bounds,\" incluso nella medesima colonna sonora. Nel 1986, con un altro colpo ad effetto, Adam inizia a dedicarsi alla carriera cinematografica con il visionario film Nomads, esordio registico di John McTiernan.\nTorner\u00e0 in sala d'incisione per l'album \"Manners and Physique\", che non ottiene il successo previsto. Esso arriver\u00e0 soltanto 19\u00ba nella classifica britannica, costringendo l'artista a una seconda pausa. Con il successivo album \"Wonderful\" uscito ben cinque anni dopo, ovvero nel 1995, Adam deve fare i conti con eccessive stroncature della critica. \"Wonderful\" viene dai pi\u00f9 riscoperto ed apprezzato negli anni a seguire, durante il silenzio creativo dovuto alla malattia.\nLa carriera cinematografica.\nAdam Ant comparve in pi\u00f9 di venti pellicole per il cinema e la televisione inglese ed ha scritto inoltre due libri, tra cui la sua autobiografia \"Stand &amp; Deliver\" (dal titolo di una delle pi\u00f9 note canzoni del gruppo).\nLa sua carriera \u00e8 stata poi interrotta da una malattia mentale (disturbo bipolare)."}
{"id": "1628702", "revid": "827882", "url": "https://it.wikipedia.org/wiki?curid=1628702", "title": "It's Alright (Ricky Martin)", "text": "It's Alright \u00e8 il terzo singolo ad essere estratto da \"Life\", decimo album del cantante portoricano Ricky Martin, e vede la collaborazione ai vocalizzi del cantante francese M. Pokora.\nIl brano, incluso anche nell'album \"Player\" di M.Pokora, \u00e8 stato scritto da Danny L\u00f3pez, George Pajon Jr., S. Lamilla e Javier Garc\u00eda.\nIl video, che mostra i due cantanti a New York e Porto Rico, \u00e8 stato girato da Simon Brand, con la fotografia di Maz Makhani, ed \u00e8 stato prodotto da Betinna Abascal, Robert Feliciano e Robert Perkins. Nel video compare anche la modella portoricana Joan Smalls."}
{"id": "1628711", "revid": "1776051", "url": "https://it.wikipedia.org/wiki?curid=1628711", "title": "Neal Kay", "text": "Verso la fine degli anni settanta era proprietario di un rock club chiamato \"Neal Kay's Heavy Metal Soundhouse\", la cui sede originale era nel retro del pub londinese \"Prince of Wales\", a Kingsbury. In questo club Kay trasmetteva musica rock ed ospitava giovani band ansiose di esibirsi in pubblico; inoltre concedeva l'utilizzo del suo studio di registrazione agli Spaceward Studios di Cambridge a questi gruppi perch\u00e9 potessero incidere i loro demo. Tra queste band c'erano i Praying Mantis e gli allora praticamente sconosciuti Iron Maiden, che guadagnarono un'enorme popolarit\u00e0 grazie alle registrazioni fatte in questo studio e furono cos\u00ec in grado di firmare il loro primo contratto discografico. Diversi altri gruppi musicali furono in grado di lanciarsi sulla scena musicale nazionale grazie all'aiuto di Kay.\nKay raccolse molti di questi demo in un album chiamato \"Metal for Muthas\", di cui vennero pubblicate diverse versioni che divennero un vero e proprio tesoro per i collezionisti del genere. Si occup\u00f2 anche di promuovere concerti e tour nel campo dell'heavy metal, e fu uno strenuo sostenitore della band statunitense Riot. Diede anche il suo supporto ai Venture, aiutandoli a gestire ed organizzare il loro primo concerto, ma le sue previsioni si rivelarono fallimentari: la band infatti si sciolse dopo un solo spettacolo al \"Marquee Club\" di Londra. Kay si dedic\u00f2 dunque ad altri progetti e sostenne molte altre band nel corso degli anni ottanta e novanta.\nNei molti spettacoli della \"Soundhouse\", Kay cerc\u00f2 di unire sia i fan del pi\u00f9 leggero melodic rock (Styx, Kansas, Boston ecc.), sia gli amanti del pi\u00f9 aggressivo heavy metal (AC/DC, Black Sabbath, Mot\u00f6rhead). Nonostante le occasionali critiche per il suo rifiuto di suonare certe canzoni in base ai suoi gusti personali (i Kiss per esempio vennero raramente trasmessi alla Soundhouse), Kay aveva veramente un dono per riconoscere all'istante la musica rock di qualit\u00e0.\nPoich\u00e9 soltanto recentemente Kay ha cominciato ad occuparsi di diffusione radio-televisiva, il suo nome \u00e8 praticamente sconosciuto al di fuori dei circoli rock. La \"Soundhouse\", comunque, continua ad essere un forte punto di riferimento per i fan del genere.\nRecentemente, Neal Kay \u00e8 riemerso sulla scena live nazionale, apparendo ogni ultimo sabato del mese alle 18 sulla stazione radio live in rete \"Total Rock\"; costante \u00e8 inoltre la sua partecipazione ad uno show annuale al \"Bandwagon\" ed alla \"Soundhouse\"."}
{"id": "1628712", "revid": "1033441", "url": "https://it.wikipedia.org/wiki?curid=1628712", "title": "Antoinismo", "text": "L'antoinismo \u00e8 un nuovo movimento religioso di derivazione cristiana e spiritista, fondato nel 1910 dal belga Louis Antoine, chiamato \"Il Padre\" (1846-1912).\nQuesto movimento religioso \u00e8 caratterizzato da una struttura decentrata, la semplicit\u00e0 dei suoi riti, la sua discrezione e la tolleranza verso le altre religioni.\nStoria.\nLouis Antoine, che \u00e8 stato cresciuto in una famiglia cattolica, ha lavorato come minatore in una miniera di carbone nella sua giovinezza, poi come operaio siderurgico prima del servizio militare nel 1866. Dopo il matrimonio con Catherine nel 1873, hanno pi\u00f9 volte modificato il loro luogo di residenza per motivi professionali. Profondamente impressionato dai lavori di Allan Kardec e di Jakob Lorber, ha creato un gruppo spirituale chiamato \"I viticoltori del Signore\" (Les Vignerons du Seigneur) organizzato nel 1890. Il 23 aprile del 1893, la morte di suo figlio gli ha fatto perdere definitivamente la fede nel cattolicesimo. Nel 1896, ha spiegato la sua nuova visione spiritualista in un libro e in seguito ha dichiarato che aveva il dono della guarigione. Louis Antoine ha pubblicato nel 1896 un libro intitolato \"Piccolo Catechismo Spiritista\" (\"Petit Cat\u00e9chisme Spirite\") per spiegare i suoi punti di vista dottrinali. Poi ha scoperto i doni di guarigione e nel 1900 ha ricevuto molti malati per guarire e da allora in poi era conosciuto come il guaritore di Jemeppe-sur-Meuse. Ha distribuito rimedi tratti dallo spiritismo e ha sostenuto vigorosamente come cura anche il vegetarianismo, cos\u00ec come la temperanza e di evitare cibi grassi. Nel 1900, il procuratore di Liegi ha chiesto a due medici di indagare sulle attivit\u00e0 curative di Antoine. Hanno notato la sua \"sincerit\u00e0 assoluta\", ma hanno anche affermato che le sue attivit\u00e0 potrebbe essere \"un pericolo per la salute pubblica\" e per questo motivo \u00e8 stato poi condannato nel 1901 a una multa di 60 franchi e sospeso definitivamente dall'esercizio della professione medica. Ha pubblicato un annuncio sulla rivista spiritualista \"le Messager\", in cerca di medici che si associassero con lui, ma il tentativo non \u00e8 stato soddisfatto con successo.\nConosciuto da allora come un guaritore, Louis Antoine ha raccolto molti seguaci, soprattutto tra i delusi con il cattolicesimo o la medicina. Nel 1906, dopo lo spiritismo, egli ha iniziato una vera e propria nuova religione, poi ha pubblicato tre libri che descrivono la sua dottrina e ha istituito a Jemeppe-sur-Meuse che \u00e8 una sezione della citt\u00e0 belga di Seraing il primo grande tempio antonista nella Provincia di Liegi, in Vallonia, che diventer\u00e0 la sede ufficiale ed il centro mondiale e morale dell'antoinismo.\nDopo la sua morte nel 1912, Catherine ha assicurato la continuit\u00e0 della religione, promuovendo un culto della persona centralizzato intorno alla figura del marito e la promozione di norme supplementari per l'organizzazione. Quando mor\u00ec nel 1940, hanno avuto luogo alcune differenze rituali tra i templi belgi e francesi, fra un \"rito di M\u00e8re\" (maggioritario in Francia, e con qualche propaggine in Belgio), che continua alcune innovazioni rituali introdotte dalla moglie del fondatore dopo la morte di quest'ultimo (in particolare l'uso di ritratti di Antoine e di sua moglie), e il pi\u00f9 austero rito belga delle origini.\nDottrina.\nPer gli antoinisti, il male viene dalla mancanza di fede e dall'eccessiva fiducia nella scienza. Bisogna ritornare alla fede che d\u00e0 il potere di guarire, tralasciando la scienza naturalistica. Negli opuscoli diffusi dagli antoinisti, si avverte che \u00abil Culto non va sul terreno della scienza, ed in particolare non compie diagnosi, non consiglia n\u00e9 sconsiglia medicine e operazioni chirurgiche, non fa imposizioni di mani n\u00e9 predizioni del futuro\u00bb.\nIl fondatore Louis Antoine fu condannato nel 1901 per esercizio illegale della professione medica. Pi\u00f9 cautamente i suoi discepoli di oggi non parlano di vera e propria cura anche se la cerimonia del culto (\"operazione\") si svolge, nel tempio, quattro volte la settimana, e si compone di tre momenti: guarigione collettiva, letture, guarigione individuale dietro un paravento, dove l'operatore riversa ancora fluido sul malato. Gli antoinisti parlano di \"guarigione spiritica\", non per nulla il nuovo movimento religioso sorse nel periodo di grande diffusione dello spiritismo. Le idee religiose orientali si diffusero in Occidente proprio con la dottrina dello spiritismo che Allan Kardec, e poi anche Jakob Lorber, avevano appreso dai disincarnati. Gli spiritisti e gli antoinisti avevano e hanno questi princ\u00ecpi base: esistenza di Dio, somma sapienza e bont\u00e0; Immortalit\u00e0 dell'anima; gli spiriti hanno gradi diversi di evoluzione, sono ignoranti, ma perfettibili; anche se le bestie hanno un'anima che arriver\u00e0 a reincarnarsi in un uomo, tutti gli spiriti seguono questa legge di reincarnazione; l'incarnazione \u00e8 una prova per lo spirito, non il suo stato naturale; si possono vivere molte vite, che si dimenticano, ma ritornano alla memoria quando si \u00e8 in stato spiritico; raggiunta la perfezione cessa la reincarnazione.\nLegge suprema \u00e8 quella del Karma per la quale ci si reincarna secondo le opere compiute. Tutti i corpi celesti sono abitati da spiriti, in diverso stato di evoluzione. Oltre l'anima (lo \"spirito\", appunto) c'\u00e8 il \"doppio\". Esso \u00e8 un involucro fluidico che assomiglia al corpo e lo accompagna sempre. V'\u00e8 dunque un legame tra corpo, \"doppio\" e anima che rende possibile l'intervento taumaturgico dello spirito sul corpo.\nDiffusione.\nIl gruppo \u00e8 attivo particolarmente in Francia con 31 templi e dal 1913 uno anche nel Principato di Monaco, cos\u00ec come \u00e8 attivo in Belgio, quest'ultimo con la presenza di 32 templi.\nCon un totale di 64 templi e 40 sale di lettura in tutto il mondo, fra cui l'Italia con le sale di lettura di Milano e di Postua in provincia di Vercelli, e tra i 10.000 ed i 20.000 membri complessivamente, \u00e8 l'unica religione con sede in Belgio, a Jemeppe-sur-Meuse, la cui notoriet\u00e0 e il successo ha superato i confini del paese."}
{"id": "1628715", "revid": "585241", "url": "https://it.wikipedia.org/wiki?curid=1628715", "title": "Cervellatine", "text": "Le cervellatine sono una variet\u00e0 di salsiccia di suina non stagionata tipica del napoletano e della Campania.\nLe cervellatine sono pi\u00f9 sottili delle normali salsicce fresche, con un diametro tra 1 e 2 cm, e di lunghezza variabile dai 30 cm fino a circa un metro.\nAlla carne possono essere aggiunti aromi vegetali, principalmente pepe nero macinato.\nCome tradizionalmente per tutte le salsicce napoletane, sono preparate con taglio della carne piuttosto grossolano (\"a ponta 'e curtiello\", in napoletano), e sono avvolte in budello naturale suino.\nSi accompagnano spesso, nella cucina tradizionale napoletana, con friarielli o patatine fritte tagliate a cubetti."}
{"id": "1628722", "revid": "1305772", "url": "https://it.wikipedia.org/wiki?curid=1628722", "title": "Lil Mama", "text": "La sua carriera \u00e8 iniziata nella seconda met\u00e0 degli anni 2000, raggiungendo un successo enorme con singoli come \"Shawty Get Loose\" e remix ufficiali di hit come \"Girlfriend\" di Avril Lavigne. Dopo il fortunato debutto musicale, l'artista si \u00e8 dedicata molto anche alla televisione lavorando come giudice di talent show, protagonista di reality show e attrice. Nella sua carriera ha pubblicato 2 album ed ha partecipato ad oltre 30 programmi televisivi fra reality show, talent show, film televisivi.\nBiografia e carriera.\nInfanzia e formazione.\nNata in una famiglia molto numerosa i cui i genitori erano rispettivamente una cantante ed un musicista, Natia da bambina ha sofferto la povert\u00e0 anche a causa della malattia di sua madre, un cancro al seno. Ciononostante, fin da bambina Natia ha espresso se stessa scrivendo poesia e musica e ha avuto la possibilit\u00e0 di prendere lezioni di danza classica, hip-hop, jazz e altri stili di danza. Durante l'adolescenza ha iniziato a mostrare interesse per la cultura rap, diventando presto un'abile freestyler. Dopo aver cercato in ogni modo di aiutare economicamente sua madre facendo lavoretti di ogni tipo fin da piccola e vivendo situazioni non belle a causa della povert\u00e0, con un periodo trascorso addirittura come senzatetto, Lil Mama ha visto sua madre morire nel 2007, proprio mentre la sua carriera musicale aveva inizio.\nCarriera musicale.\nNel 2007 Lil Mama viene notata dalla Jive Records, etichetta facente parte di Sony Entertainment, che la mette dunque sotto contratto. Il suo lancio ufficiale avviene nel giugno dello stesso anno, quando quasi in contemporanea vengono pubblicati il remix ufficiale di Girldfriend di Avril Lavigne, in cui Lil Mama \u00e8 presente come featured artist, e il suo singolo di debutto \"Lip Gloss\". Entrambe le canzoni ottengono un successo notevole: il remix di \"Girlfriend\" rilancia un brano che aveva ottenuto gi\u00e0 grandi numeri nei mesi precedenti, e \"Lip Gloss\" porta Lil Mama direttamente nella top 10 della Billboard Hot 100. Lil Mama partecipa anche agli MTV Music Video Awards 2007, e intervistata sul red carpet parla di se stessa come della genesi del rap-pop, oltre a discutere per la prima volta in pubblico delle sue vicissitudini personali.\nDopo aver pubblicato con scarso successo il singolo \"G-Side (Tour Bus)\" nel 2007, Lil Mama ci riprova nel 2008 lanciano il singolo Shawty Get Loose in collaborazione con Chris Brown e T-Pain. Il singolo diventa il suo pi\u00f9 grande successo commerciale, permettendole di pubblicare il suo album di debutto \".\" L'album non riesce tuttavia ad andare oltre la numero 25 della classifica statunitense, ed i successivi singoli \"L.I.F.E, What Is It\" e \"Truly In Love\" non riescono ad entrare nella Billboard Hot 100. Seguono collaborazioni con Vanessa Hudgens (\"Amazed\") e Karina Paslan (\"Baby Baby\"), mentre nel 2009 ha la possibilit\u00e0 di duettare virtualmente con Lisa Lopes nell'album-tributo \"Eye Legacy\". Nel 2009 Lil Mama riceve una forte attenzione mediatica dopo essere salita sul palco degli MTV Video Music Awards nel bel mezzo della performance di Jay-Z e Alicia Keys.\nTra 2010 e 2011, Lil Mama pubblica vari singoli (tra cui una collaborazione con Snoop Dogg) e remix ufficiali di brani, non riuscendo tuttavia ad ottenere risultati rilevanti dal punto di vista commerciale. Ciononostante, l'artista lavora comunque ad un secondo album in studio che avrebbe dovuto intitolarsi \"Voice Of The Young People: I Am That,\" che viene tuttavia cancellato definitivamente nel 2012 in seguito al fallimento della Jive Records ed al conseguente passaggio dell'artista alla RCA Records. Nel 2012 pubblica il mixtape \"Fiya House Mixtape Volume 1 New York Edition\". Nel 2013 si esibisce durante gli American Music Awards in un tributo a Lisa Lopes insieme alle componenti originali della band TLC.\nNel 2015 Lil Mama ritorna in scena con il singolo \"Sausage\", che riesce a diventare virale sulla piattaforma Vine. Successivamente pubblica il suo secondo album \"Take Me Back\" in maniera indipendente, rendendolo tuttavia disponibile soltanto per lo streaming; vengono comunque lanciati diversi singoli per la promozione del progetto. Nel 2016 si esibisce durante l'evento musicale \"Hip-Hop Honors.\" Nel 2018 pubblica il singolo \"Shoe Game\", accompagnato da un videoclip musicale in cui esegue una performance di danza: non accadeva dal decennio precedente. Seguono nel 2019 i singoli \"More Love, Woo\" e \"Rollin\".\nRecitazione.\nLa carriera di Lil Mama come attrice inizia nel 2013, quando interpreta Lisa Lopes nel biopic di VH1 \"CrazySexyCool: The TLC Story:\" affiancata da attrici gi\u00e0 navigate quali Keke Palmer e Drew Sidora nei ruoli delle altre due componenti delle TLC, Lil Mama ottiene il plauso di pubblico e critica per questo ruolo e riuscir\u00e0 in tal modo a dare inizio ad una carriera in questo campo. Nel 2017 interpreta l'assassina Falicia Bakey in un biopic prodotto da TV One, \"When Love Kills: The Falicia Bakey Story\". Nel 2019 recita da protagonista nel lfilm indipendente \"All In\", presentato ufficialmente durante l\"'American Black Film Festival.\" Attualmente Lil Mama ha due film in pre-produzione: \"True to The Game 2: Gena's Story\" e \"Petey in the Park: The Misunderstanding.\"\nTelevisione.\nPrima di iniziare a lavorare come attrice, Lil Mama ha gi\u00e0 calcato il piccolo schermo nel ruolo di personaggio televisivo. Nel 2005 fa parte del cast del programma \"The Drop\", un ruolo che le permette di ottenere le attenzioni della Jive ed il contratto discografico che la porter\u00e0 alla fama, tuttavia la sua carriera in questo senso inizier\u00e0 in maniera pi\u00f9 sistematica a partire dal 2008, anno in cui partecipa come giudice al talent show America's Best Dance Crew: un ruolo per il quale sar\u00e0 confermata anche per le edizioni successive fino al 2012, anno della cancellazione del programma. Sempre nel 2008 conduce \"FNMTV Presents: A Miley-Sized Surprise... New Year's Eve 2009,\" mentre nel 2009 appare in numerosi reality show e programmi televisivi di vario tipo tra cui America's Next Top Model. Dopo aver continuato per anni a fare sporadiche apparizioni in talk show e awards show musicali (principalmente BET Awards e Soul Train Music Awards), nel 2017 partecipa al game televisivo \"Hip-Hop Squares.\" Nel 2018 Lil Mama partecipa allo show di MTV The Challenge, mentre tra 2018 e 2019 partecipa a due diverse serie del franchise \"Growing Up Hip-Hop,\" rispettivamente \"Growing Up Hip-Hop Atlanta\" e \"Growing Up Hip-Hop New York.\""}
{"id": "1628726", "revid": "2301", "url": "https://it.wikipedia.org/wiki?curid=1628726", "title": "Cobalamina", "text": "La cobalamina o vitamina B12 venne isolata e caratterizzata a seguito di una serie di ricerche in merito all'anemia perniciosa. Nel 1926 si scopr\u00ec che nel fegato vi \u00e8 un fattore capace di curare tale patologia ed esso venne isolato e cristallizzato nel 1948. La struttura della vitamina B12 venne chiarita nel 1956.\nCaratteristiche chimiche.\nLa vitamina B12 \u00e8 una sostanza di colore rosso, cristallina, igroscopica, fotosensibile e altamente solubile in acqua; \u00e8 formata da un anello corrinico (composto da 4 anelli pirrolici e tre ponti metinici) con al centro un atomo di cobalto coordinato da quattro atomi di azoto. Il cobalto presenta, inoltre, due legami di coordinazione perpendicolari rispetto al piano dell'anello. Il primo di essi si stabilisce con una molecola di 5,6 dimetilbenzimidazolo legata, a sua volta, ad un ribosio 3-fosfato. Il secondo legame si stabilisce con diversi gruppi funzionali (-R) i quali possono essere:\nLe forme metabolicamente attive sono la metil- e la 5'-deossiadenosilcobalamina. La cianocobalamina \u00e8 un artefatto che si forma durante i processi di estrazione in quanto si utilizza la papaina, proteasi che viene attivata dall'aggiunta di CN-. L'idrossicobalamina \u00e8 la forma naturale con cui la vitamina viene di solito assunta.\nNello stomaco, l'ambiente acido e la pepsina staccano la cobalamina dalle proteine a cui si trova associata, per poi legarsi alla cobalofillina (detta anche polipeptide salivare R binder o aptocorrina), una glicoproteina secreta nella saliva. In seguito, nel duodeno, l'azione delle proteasi prodotte dal pancreas determina la separazione fra la cobalofillina e la cobalamina, ci\u00f2 favorito da un ambiente alcalino. Infine la cobalamina si lega al fattore intrinseco, una glicoproteina rilasciata dalle cellule parietali dello stomaco, con la mediazione di un recettore Ca-dipendente e un pH di circa 6,5.\nIl complesso vitamina-fattore intrinseco viene riconosciuto da uno specifico recettore (complesso megalina-cubilina) situato sugli enterociti dell'ileo, il quale li lega e tramite un processo di endocitosi permette il loro trasporto all'interno della cellula. La vescicola cos\u00ec formata raggiunge la parte opposta dell'enterocita e, fondendosi con la membrana basolaterale, libera il tutto all'esterno. Durante questo processo, la cobalamina si stacca dal fattore intrinseco (forse per azione delle vescicole lisosomiali) e una volta all'esterno viene legata da due proteine di trasporto che portano la vitamina ai tessuti: la transcobalamina I e la transcobalamina II. Il complesso che si forma con tali proteine viene riconosciuto da un recettore specifico che permette l'ingresso della vitamina nelle cellule, ancora una volta per endocitosi.\nL'atomo di cobalto (un elemento altrimenti estremamente tossico per l'organismo) nell'idrossicobalamina si trova nello stato di ossidazione +3. Per ottenere la forma attiva, interviene una flavoproteina reduttasi, utilizzante NADH, che riduce il cobalto prima a +2 e poi a +1. Sotto questo stato di ossidazione il cobalto si pu\u00f2 legare al C5 di una molecola di ATP, spiazzandone i tre gruppi fosfato, e dare origine alla 5-deossiadenosilcobalamina.\nSotto forma di deossiadenosilcobalamina, la vitamina B12 interviene in due processi:\nSotto forma di metilcobalamina interviene in questa reazione:\n\u00c8 interessante notare che questa reazione \u00e8 una delle poche in cui vengono in contatto la vitamina B12 e l'acido folico. Se tale reazione non avviene si blocca la trasformazione di metiltetraidrofolato in tetraidrofolato, con conseguente accumulo del primo composto. La diminuzione del tetraidrofolato e del suo derivato metilentetraidrofolato determina un blocco degli enzimi che necessitano di questi due composti. Ci\u00f2 comporta una disfunzione delle vie metaboliche producenti purine e desossitimidina monofosfato.\nPoich\u00e9 le reazioni interessate dalla 5-deossiadenosilcobalamina intervengono nel metabolismo degli acidi grassi si ritiene che un loro blocco possa interessare soprattutto le membrane neuronali e questo spiegherebbe il coinvolgimento neurologico molto frequente in caso di carenza di vitamina B12.\nAvvertenze.\n\"Diagnosi differenziale\": l'anemia megaloblastica indotta dalla carenza di vitamina B12 pu\u00f2 essere causata anche da un deficit di acido folico. Occorre accertare la causa scatenante l'anemia megaloblastica per evitare il rischio di una progressione/irreversibilit\u00e0 dei sintomi neurologici associati alla carenza di vitamina B12, ma non di acido folico (la somministrazione di 0,1\u00a0mg/die di acido folico induce remissione dei sintomi di anemia nei pazienti con deficit di vitamina B12 e, viceversa, 10 \u00b5g/die di vitamina B12 in pazienti con deficit di acido folico). In alcuni casi la supplementazione con dosi elevate di acido folico invece di migliorare i sintomi clinici dell'anemia ha causato un loro peggioramento: negli alimenti e negli integratori la dose di acido folico non dovrebbe eccedere la quantit\u00e0 di \u00b5g/die. Altre cause possibili di macrocitosi (globuli rossi pi\u00f9 grandi del normale, che si ritrovano anche come elemento caratterizzante nell'anemia megaloblastica) comprendono alcolismo, cirrosi epatica, ipotiroidismo, sindromi mielodisplastiche, anemia aplastica, iatrogena (farmaci citotossici antivirali e antineoplastici), gravidanza.\n\"Monitoraggio livelli di vitamina B12\": controllare i livelli sierici di vitamina B12 dopo un mese dall'inizio del trattamento e in caso di ogni variazione, quindi a intervalli di 3-6 mesi. Livelli di vitamina B12 inferiori a 200 pg/ml sono considerati indicativi di un deficit della vitamina. Anche i livelli elevati di omocisteina e di acido metilmalonico possono essere indicativi di ipovitaminosi da vitamina B12. L'omocisteina aumenta in caso di bassi livelli di vitamina B12 (&gt;13 \u00b5mol/l), ma poich\u00e9 risente anche di altri fattori (vitamina B6 e acido folico) \u00e8 un marker poco specifico. L'acido metilmalonico \u00e8 un marker pi\u00f9 specifico perch\u00e9 la sua conversione ad acetilCoA dipende direttamente dalla vitamina B12: in caso di carenza della vitamina i livelli sierici di acido metilmalonico aumentano (&gt;0,4 \u00b5mol/l).\n\"Contraccettivi orali\": le pazienti che fanno uso di contraccettivi orali potrebbero manifestare un abbassamento dei livelli plasmatici di vitamina B12 (278 vs. 429\u00a0pg/ml rispettivamente donne che usano o non usano contraccettivi orali). Nelle donne in buona salute comunque l'uso dei contraccettivi orali non rende necessaria la supplementazione di vitamina B12.\n\"Malattia tiroidea autoimmune (AITD)\": i pazienti con tiroidite autoimmune presentano un rischio aumentato di sviluppare anemia perniciosa (anemia causata da ridotto assorbimento di vitamina B12) rispetto alla popolazione in generale. In uno studio clinico la prevalenza di anemia perniciosa, nei pazienti con bassi livelli di vitamina B12 (\u2264133 pmol/l) e alti livelli di gastrina, \u00e8 risultata pari al 31%.\n\"Anomalie gastriche associate ad anemia perniciosa\": nei pazienti con anemia perniciosa si pu\u00f2 verificare aumento dei livelli di gastrina (16,5% dei casi), riduzione del pepsinogeno I (22% dei casi), acloridia (29% dei casi) e presenza di anticorpi verso le cellule parietali gastriche (23% dei casi). I livelli di gastrina spesso sono elevati (&gt;1.000 pg/ml) per mancato controllo da parte dell'acido cloridrico, la cui produzione nello stomaco risulta ridotta/assente per atrofia gastrica.\n\"Dieta vegana\": le persone che seguono diete vegane con abolizione completa di carne, pesce, uova e latte devono assumere integratori contenenti vitamina B12 o alimenti addizionati (cereali arricchiti con vitamina B12) per evitare di sviluppare una ipovitaminosi. I bambini allattati da donne che seguono una dieta vegana sono particolarmente a rischio di andare incontro a carenza di vitamina B12 entro pochi mesi dalla nascita con conseguenze severe sullo sviluppo fisico e neurologico.\n\"Integratori energetici\": la supplementazione con vitamina B12 non \u00e8 risultata potenziare le performance fisiche in soggetti con adeguato apporto dietetico di vitamina.\nFonti alimentari.\nGli alimenti animali contengono questa vitamina in adeguate quantit\u00e0. In particolare, i cibi che ne contengono di pi\u00f9 sono fegato, molluschi e alcuni tipi di pesce. Per questo motivo per chi sceglie una dieta completamente vegana \u00e8 vivamente consigliabile il ricorso a integratori di vitamina B12, oppure assumere prodotti come il latte di soia, burger e yogurt vegetali (in alcuni di questi prodotti viene scritto sulla confezione se contengono in addizione la B12).\nIn natura la sintesi della vitamina B12 avviene solo per opera di microrganismi (alcuni archei e batteri). I cianobatteri impropriamente detti \"alghe azzurre\" (spirulina, klamath) producono invece analoghi inattivi (pseudo B12), mentre certe alghe acquisiscono vitamina B12 dal rapporto simbiotico con batteri. \nNell'intestino umano esistono batteri sintetizzanti cobalamina. Tali batteri sono situati in zone dove il fattore intrinseco non arriva, per cui l'assorbimento di quest'ultima \u00e8 irrisorio, seppur non nullo.\nCarenza.\nStati di carenza di vitamina B12 si verificano per lo pi\u00f9 a seguito di processi patologici interessanti le cellule parietali dello stomaco o per resezione delle parti di quest'organo che secernono fattore intrinseco (cardias e fondo).\nIl deficit di cobalamina pu\u00f2 avvenire anche per via di patologie croniche a carico dell'intestino, come la malattia di Crohn, e provoca la comparsa di anemia perniciosa, malattia caratterizzata da: anemia megaloblastica e disturbi del sistema nervoso. \u00c8 sempre importante, in questi casi, valutare la concentrazione di cobalamina e acido folico in quanto anche la carenza di quest'ultimo provoca un quadro di anemia megaloblastica per\u00f2 senza interessamento nervoso. L'aggiunta di acido folico in una situazione di anemia perniciosa migliora il quadro anemico ma non ha nessun effetto sui disturbi del sistema nervoso che, anzi, continuano a peggiorare.\n\u00c8 stato visto che l'assunzione di alte quantit\u00e0 di vitamina C (&gt; 1 g) possono, col tempo, generare stati carenziali di cobalamina. Ci\u00f2 avviene in quanto, in alte dosi, la vitamina C, in presenza di ferro, si pu\u00f2 comportare da ossidante e formare radicali liberi che danneggiano la cobalamina e il fattore intrinseco.\nTossicit\u00e0.\nIn caso di elevate dosi di vitamina B12 (sotto forma di cianocobalamina) la quantit\u00e0 in eccesso viene eliminata con le urine, senza provocare effetti tossici da accumulo. Sebbene si ritenesse che l'assunzione di quantit\u00e0 maggiori di 200\u00a0\u00b5g potesse presentare rischi di tossicit\u00e0, nei trial clinici la somministrazione di 400\u00a0\u00b5g per 40 mesi e di \u00a0\u00b5g per 5 anni non \u00e8 stata associata a effetti avversi."}
{"id": "1628727", "revid": "1573940", "url": "https://it.wikipedia.org/wiki?curid=1628727", "title": "Phaner furcifer", "text": "Il valuvi forcifero (Phaner furcifer ()) \u00e8 un lemure appartenente alla famiglia Cheirogaleidae, endemico del Madagascar.\nDescrizione.\n\u00c8 un primate di piccola taglia, lungo da 22 a 28\u00a0cm, per un peso da 300 a 500 g. Possiede una lunga coda (28\u201337\u00a0cm). La pelliccia varia dal grigio-rossastro al grigio-brunastro e presenta una caratteristica striscia scura nella regione dorsale che si divide \"a Y\" in corrispondenza della testa, continuandosi ai lati di entrambi gli occhi.\nBiologia.\nHa abitudini notturne e arboricole.\n\u00c8 un animale solitario e moderatamente territoriale: i territori dei maschi sono pi\u00f9 grandi di quelli delle femmine e non si sovrappongono mai a quelli di altri maschi, mentre i territori delle femmine spesso si sovrappongono fra loro e sono parzialmente o totalmente inclusi nel territorio del maschio. In questo caso, possono nascere coppie stabili, che collaborano nella caccia e nella difesa del territorio.\nSoddisfa la gran parte del suo fabbisogno alimentare nutrendosi di linfa e resine vegetali, che estrae dai fusti delle piante con l'aiuto del pettine dentale; integra la sua dieta con insetti e larve, eventualmente anche con piccoli vertebrati. Ha fama di grande razziatore di nidi ed anche (ma si tratta probabilmente di leggende locali, non confermate scientificamente) di animale goloso di miele, in quanto spesso elegge a proprio nido un tronco cavo dov'\u00e8 presente un alveare.\nPossiede una vasta gamma di emissioni vocali, fra cui rantoli, urla e ringhi, cui ricorre in particolare quando si sente minacciato.\nDistribuzione e habitat.\nLa presenza di questa specie \u00e8 limitata alla penisola di Masoala, nel Madagascar nord-orientale.\nIl suo habitat naturale \u00e8 rappresentato dalla foresta pluviale costiera.\nTassonomia.\nIn passato \"P. electromontis\", \"P. pallescens\" e \"P.parienti\" venivano considerate sottospecie di \"P. furcifer\" ma in atto godono dello \"status\" di specie a s\u00e9 stanti.\nConservazione.\nLa \"IUCN red list\" considera questa specie a basso rischio di estinzione.\nParte del suo areale ricade all'interno del Parco nazionale di Masoala."}
{"id": "1628728", "revid": "108947317", "url": "https://it.wikipedia.org/wiki?curid=1628728", "title": "Felice Bertola", "text": "\u00c8 il pallonista pi\u00f9 vincente nella storia della pallapugno professionale, quindi diversi esperti lo considerano il pi\u00f9 forte giocatore di sempre. Bertola nacque in un paese situato in una zona dove notevole \u00e8 la tradizione atletica della pallapugno, quindi si dedic\u00f2 a questa disciplina fin dall'et\u00e0 infantile. L'atleta vinse i titoli italiani in diverse squadre dal 1963 al 1967 poi dal 1969 al 1972 ancora nel 1975 poi dal 1977 al 1979 ancora nel 1984 e 1986.\nBertola \u00e8 sempre chiamato \"il campionissimo\" da molti appassionati e, dopo le sue tante vittorie, ha messo la sua esperienza a disposizione della Federazione di Pallapugno impegnandosi in organizzazioni di eventi e competizioni pallonistiche. Nel 2006 fu tedoforo trasportando la fiamma olimpica per i XX Giochi olimpici invernali di Torino."}
{"id": "1628734", "revid": "1310927", "url": "https://it.wikipedia.org/wiki?curid=1628734", "title": "Moadon Kaduregel Bnei Yehuda Tel Aviv", "text": "Il Moadon Kaduregel Bnei Yehuda Tel Aviv (), noto semplicemente come Bnei Yehuda, \u00e8 una societ\u00e0 calcistica israeliana con sede nella citt\u00e0 di Tel Aviv, militante nella Ligat ha'Al, la prima serie del campionato israeliano di calcio.\nDisputa le partite interne allo Stadio Bloomfield di Tel Aviv.\nStoria.\nFondato nel 1936, il club (il cui nome significa letteralmente \"Figli di Giuda\") raggiunge la promozione in prima divisione nel 1959 e da quel momento ha qui passato la maggior parte della sua storia. Messo un po' in ombra dai due maggiori club di Tel Aviv (il Maccabi e l'Hapoel), il Bnei Yehuda conquista il suo primo successo, la Coppa di Stato, nel 1968, replicandosi nel 1980 sotto la guida del futuro ct. della nazionale israeliana Shlomo Sharf. Nella stagione 1989-90 giunge il primo titolo nazionale: guidato in panchina dalle vecchie glorie del calcio israeliano Giora Spiegel e Rami Levi e trascinato dal capitano Moshe Sinai, il Bnei Yehuda vince il campionato staccando di 4 punti l'Hapoel Petah Tikva. Gli anni novanta confermano il buon momento del club, che nel frattempo si arricchisce di calciatori del calibro di Alon Mizrahi, Haim Revivo e l'ucraino Nikolai Kodritzki. Nel 1992 giunge anche la prima Toto Cup.\nGli anni d'oro si interrompono bruscamente nel 1994, quando un incidente stradale strappa la vita a Kodritzki, mentre - ironia della sorte - tornava da un'amichevole tra la nazionale ucraina e quella israeliana.\nNel 1997 il Bnei Yehuda si aggiudica nuovamente la Toto Cup, ma i fasti del passato paiono ormai lontani. Al termine della stagione 2000-01 giunge pure la retrocessione in seconda divisione, anche se prontamente riscattata l'anno seguente.\nOrganico.\nRosa 2020-2021.\n\"Aggiornata al 6 agosto 2020.\""}
{"id": "1628735", "revid": "1543377", "url": "https://it.wikipedia.org/wiki?curid=1628735", "title": "Matter (romanzo)", "text": "Matter \u00e8 un romanzo di fantascienza di Iain Banks pubblicato il 25 gennaio 2008 ed appartenente al \"Ciclo della Cultura\". \u00c8 inedito in italiano.\nIdeazione.\nDa un'intervista con il quotidiano \"The Guardian\" allo Hay Literary Festival del 25 maggio 2007:\nAnche il titolo provvisorio del precedente romanzo di Banks, \"The Steep Approach to Garbadale\", era \"Matter\".\nTemi.\nOltre ad un certo numero di altri temi, questo libro si occupa soprattutto del concetto di 'mentoring' galattico delle razze minori presenti nell'universo di Banks. Tema gi\u00e0 affrontato in altri libri del ciclo ma non in maniera cos\u00ec esplicita come in quest'ultimo romanzo. Nel libro, ad esempio, la specie dei Sarl, ad un livello tecnologico pre-industriale, \u00e8 guidata dalla specie pi\u00f9 avanzata degli Oct che fa loro da mentore, a sua volta sotto la guida dei Nariscene, a loro volta sotto la supervisione dei Morthanveld, una specie praticamente equivalente per potenza e sofisticazione alla Cultura stessa. Regole flessibili ma relativamente forti legano tutte queste relazioni, con lo scopo di permettere alle specie meno evolute di evolvere, sia a livello tecnologico che culturale, e per prevenire la loro scomparsa una volta venuti a conoscenza dei poteri delle civilt\u00e0 diversi ordini di grandezza superiori a loro.\nTrama.\nIl libro segue le vicende di tre membri della famiglia reale dei Sarl, una razza umanoide stanziata sull'ottavo livello del mondoscudo di Sursamen. Il mondoscudo \u00e8 un antico pianeta artificiale con molteplici livelli sotterranei abitati da un gran numero di specie differenti - protette e guidate da specie pi\u00f9 evolute, a loro volta guidate e osservate da altre specie pi\u00f9 avanzate, denominate l'Optimae (di cui anche la Cultura fa parte, nonostante Sursamen non sia direttamente sotto la sua sfera d'influenza). Ferbin, l'erede al trono della dinastia Sarl, \u00e8 stato costretto ad abbandonare il suo livello natale sul mondoscudo in seguito all'assassinio di re Hausk, suo padre, ad opera di tyl Loesp, il secondo in comando, un atto di cui fu direttamente testimone in segreto. Oramen, suo fratello, alla presa con gli studi, \u00e8 ignaro della slealt\u00e0 - credendo pienamente a tyl Loesp, e in seguito alla scomparsa di Ferbin permette a tyl Loesp di assumere momentaneamente il ruolo di reggente al suo posto finch\u00e9 non raggiunger\u00e0 l'et\u00e0 giusta.\nGli Oct, la specie mentore dei Sarl, nel frattempo sono occupati nell'organizzare l'insediamento del nono livello di Surseman, usando i Sarl come loro pedine. Diviene sempre pi\u00f9 evidente che stanno cercando qualcosa nascosto nella Citt\u00e0 Senzanome, una metropoli ricoperta da eoni di strati di sedimenti recentemente portata alla luce dalla Hyeng-zhar, un'enorme cascata d'acqua del nono livello. \nAltrove, Djan Seriy Anaplian, un'altra figlia di re Hausk, che molti anni prima dell'assassinio di suo padre lasci\u00f2 Sursamen per divenire un membro della Cultura, e di Circostanze Speciali, decide di ritornare su Sursamen, in principio solo per portare rispetto al suo padre morto. Sulla via del ritorno, si riunisce con il fuggitivo Ferbin e il suo fedele (ma sempre pi\u00f9 occupato) servo Choubris Holse, e scopre non solo che suo padre \u00e8 stato ucciso, ma anche che gli Oct stanno pianificando qualcosa di misterioso su Sursamen. Circostanze Speciali le chiede di investigare."}
{"id": "1628736", "revid": "52076", "url": "https://it.wikipedia.org/wiki?curid=1628736", "title": "Vienna International Centre", "text": ""}
{"id": "1628739", "revid": "125704099", "url": "https://it.wikipedia.org/wiki?curid=1628739", "title": "Ettore Boezio", "text": "Biografia.\nDopo aver frequentato le scuole nella sua citt\u00e0 natale, si trasfer\u00ec a Parigi per frequentarvi l'universit\u00e0: qui conobbe Erasmo da Rotterdam con cui intess\u00e9 una profonda amicizia mentre entrambi frequentavano l'austero \"Coll\u00e8ge de Montaigu\". Divenne in seguito segretario del rettore del collegio, Jan Standonck e nel 1497 professore di filosofia all'universit\u00e0.\nNel 1500 fu indotto a lasciare Parigi da una generosa offerta finanziaria per assumere la carica di rettore della nuova Universit\u00e0 di Aberdeen, creata per ordine di Giacomo IV di Scozia, da William Elphinstone, vescovo di Aberdeen, sotto la garanzia di una bolla papale emanata da papa Alessandro IV.\nDa quel momento in poi, lavor\u00f2 a stretto contatto con Elphinstone per organizzare la nuova universit\u00e0. Entro il 1505 incominciarono a tenersi regolari lezioni. La struttura era modellata sulle universit\u00e0 di Parigi e di Orl\u00e9ans. Oltre ad esserne il primo rettore Boece vi tenne lezioni di medicina e teologia.\nScrisse e pubblic\u00f2 due libri, entrambi in latino, uno biografico e uno storiografico. Nel 1522 pubblic\u00f2 le \"Vitae Episcoporum Murthlacensium et Aberdonensium\" e nel 1527 la \"Historia Gentis Scotorum\", pubblicata in occasione della dell'ascesa al trono di Giacomo V di Scozia e il pi\u00f9 famoso dei suoi scritti: fu, infatti, la seconda opera storiografica dotta a essere stata scritta riguardo alla storia del popolo scozzese.\nAlla fine del 1534 Boece divenne rettore di Fyvie. Mor\u00ec ad Aberdeen due anni dopo all'et\u00e0 di 71 anni.\n\"Historia Gentis Scotorum\".\nSecondo i moderni standard storiografici la \"Historia Gentis Scotorum\" \u00e8 troppo patriottica e presenta alcune inaccuratezze, ma al tempo fu accolta come un successo, sia in Europa, sia in Scozia. Fu tradotta dal latino in francese, in scozzese (1536 da John Bellenden) e in inglese (da Raphael Holinshed). L'unico precedente era stato il lavoro di John Mair la pi\u00f9 antica opera in prosa scritta in scozzese arrivata fino ai nostri giorni. Il resoconto storico della vita di MacBeth di Scozia \u00e8 apertamente in favore degli Stuart, antenati del re protettore di Boece, Giacomo IV, e diffama ampiamente il vero MacBeth.\nPoco dopo il 1530 lo studioso Giovanni Ferrerio, assunto dall'abate Robert Reid del monastero di Kinloss, scrisse una continuazione dell'opera di Boece estendendola fino alla fine del regno di Giacomo III."}
{"id": "1628740", "revid": "1522738", "url": "https://it.wikipedia.org/wiki?curid=1628740", "title": "Princess (rivista)", "text": " \u00e8 una rivista giapponese di manga \"sh\u014djo\" pubblicata da Akita Shoten ogni 6 del mese. Le serie al suo interno sono principalmente pensate per un pubblico di ragazze adolescenti, ed infatti la \"LaLa\", la \"Bessatsu Margaret\" e la \"Betsucomi\" sono le principali concorrenti nelle vendite.\nLa rivista sorella \u00e8 , che si \u00e8 separata dalla \"Princess\" a partire dal 1979. \"Princess Gold\" \u00e8 pubblicata 9 volte l'anno."}
{"id": "1628741", "revid": "173469", "url": "https://it.wikipedia.org/wiki?curid=1628741", "title": "James Douglas 4\u00b0 Signore di Morton", "text": ""}
{"id": "1628743", "revid": "1456895", "url": "https://it.wikipedia.org/wiki?curid=1628743", "title": "Trinity (personaggio)", "text": "Trinity \u00e8 la protagonista femminile della serie di \"Matrix\". Appare inoltre in \"\" e in due episodi di \"Animatrix\". Trinity \u00e8 interpretata da Carrie-Anne Moss.\nStoria.\nTrinity \u00e8 uno dei molti membri della resistenza, nonch\u00e9 ufficiale di primo grado della Nabucodonosor. Prima di essere liberata, era una nota hacker, conosciuta per aver violato il database del Fisco statunitense. Viene liberata da Morpheus lo stesso giorno del suo migliore amico, l'ufficiale della nave Logos, Ghost.\nL'Oracolo le predisse che si sarebbe innamorata dell'Eletto e da allora aiut\u00f2 il suo capitano Morpheus nella ricerca. Trinity fu anche responsabile della resurrezione di Neo quando, vedendolo morto per mano dell'Agente Smith, gli rivel\u00f2 di aver riconosciuto in lui l'Eletto. Grazie a lei, Neo ritorn\u00f2 in vita, con la consapevolezza di essere il predestinato a liberare la razza umana. Da allora nacque una profonda relazione con Neo, del quale divenne una sorta di \"braccio destro\" e fu sempre pronta a sacrificarsi per lui, come dimostr\u00f2 in \"Matrix Reloaded\", in cui sfugg\u00ec alla morte solo grazie all'intervento di Neo. In Animatrix, Trinity, in compagnia di Neo nell'episodio \"Storia di un Ragazzo\", osserva di nascosto Kid: il ragazzo che compare all'inizio di Matrix Reloaded liberarsi da solo dal sistema senza la pillola rossa, soccorrendolo infine insieme a Neo. Sempre in Animatrix, Trinity in: Detective Story viene presentata una Trinity in una Matrix degli anni 40 dove fa conoscenza di un detective di nome Ash, incaricato di cercarla. Questo episodio, racconta anche, come Trinity, prima di incontrare Neo, abbia cercato di aiutare altri individui che rinnegavano Matrix. Trinity si dimostra anche una donna particolarmente gelosa. Quando Persephone chiede un bacio a Neo in cambio di portarli dal fabbricante di chiavi, lei non esita a puntarle contro la pistola, minacciandola di non toccare il suo amato. \nTrinity muore in \"Matrix Revolutions\" nello schianto della nave Logos, una volta che lei e Neo hanno raggiunto la Citt\u00e0 delle Macchine per parlare con il capo delle macchine. In \"Matrix Resurrections\" si scopre che il corpo \u00e8 stato riparato e reintrodotto nella Matrice, con il nome di \"Tiffany\".\nPoteri ed abilit\u00e0.\nNella realt\u00e0 virtuale Trinity dimostra capacit\u00e0 sovrumane come maggiore forza, maggiori riflessi ed un'incredibile agilit\u00e0. \u00c8 inoltre esperta di arti marziali ed uso delle armi da fuoco. Non \u00e8 comunque in grado di affrontare un Agente."}
{"id": "1628744", "revid": "1906976", "url": "https://it.wikipedia.org/wiki?curid=1628744", "title": "Stemma della Romania", "text": "Lo stemma della Romania (\"Stema Rom\u00e2niei\"), \u00e8 basato sulla versione minore dello stemma del Regno di Romania (utilizzato tra il 1922 e il 1947). Come elemento centrale mostra un'aquila che tiene una croce nel becco, nonch\u00e9 uno scettro ed una spada tra gli artigli. \u00c8 inoltre composto dai tre colori rosso, giallo e blu, che rappresentano quelli della bandiera nazionale.\nStoria.\nL'idea dietro al modello dello stemma della Romania risale al 1859, quando due paesi di lingua rumena, la Valacchia e la Moldavia, si unirono sotto Alexandru Ioan Cuza. In quell'occasione i due simboli araldici, l'aquila dorata e l'uro, furono ufficialmente giustapposti.\nFino al 1866 vi furono molte varianti dello stemma, riguardo al colore dello sfondo e al numero di volte in cui erano rappresentati i due principali elementi. Appunto in quell'anno, dopo che Carlo I fu eletto principe di Romania, lo scudo fu diviso in quarti: nel primo e nel quarto fu dipinta un'aquila dorata, e nel secondo e nel terzo l'uro; sopra allo scudo fu collocato lo stemma della famiglia regnante degli Hohenzollern-Sigmaringen. Dopo la Guerra di indipendenza, lo stemma incluse il simbolo della Dobrugia, due delfini, nel quarto quarto, e quello dell'Oltenia, un leone dorato, nel terzo; sullo scudo fu poi collocata la corona d'acciaio rumena, come simbolo di sovranit\u00e0 ed indipendenza, dopo la Guerra di indipendenza rumena.\nLo stemma rimase immutato fino al 1922, dopo la Prima guerra mondiale, quando la Transilvania fu unita al Regno di Romania. Lo stemma della Transilvania fu allora collocato nel quarto quarto, con il Turul sostituito da un'aquila nera, il terzo quarto raffigur\u00f2 gli stemmi congiunti del Banato e dell'Oltenia (rispettivamente il ponte di Apollodoro di Damasco ed un leone dorato), mentre lo stemma della Dobrugia fu posto in un'inserzione. Lo scudo fu collocato sul petto di un'aquila con la croce e la corona dorata, come simbolo della Latinit\u00e0 dei Rumeni. L'aquila a sua volta fu posta su uno scudo azzurro, sormontato dalla corona d'acciaio. Lo stemma aveva tre versioni: minore, intermedia (con sostegni e motto) e maggiore (lo stemma intermedio su un mantello rosso foderato di armellino).\nDopo il 1948, le autorit\u00e0 comuniste cambiarono sia la bandiera che lo stemma. Quest'ultimo era piuttosto un emblema, fedele al modello comunista: un paesaggio (raffigurante un sole nascente, un trattore e una sonda petrolifera) circondato da covoni di grano legati insieme da una stoffa con i colori della bandiera nazionale. Fino al 1989 vi furono quattro varianti, la prima venendo cambiata poco dopo il 1948 (l'anno della proclamazione della repubblica), poi di nuovo nel 1956 (fu aggiunta una stella rossa) e infine nel 1966, quando la Romania cess\u00f2 di essere una \"Repubblica popolare\" e divenne una \"Repubblica socialista\".\nImmediatamente dopo la Rivoluzione del 1989, sorse l'idea di dare alla Romania uno stemma nuovo, rappresentativo. Infatti, il simbolo stesso della Rivoluzione era la bandiera con un buco al centro da cui era stato tagliato lo stemma comunista.\nLa commissione araldica istituita per progettare un nuovo stemma per la Romania lavor\u00f2 intensamente, sottoponendo al Parlamento due disegni finali che furono poi combinati tra loro. Quel che emerse \u00e8 il precedente disegno, adottato dalle due Camere del Parlamento rumeno nella loro seduta congiunta del 10 settembre 1992 e in vigore fino al 2016.\nNel 2016 il parlamento rumeno ha reintrodotto, attraverso una legge, la corona monarchica del Regno di Romania, tolta dai comunisti dopo la Seconda guerra mondiale, e quello che ne emerge \u00e8 l'attuale disegno.\nDescrizione.\nLo scudo che sovrasta l'aquila \u00e8 diviso in cinque campi, uno per ciascuna provincia storica della Romania con il suo simbolo tradizionale:\nLo stemma della Romania ha come elemento centrale l'aquila dorata che stringe una croce. Tradizionalmente, quest'aquila appare negli stemmi del distretto di Arge\u0219, della citt\u00e0 di Pite\u0219ti e della citt\u00e0 di Curtea de Arge\u0219. Rappresenta il \u201cnido dei Basarabi\u201d, il nucleo intorno al quale fu organizzata la Valacchia.\nL'aquila, essendo il simbolo della Latinit\u00e0 ed un uccello araldico del primo ordine, simboleggia il coraggio, la determinazione, l'ascensione verso grandi altezze, il potere, la magnificenza. Si pu\u00f2 trovare anche nello stemma della Transilvania.\nLo scudo su cui \u00e8 collocata \u00e8 azzurro, simboleggiante il cielo. L'aquila stringe fra i suoi artigli le insegne della sovranit\u00e0: una mazza ed una spada, quest'ultima che ricorda il governante della Moldavia, Stefano il Grande, mentre la mazza ricorda Michele il coraggioso, il primo unificatore dei paesi rumeni. Sul petto dell'uccello vi \u00e8 uno scudo inquartato con i simboli delle province storiche rumene (Valacchia, Moldavia, Transilvania, Banato ed Oltenia) nonch\u00e9 i due delfini che richiamano la costa rumena del Mar Nero.\nNel primo quarto, lo stemma della Valacchia, \u00e8 mostrata su uno sfondo azzurro un'aquila color oro che stringe nel becco una croce dorata ortodossa, accompagnata da un sole dorato a destra e da una luna nuova dorata a sinistra.\nNel secondo quarto, \u00e8 mostrato lo stemma tradizionale della Moldavia, di colore rosso: una testa di uro di colore nero con una stella a cinque punte color oro tra le corna, una rosa pentaloba a destra e una luna crescente a sinistra, entrambe color argento.\nIl terzo quarto evidenzia lo stemma tradizionale del Banato e dell'Oltenia, di colore rosso: sulle onde, si vede un ponte dorato con due aperture ad arco (simboleggiante il ponte sul Danubio dell'imperatore romano Traiano), da cui viene un leone che stringe uno spadone nella zampa anteriore destra.\nIl quarto quarto mostra lo stemma della Transilvania con Maramure\u0219 e Cri\u0219ana: uno scudo diviso da una stretta fascia, di colore rosso; sul capo, su sfondo azzurro, c'\u00e8 un'aquila nera con il becco dorato che esce dalla fascia, accompagnato da un sole dorato a destra e da una luna crescente d'argento a sinistra; sulla base, su sfondo oro, ci sono sette torri merlate, poste su una fila di quattro e un'altra di tre.\nSono inoltre rappresentate le terre adiacenti al Mar Nero, su sfondo azzurro: due delfini affrontati, con la testa verso il basso."}
{"id": "1628745", "revid": "173469", "url": "https://it.wikipedia.org/wiki?curid=1628745", "title": "James Douglas, IV Signore di Morton", "text": ""}
{"id": "1628752", "revid": "767487", "url": "https://it.wikipedia.org/wiki?curid=1628752", "title": "Charm M", "text": "La Charm M era una nave traghetto appartenuta con questo nome alla compagnia di navigazione greca Marlines dal 1995 al 1998. Precedentemente, dal 1992 al 1995, aveva fatto parte della flotta Marlines con il nome \"Viscountess M\", cambiato in seguito al cambio di bandiera da greca a cipriota.\nServizio.\nVarata nel 1967 con il nome di \"Dragon\" per conto della P&amp;O, al momento dell'entrata in servizio sulla rotta Southampton\u2013Le Havre, avvenuta nel luglio dello stesso anno, era il pi\u00f9 grande traghetto in servizio sulla Manica. Nel 1985 fu ceduta insieme alla gemella \"Leopard\" alla rivale Townsend Thoresen. Nel 1986 il traghetto fu rinominato \"Ionic Ferry\", venendo spostato sui collegamenti tra Scozia e Irlanda del Nord e tornando di propriet\u00e0 della P&amp;O nel 1987. Nel 1992 la nave fu acquistata dalla compagnia di navigazione greca Marlines, che aveva gi\u00e0 comprato la gemella sei anni prima.\nA differenza della gemella, che era stata sottoposta ad importanti lavori di ristrutturazione all'ingresso nella flotta della compagnia greca, la \"Ionic Ferry\", rinominata inizialmente \"Viscountess M\", fu interessata da lavori meno estesi, che ne aumentarono la capacit\u00e0 di trasporto passeggeri. Nell'agosto 1993 il traghetto partecip\u00f2 all'evacuazione di circa mille cittadini greci dall'Abcasia, colpita dalla guerra civile. Nel 1994 la nave fu immessa su una rotta tra Ancona, Patrasso e \u00c7e\u015fme (Turchia), sulla quale fu impiegata anche nel 1995, venendo rinominata \"Charm M\" in seguito al passaggio sotto bandiera cipriota nell'agosto dello stesso anno. Nell'agosto 1996 la nave, impegnata sulla stessa rotta, alla quale era stato aggiunto un ulteriore scalo a Candia, fu fermata a Patrasso in seguito ad un controllo durante il quale erano stati riscontrati gravi carenze nella pulizia a bordo, problemi in sala macchine e il mancato funzionamento dei servizi igienici.\nRientrato in servizio, nel 1998 il traghetto fu acquistato dalla compagnia statale georgiana, la GESCO, che la inser\u00ec con il nome di \"Mehmed Abashidze\" su un collegamento tra Venezia e Batumi, porto sul Mar Nero. Nel 2000 la nave fu ceduta alla compagnia greca Access Ferries, prendendo il nome di \"Millennium Express II\" e venendo utilizzata, nella stagione estiva, per collegare Igoumenitsa e Brindisi. Nell'estate 2001 il traghetto fu in servizio tra il porto pugliese e Cesme. Posta in disarmo per l'inverno, il 2 marzo 2002, mentre era in viaggio dal Pireo verso Durazzo per iniziare i collegamenti tra il porto albanese e Bari, la nave fu colpita da un incendio in sala macchine, che fu spento solo quattro giorni pi\u00f9 tardi. \nI danni furono talmente estesi da far dichiarare perdita totale della nave; rimorchiata ad Eleusi, nell'aprile 2003 fu tradotta ad Alia\u011fa per essere demolita."}
{"id": "1628756", "revid": "114084210", "url": "https://it.wikipedia.org/wiki?curid=1628756", "title": "Tecnico di volo", "text": "Il tecnico di volo \u00e8 un membro dell'equipaggio (membro di condotta) di aerei civili e militari, identificato anche come \"CM3\" (\"Crew Member\").\n\u00c8 addetto al controllo e alla gestione di tutti gli impianti di bordo, tra cui il controllo di spinta dei motori, la regolazione della pressurizzazione e del condizionamento, la distribuzione e il trasferimento del carburante e il controllo dell'impianto elettrico. \u00c8 inoltre integrato con i due piloti per la gestione della navigazione, delle radiocomunicazioni, delle procedure normali, anormali e di emergenza.\nNegli aerei di vecchia generazione, con motori a pistoni, era denominato \"motorista di bordo\". \u00c8 presente nell'equipaggio dei seguenti aerei: DC-8, DC-10, Airbus A300, Boeing 707, Boeing 727, Boeing 747-100, Boeing 747-200 e Boeing 747-300.\nSullo Space Shuttle era impiegato con mansioni analoghe."}
{"id": "1628757", "revid": "339392", "url": "https://it.wikipedia.org/wiki?curid=1628757", "title": "Bnei Yehuda Tel Aviv F.C.", "text": ""}
{"id": "1628758", "revid": "1372005", "url": "https://it.wikipedia.org/wiki?curid=1628758", "title": "Know Nothing", "text": "Know Nothing era un movimento xenofobo (\"nativista\") statunitense degli anni cinquanta del secolo XIX. Traeva forza dalle paure popolari che il paese potesse essere sopraffatto dall'immigrazione massiccia dei cattolici irlandesi, ritenuti ostili ai \"valori americani\" e controllati dal papa. Attivo soprattutto a partire dal 1854\u201356, era fortemente contrario all'immigrazione e alla naturalizzazione, ma i suoi esordi ebbero scarso successo. Ebbe pochi leader carismatici e la sua base sociale, composta soprattutto dalla classe media protestante, non aveva una posizione comune sul tema dell'abolizione dello schiavismo; nonostante ci\u00f2, il partito riusc\u00ec a fare eleggere sei governatori, ad avere la maggioranza in nove parlamenti statali e 43 rappresentanti nel Congresso, e nelle elezioni presidenziali del 1856 ebbe il 22% dei voti popolari e otto voti elettorali.\nIl movimento era nato a New York nel 1843 con il nome di \"American Republican Party\". Si diffuse in altri stati con il nome di Native American Party e divenne un partito politico nazionale nel 1845. Nel 1855 assunse il nome di \"American Party\". L'origine del termine \"Know Nothing\" \u00e8 da ricercare nell'organizzazione semisegreta del partito. Quando a un membro fosse stato chiesto delle sue attivit\u00e0, avrebbe dovuto rispondere \"I know nothing\" (non so nulla).\nStoria.\nCause importanti.\nL'immigrazione massiccia di cattolici irlandesi e tedeschi verso gli Stati Uniti nel periodo fra il 1830 e 1860 rese le differenze religiose fra cattolici e protestanti un tema di rilevanza politica. Le tensioni riecheggiavano i conflitti europei fra cattolici e protestanti. Le elezioni furono occasionalmente accompagnate da episodi violenti.\nSebbene i cattolici asserissero di essere politicamente indipendenti dal clero, i protestanti accusavano papa Pio IX di aver posto fine alla Repubblica Romana e di essere un nemico della libert\u00e0, della democrazia e del protestantesimo. Questi rilievi fomentarono teorie cospirative che attribuivano a Pio IX il disegno di soggiogare gli Stati Uniti mediante un'immigrazione continua di cattolici controllati da vescovi irlandesi obbedienti e personalmente selezionati dal Pontefice. Nel 1849, una societ\u00e0 segreta sotto il vincolo del giuramento, l\"'Order of the Star Spangled Banner\", fu fondata da Charles Allen a New York. Costitu\u00ec il nucleo dell'\"American Party\".\nLa paura dell'immigrazione cattolica suscit\u00f2 sfiducia verso il Partito Democratico, che aveva molti cattolici di origini irlandesi tra i suoi membri pi\u00f9 influenti. Gli attivisti si riunirono in gruppi segreti, per far convergere i propri voti verso candidati favorevoli alla loro causa. Nel 1855 il movimento vinse le elezioni in grandi citt\u00e0, da Chicago a Boston, e in Massachusetts ottenne la maggioranza e il governatorato.\nCrescita del movimento.\nNella primavera del 1854 il Know Nothing riusc\u00ec a prevalere in citt\u00e0 come Boston, Salem ed altre citt\u00e0 del New England. Riuscirono anche a conquistare lo Stato del Massachusetts nelle elezioni dello stesso anno, la loro vittoria pi\u00f9 importante. Il candidato dei whig a Filadelfia era l'editore Robert T. Conrad, che presto si rivel\u00f2 come un appartenente al movimento; promise diverse misure repressive come chiudere i saloon la domenica e di impiegare negli uffici pubblici solamente cittadini nati negli Stati Uniti. Conrad riusc\u00ec a vincere grazie ad una valanga di voti a suo favore. A Washington, il candidato del Know-Nothing John T. Towers riusc\u00ec a sconfiggere il sindaco in carica John Walker Maury, portando addirittura alla nascita di un \"Anti-Know-Nothing Party\" formato da democratici, whig e freesoiler. A New York, in una corsa a quattro, il candidato del Know Nothing arriv\u00f2 terzo con il 26% dei consensi. Dopo le elezioni del 1854 rivendicarono un maggior controllo politico negli Stati del Maine, Indiana, Pennsylvania e California, ma gli storici sono dubbiosi su questo punto, anche perch\u00e9 tutti i partiti erano in subbuglio ed i problemi della schiavit\u00f9, del proibizionismo e della minoranza dei nativi americani presero il sopravvento sulle tematiche centrali del movimento. Comunque, sempre nel 1854 riuscirono ad eleggere Stephen Palfrey Webb come sindaco di San Francisco e J. Neely Johnson come governatore della California.\nIl risultato politico delle elezioni fu talmente favorevole al Know Nothing che si costitu\u00ec ufficialmente come partito politico con il nome di American Party, attraendo buona parte degli appartenenti all'appena defunto partito whig ed addirittura qualche democratico (oltre ad un buon numero di proibizionisti). I membri del neonato American Party crebbero moltissimo, dagli iniziali 50.000 a circa un milione di militanti; essi per\u00f2, durante le elezioni presidenziali, potevano votare tranquillamente per i democratici o per i repubblicani; l'appartenenza al partito e la sua linea politica iniziarono a rivelarsi confuse. Nello stesso momento inoltre, il nuovo Partito Repubblicano emerse come forza dominante in alcuni stati del Nord degli Stati Uniti. Pochissimi politici di spicco appoggiarono l'American Party, ed ancora meno furono i politici dell'American Party che ebbero una carriera politica significativa. Le eccezioni pi\u00f9 evidenti furono Schuyler Colfax nell'Indiana e Henry Wilson nel Massachusetts; entrambi diventarono Repubblicani ed entrambi diventarono vicepresidenti.\nSempre nel 1854, a quanto pare, militanti dell'American Party rubarono e distrussero il blocco di granito che papa Pio IX aveva donato per la costruzione del Monumento a Washington; e di quello stesso monumento riuscirono anche a controllare l'impresa di costruzioni per quattro anni. In California, nel 1854, Sam Roberts fond\u00f2 una filiale del Know Nothing a San Francisco, per opporsi agli immigrati cinesi, cileni e irlandesi, molto presenti nella citt\u00e0 ed impiegati nelle vicine miniere d'oro.\nNella primavera del 1855 Levi Boone fu eletto sindaco di Chicago come candidato del Know Nothing; appena eletto licenzi\u00f2 tutti gli immigrati impiegati nell'amministrazione cittadina. Nonostante questa vittoria per\u00f2, il repubblicano Abraham Lincoln riusc\u00ec a bloccare l'ascesa del nuovo American Party. Lo Stato dell'Ohio fu l'unico dove l'American Party guadagn\u00f2 consensi nel 1855; ci\u00f2 fu dovuto anche al clima di tensione nei confronti degli immigrati, soprattutto tedeschi luterani e scozzesi presbiteriani. Nell'Alabama, il Know Nothing era formato da un insieme di ex appartenenti al Whig Party, alcuni democratici delusi e da altri esponenti politici (questi ultimi impegnati a favore di aiuti statali per la costruzione di nuove ferrovie). Nella tumultuosa campagna elettorale del 1855, i Democratici vinsero in Alabama, riuscendo a convincere gli elettori che il movimento locale del Know Nothing non avrebbe protetto la schiavit\u00f9 dagli abolizionisti del nord.\nDeclino.\nIl declino del partito incominci\u00f2 rapidamente al Nord negli anni 1855 e 1856. Nelle elezioni presidenziali del 1856 si divise profondamente sul tema della schiavit\u00f9. Una parte dell'American Party appoggiava i candidati del partito, Millard Fillmore a presidente e Andrew Jackson Donelson a vicepresidente, che ottennero il 23% dei consensi totali e si aggiudic\u00f2 otto \"grandi elettori\" nello Stato del Maryland. La maggior parte degli abolizionisti della schiavit\u00f9 all'interno dell'American Party si schier\u00f2 con il Partito Repubblicano, soprattutto dopo il caso Dred Scott contro Sandford. L'ala \"schiavista\" dell'American Party rimase comunque forte a livello locale e statale in alcuni stati del Sud, ma dalle elezioni presidenziali del 1860 l'American Party perse definitivamente la sua forza politica.\nAlcuni storici ritengono che il Know Nothing fosse fondamentalmente differente nel Sud, dove era ispirato meno dal nativismo o dall'anticattolicismo rispetto al Nord, e pi\u00f9 dall'unionismo conservatore.\nUso del termine Know Nothing.\nIl termine \"Know Nothing\" ha avuto pi\u00f9 fortuna del partito. Alla fine del XIX secolo i democratici bollavano i repubblicani come \"Know Nothing\" per ottenere il voto cattolico. A partire dall'inizio del XX secolo il termine \u00e8 stato usato in modo provocatorio, con l'equivalente di xenofobo e ignorante. Nel 2006, un editoriale sul giornale \"The Weekly Standard\" a firma di William Kristol attaccava i populisti repubblicani con l'accusa di xenofobia \"Know-Nothing\".\nIl programma.\nIl programma dell'American Party comprendeva:\nBibliografia.\nin William Gienapp, ed. \"Essays on American Antebellum Politics, 1840\u20131860\" (1982) pp166\u201398 versione online"}
{"id": "1628769", "revid": "486946", "url": "https://it.wikipedia.org/wiki?curid=1628769", "title": "Niobe (Matrix)", "text": ""}
{"id": "1628772", "revid": "1543377", "url": "https://it.wikipedia.org/wiki?curid=1628772", "title": "Provincia di General S\u00e1nchez Cerro", "text": "La provincia di General S\u00e1nchez Cerro \u00e8 una delle 12 province della regione di Moquegua nel Per\u00f9.\nCapoluogo e data di fondazione.\nLa capitale \u00e8 Omate. La provincia \u00e8 stata fondata il 3 aprile del 1936.\nConfini.\nConfina a nord e ad ovest con la regione di Arequipa, a est con la regione di Puno e a sud con la provincia di Mariscal Nieto.\nGeografia antropica.\nSuddivisioni amministrative.\n\u00c8 divisa in undici distretti:"}
{"id": "1628774", "revid": "204491", "url": "https://it.wikipedia.org/wiki?curid=1628774", "title": "E.Majorana", "text": ""}
{"id": "1628776", "revid": "697352", "url": "https://it.wikipedia.org/wiki?curid=1628776", "title": "Wrap Your Arms Around Me (Agnetha F\u00e4ltskog)", "text": "Wrap Your Arms Around Me \u00e8 il primo album della cantante Agnetha F\u00e4ltskog dopo lo scioglimento degli ABBA. Prodotto da Mike Chapman, venne registrato nei mesi tra gennaio e marzo, e pubblicato il 31 maggio del 1983.\nIl primo estratto, \"The Heat Is On\", divenne la canzone pi\u00f9 famosa della F\u00e4ltskog negli anni '80, mentre il brano \"Can't shake loose\" fu il primo di due singoli della cantante che entrarono nella U.S. Billboard Hot 100, raggiungendo il 29\u00ba posto. La canzone \"Man\" \u00e8 l'unica canzone dell'album scritta da Agnetha F\u00e4ltskog, a differenza di quanto accadde nei suoi primi album da solista usciti negli anni '60, nel periodo pre-ABBA, in cui molti dei testi erano stati scritti personalmente dalla cantante."}
{"id": "1628781", "revid": "206816", "url": "https://it.wikipedia.org/wiki?curid=1628781", "title": "Tanz der Vampire", "text": "Tanz der Vampire \u00e8 un musical scritto da Michael Kunze con musiche di Jim Steinman (arrangiate da Steve Margoshes) e diretto da Roman Pola\u0144ski, basato sul film del 1967 \"Per favore, non mordermi sul collo!\" diretto dello stesso Polanski e sceneggiato da G\u00e9rard Brach.\nTrama.\nI Atto.\nIn viaggio attraverso la Transilvania del XIX secolo in cerca di vampiri (allo scopo di liberare il mondo da questo \"morbo\"), l'eccentrico professor Abronsius e il suo timido assistente Alfred, a causa di una tempesta di neve (\"Ouverture\" / \"He, ho, he\") sono costretti a rifugiarsi in uno shtetl, in cui i paesani sono intenti a decantare le molte virt\u00f9 dell'aglio (\"Knoblauch\" - Aglio). I due vengono accolti dall'oste ebreo Chagal (\"Bitte, meine Herren\" - Per favore, signori). Dopo aver esplorato le camere al piano superiore in cui alloggiano, Alfred familiarizza con Sarah, giovane figlia di Chagal, il quale, dopo aver protetto la virt\u00f9 della bella figlia barricandone letteralmente la camera con delle assi (\"Eine sch\u00f6ne Tochter ist ein Segen\" - Una bella figlia \u00e8 una benedizione) si appresta ipocritamente a passare la notte con la sua cameriera Magda, ma viene interrotto dalla moglie Rebecca che, dopo aver accidentalmente quasi tramortito il professore, costringe il marito a ritornare nel letto coniugale. Intanto, Alfred e Sarah cantano pensando alla loro attrazione reciproca (\"Nie geseh'n\" - Mai visto). \nMentre la notte cala sugli ospiti della locanda, nell'oscurit\u00e0 appare il conte Von Krolock, chiamando Sarah a s\u00e9, per poi riflettere sulla tragica condizione dei vampiri (\"Gott ist tot\" - Dio \u00e8 morto).\nIl giorno successivo, i sospetti di Abronsius vengono confermati in seguito alla visita del bizzarro gobbo Koukol, servitore del conte (\"Alles ist hell\" - Ogni cosa \u00e8 illuminata). Il professore chiede a Chagal chi sia lo strano tizio (\"Wahrheit\" - Verit\u00e0) ma quest'ultimo si rifiuta di parlarne. Pi\u00f9 tardi, alla locanda, Sarah si diverte a civettare, dapprima timidamente poi con una certa malizia, con Alfred (\"Du bist wirklich sehr nett\" - Sei veramente molto gentile), per metterlo per\u00f2 poi alla porta e immergersi nella vasca da bagno. Von Krolock fa quindi il suo ingresso nella stanza, invitando la ragazza al ballo annuale dei vampiri, ma viene interrotto da Alfred, che, cercando di spiare Sarah, si accorge della sua presenza e mette in allarme Chagal costringendo cos\u00ec il conte alla fuga (\"Einladung zum Ball\" - Invito al ballo).\nPi\u00f9 tardi, quella notte, Koukol lascia qualcosa per Sarah sulla soglia della porta. Lei esce fuori di nascosto e scopre che sono un paio di costosi stivali rossi. Alfred raggiunge Sarah e professa il suo amore per lei (\"Drau\u00dfen ist Freiheit\" - Fuori c'\u00e8 la libert\u00e0). I due hanno intenzione di scappare insieme, per\u00f2 a un certo punto Sarah chiede ad Alfred di tornare in casa per prendere la sua spugna. Il ragazzo torna subito dentro, e intanto Sarah comincia a fantasticare sul meraviglioso e romantico ballo a cui lei non vuole mancare e decide di accettare l'invito del conte (\"St\u00e4rker als wir sind\" - Pi\u00f9 forte di noi), cos\u00ec fugge nel bosco. Alfred, non trovando la ragazza, va in panico, Chagal e Rebecca accorrono anche loro disperati, per\u00f2 \u00e8 troppo tardi, Sarah non c'\u00e8 pi\u00f9.\nChagal, furioso, si mette all'inseguimento della figlia, ma il giorno successivo viene riportato alla locanda il suo cadavere, apparentemente assiderato. Incurante della disperazione dei presenti, Abronsius espone le sue teorie e cerca di trafiggere il cadavere con un paletto, ma viene cacciato da Rebecca (\"Trauer um Chagall\" - Lutto per Chagal).\nPi\u00f9 tardi, Magda visita solitaria il corpo di Chagal, riflettendo sulla morte, quando improvvisamente questi si rianima e, incurante del crocifisso impugnato dalla donna (essendo ebreo) si avventa su di lei (\"Tot zu sein ist komisch\" - Essere morti \u00e8 strano). Quando Abronsius torna sul posto, accompagnato da un poco collaborativo Alfred, per \"finire il lavoro\", si trova di fronte il corpo di Magda e il redivivo Chagal, che si offre di accompagnare i due al castello del conte per avere in cambio salva la vita, fuggendo per\u00f2 subito dopo lasciandoli soli in mezzo alla neve (\"Durch die Wildnis zum Schloss\" - Attraverso il bosco selvaggio al castello). Raggiunto infine comunque il castello, i due vengono accolti dal cortese ma inquietante Von Krolock, che, affascinato dagli ospiti inattesi, presenta loro il figlio Herbert, vampiro dalle evidenti tendenze omosessuali subito colpito da Alfred, e li conduce nel suo dominio (\"Vor dem Schlo\u00df - Finale 1. Akt\" - Davanti al castello - Fine primo Atto).\nII Atto.\nSarah, insonne, vaga nell'oscurit\u00e0 tra le sale del castello, riflettendo sulle sue paure e i suoi desideri. Viene raggiunta da von Krolock, che si offre di darle quello che desidera, trattenendosi per\u00f2 dal morderla prima del ballo la sera successiva (\"Totale Finsternis\" - Eclissi totale).\nNella notte, figure demoniache si animano dagli incubi di Alfred mostrandogli la trasformazione di Sarah ed egli stesso in vampiri, per poi svanire con il giungere del mattino (\"Carpe Noctem\"), quando, scacciando i timori notturni, i due ospiti si alzano dal letto. Alfred vuole trovare Sarah mentre Abronsius ha intenzione di uccidere i vampiri (\"Ein perfekter Tag\" / \"F\u00fcr Sarah\" - Un giorno perfetto / Per Sarah). Dopo un caotico e poco riuscito tentativo di uccidere Von Krolock e suo figlio con un paletto, i due vanno via, lasciando spazio a Magda e Chagal. Magda, ora anch'essa una vampira, finalmente si concede a Chagal (\"In der Gruft\" - Nella cripta).\nDopo aver \"perso\" Abronsius, rapito ed estasiato dalla biblioteca di Von Krolock (\"B\u00fccher, B\u00fccher\" - Libri, libri), Alfred ritrova Sarah mentre si sta facendo il bagno e cerca di convincerla a tornare a casa, ma quest'ultima rifiuta e gli chiede di uscire dalla stanza. Cos\u00ec Alfred ritorna nella biblioteca, in cui incontra di nuovo il professore, ancora intento a leggere tutti i libri (\"Noch mehr B\u00fccher\" - Ancora pi\u00f9 libri). Alfred lascia ancora una volta la biblioteca ed entra di nuovo nel bagno, ma al posto di Sarah trova Herbert, il figlio del conte. Il vampiro cerca di sedurre e mordere un confuso e terrorizzato Alfred, fortunatamente il professore interviene appena in tempo e salva il ragazzo (\"Wenn Liebe in dir ist\" - Quando l'amore \u00e8 in te).\nAl tramonto del sole, Alfred e Abronsius incontrano Von Krolock, che prende in giro il tentativo inutile del professore di distruggerlo (\"Sie irren, Professor\" - Ti sbagli, professore). Successivamente, ai bastioni del castello, i due assistono alla macabra processione dei vampiri rianimatisi per il ballo, che lamentano la propria vuota e grigia esistenza eterna (\"Ewigkeit\" - Eternit\u00e0). Appare quindi Von Krolock, che, nella solitudine del cimitero, sfoga la propria rabbia e disperazione, ricordando tutto il male commesso nel corso della sua lunga esistenza e riflettendo su come l'inestinguibile fame che lo tormenta lo abbia sempre portato a distruggere tutto ci\u00f2 che ama (\"Die unstillbare Gier\" - L'Insaziabile avidit\u00e0).\nAlfred e Abronsius, maldestramente nascosti tra gli invitati al ballo, si preparano a rapire Sarah, quando appare Von Krolock annunciando il ricco pasto che attende gli ospiti. Giunge infine Sarah in un elegante abito da ballo rosso, che si offre al conte e viene morsa da questi. Alfred e Abronsius, bench\u00e9 scoperti, riescono comunque a fuggire portando con s\u00e9 la ragazza. (\"Tanzsaal\" - La sala da ballo). \nNella campagna innevata, la gioia di Alfred per aver salvato Sarah si tramuta in orrore quando quest'ultima si rivela un vampiro e morde il giovane al collo (\"Drau\u00dfen ist Freiheit - Reprise\" - Fuori c'\u00e8 la libert\u00e0 - Reprise). Abronsius, ignaro di cosa stia succedendo dietro di lui, annuncia il proprio trionfo sulle forze del male.\nNell'epilogo, Magda ed Herbert guidano i vampiri che, questa volta in abiti moderni, inneggiano all'amoralit\u00e0 e all'egoismo, invitando il mondo ad unirsi a loro (\"Der Tanz der Vampire - finale\" - Il ballo dei vampiri- finale).\nBrani musicali.\nLa maggior parte dei brani musicali provengono da precedenti opere di Jim Steinman:\nVersione originale austriaca (1997).\nNelle versioni europee successive i titoli di alcuni brani sono stati cambiati e il brano \"Die roten Stiefel\" \u00e8 stato sostituito da \"St\u00e4rker als wir sind\"."}
{"id": "1628782", "revid": "3831", "url": "https://it.wikipedia.org/wiki?curid=1628782", "title": "Letteratura fantasy", "text": ""}
{"id": "1628785", "revid": "89577", "url": "https://it.wikipedia.org/wiki?curid=1628785", "title": "Gutter Twins", "text": ""}
{"id": "1628801", "revid": "834", "url": "https://it.wikipedia.org/wiki?curid=1628801", "title": "La Estrada", "text": ""}
{"id": "1628807", "revid": "2205737", "url": "https://it.wikipedia.org/wiki?curid=1628807", "title": "The Girl Is Mine", "text": "The Girl Is Mine \u00e8 una canzone scritta e composta dal cantante statunitense Michael Jackson, cantata in duetto con Paul McCartney e prodotta da Quincy Jones (con la coproduzione di Jackson), pubblicata il 18 ottobre 1982 come primo singolo del sesto album solista di Jackson, \"Thriller\".\nIl singolo ebbe un grande successo nelle classifiche musicali raggiungendo la posizione numero due della classifica generale di \"Billboard\", la numero uno delle classifiche soul e contemporaneo adulto, e la posizione numero otto in Regno Unito. Al 1985 aveva venduto 1,3 milioni di copie solo negli Stati Uniti e fu pertanto certificato Disco di platino dalla RIAA.\nDescrizione.\nAntefatti.\nPaul McCartney aveva scritto una canzone appositamente per Jackson, intitolata \"Girlfriend\", per il primo album da solista di Jackson per la Epic Records, \"Off the Wall\", pubblicato nel 1979. I due divennero cos\u00ec amici e decisero di registrare qualcosa insieme. Nel 1981, Jackson e McCartney registrarono insieme le canzoni \"Say Say Say\" e \"The Man\" per il quinto album da solista di quest'ultimo, \"Pipes of Peace\" (pubblicato in seguito nel 1983).\nProduzione.\nLa scrittura di \"The Girl Is Mine\" fu completata da Jackson mentre, per ispirarsi, guardava i cartoni animati con McCartney. L'idea di creare una canzone che avesse come tema centrale due uomini in lotta per una ragazza fu del produttore Quincy Jones insieme a Jackson. Michael Jackson si svegli\u00f2 nel bel mezzo della notte per incidere una demo del brano. In seguito dichiar\u00f2: \u00abHo cantato esattamente quello che avevo in testa iniziando con la melodia, la tastiera e tutto. Poi ho registrato tutto su un nastro\u00bb. Aggiunse poi che la registrazione fu uno dei suoi momenti pi\u00f9 divertenti in studio, ritenendola la sua canzone preferita in quella fase perch\u00e9 \u00ablavorare con Paul \u00e8 molto emozionante e ci siamo letteralmente divertiti\u00bb.\nLa canzone fu registrata ai Westlake Studios di Los Angeles dal 14 al 16 aprile del 1982.\nMcCartney difese la canzone dalle accuse dei critici, affermando: \u00abLa canzone che ho appena fatto con Michael Jackson, potresti dire che \u00e8 superficiale, c'era persino una parola \"doggone\" che non avrei messo dentro. Quando mi sono confrontato con Michael, ha spiegato che non stava cercando la profondit\u00e0, stava cercando il ritmo, stava andando per sensazioni. E aveva ragione. Non \u00e8 il testo ad essere importante in questa particolare canzone, \u00e8 molto pi\u00f9 il rumore, la performance, la mia voce, la sua voce\u00bb.\nLa foto della copertina del singolo fu scattata nel 1981 dall'allora moglie di McCartney, Linda.\nAccoglienza.\nCritica.\nDal suo lancio, \"The Girl Is Mine\" ricevette recensioni contrastanti da giornalisti e critici musicali. Alcuni critici e ascoltatori inizialmente non rimasero molto colpiti dalla canzone e pensarono che Jackson e il produttore, Quincy Jones, avessero creato un brano per il pubblico pop bianco, immaginandosi che anche l'album che sarebbe seguito, \"Thriller\", li avrebbe delusi, cosa che alla fine non successe. Il giornalista Robert Christgau descrisse l'accompagnamento di McCartney e Jackson come \u00abla peggior idea musicale di Jackson dalla pubblicazione dell'album \"Ben\" (1972)\u00bb. \"Rolling Stone\" dichiar\u00f2 che la canzone era una \u00abballata stile MOR\u00bb e che McCartney era stato \u00abaddomesticato\u00bb. Stephen Erlewine di AllMusic not\u00f2 che la canzone era piena di \u00absdolcinatezze\u00bb. \"Salon.com\" descrisse poi \"The Girl Is Mine\" e altri duetti di McCartney degli anni Ottanta come \u00abduetti sdolcinati\u00bb. \"Newsweek\" lod\u00f2 il messaggio antirazzista della canzone, definendola \u00abmolto carina e perfettamente innocua, finch\u00e9 non inizi a pensare al testo: le stazioni radio americane hanno mai suonato una canzone su due uomini, uno nero e l'altro bianco, che litigano per la stessa donna?\u00bb. La canzone ottenne una recensione favorevole dal biografo di Jackson, J. Randy Taraborrelli, che sostenne che la canzone era s\u00ec \u00abcarina\u00bb ma che mancava di sostanza. In Italia la rivista \"Panorama\" defin\u00ec la canzone \u00abpiaciona e non originalissima\u00bb e \u00abperfetta per far breccia presso il pubblico bianco\u00bb ma aggiunse che \u00able interpretazioni vocali di Jackson e di Paul McCartney, e i loro buffi scambi verbali su una ragazza contesa, sono da antologia\u00bb. Il critico musicale Joseph Vogel lod\u00f2 invece l'importanza storica della canzone e di come abbia aiutato a infrangere le barriere razziali nelle classifiche e alle radio dell'epoca dato che \u00absi trattava del primo duetto nella storia della musica in cui un uomo di colore e un uomo bianco si contendevano la stessa ragazza\u00bb.\nAccuse di plagio.\n\"The Girl Is Mine\" fu oggetto di due cause legali per accuse di plagio. In entrambe le istanze, Jackson richiese di testimoniare in tribunale e tutte e due si conclusero in favore del cantante e della sua etichetta discografica.\nSuccesso commerciale.\nIl singolo ottenne un buon successo nella maggior parte delle classifiche internazionali: si aggiudic\u00f2 la prima posizione nella classifica rhythm and blues e la seconda in quella generale di \"Billboard\", raggiunse inoltre l'ottava posizione nel Regno Unito e il quarto posto in Nuova Zelanda. In entrambi questi ultimi fu certificata Disco d'oro. Negli Stati Uniti conquist\u00f2 un Disco di platino per aver venduto oltre un milione di copie.\n\"The Girl Is Mine 2008\".\nNel 2008, il cantante dei Black Eyed Peas, will.i.am, remix\u00f2 \"The Girl Is Mine\" per l'edizione per il 25\u00ba anniversario di \"Thriller\", intitolata \"Thriller 25\". Il cantante cant\u00f2 anche un rap all'interno di questa nuova versione. Il remix venne tratto da una versione demo del pezzo interpretato solo da Michael Jackson. Il singolo usc\u00ec solo in alcuni mercati."}
{"id": "1628808", "revid": "1437722", "url": "https://it.wikipedia.org/wiki?curid=1628808", "title": "Nord sud ovest est (singolo)", "text": "Nord sud ovest est \u00e8 un brano del 1993 scritto e cantato dagli 883 e prodotto da Pier Paolo Peroni e Marco Guarnerio.\nQuesta \"title track\" \u00e8 tratta dall'album omonimo, pubblicato nello stesso anno.\nIl brano \u00e8 contenuto anche negli album \"Gli anni\", \"Mille grazie\", \"TuttoMax\", \"Max Live 2008,\" \"Max 20 (\"reinterpretato con Elio) e \"Le canzoni alla radio\". Una versione remix del brano, a cura dei Datura, \u00e8 inclusa nella speciale raccolta di brani remixati del gruppo intitolata\" Remix '94\" e nell'edizione straordinaria dell'album omonimo uscita nel 2000, mentre una versione in spagnolo intitolata \"Nor oeste sur este\" \u00e8 presente nel cd singolo del 1999 \"Viaggio al centro del mondo\".\nIl brano.\nCon questo brano gli 883 partecipano nell'estate del 1993 al Festivalbar e a quasi fine stagione vincono la sezione album della kermesse canora.\nIl singolo \"Nord sud ovest est\" fu tradotto in spagnolo dal gruppo messicano Kairo nel 1994 sotto il nome \"En los espejos de un caf\u00e9\" e divenne un successo immediato in America Latina e in Spagna.\nLa canzone descrive letteralmente un viaggio che il protagonista compie per trovare la sua amata perduta, in una ambientazione da film western messicano, con suoni e ritmiche sudamericaneggianti. In realt\u00e0 il testo parla anche metaforicamente della ricerca del senso della vita, del ritrovare se stessi, come se fosse un viaggio, senza sapere quale sia la meta, n\u00e9 se l'obiettivo sar\u00e0 mai raggiunto (anche perch\u00e9, a volte, tale obiettivo non \u00e8 chiaro neppure a chi lo sta inseguendo). In questo senso il brano \u00e8 emblematico delle canzoni del secondo album degli 883 che parlano tutte in qualche modo di ricerca di evasione, di viaggio e di ricerca di se stessi, tema che riemerger\u00e0 anche in altre canzoni di Max Pezzali, soprattutto dopo aver intrapreso la carriera solista."}
{"id": "1628810", "revid": "834", "url": "https://it.wikipedia.org/wiki?curid=1628810", "title": "Arnoya", "text": ""}
{"id": "1628812", "revid": "1543377", "url": "https://it.wikipedia.org/wiki?curid=1628812", "title": "Nemrod", "text": "Nemrod \u00e8 un fumetto a sfondo religioso, fantasy, esoterico creato da Andrea Aromatico e Fabio Celoni, pubblicato in Italia dalla Star Comics.\nLa prima parte della serie, \"I Cacciatori della Bestia 666\", \u00e8 stata pubblicata a cadenza mensile a partire dal novembre 2007 e si \u00e8 conclusa in 12 numeri nell'ottobre 2008. La serie \u00e8 stata poi prolungata ben tre volte: \"Armageddon\" (albi 13-16), \"La grande caccia\" (albi 17-24), e infine un gruppo di quattro speciali, dei quali ne \u00e8 stato pubblicato solo uno, nel dicembre 2009.\nEsiste anche un numero 0, distribuito nelle fiere fumettistiche, spesso oggetto di ricerca da parte dei collezionisti."}
{"id": "1628814", "revid": "834", "url": "https://it.wikipedia.org/wiki?curid=1628814", "title": "WEEE", "text": ""}
{"id": "1628815", "revid": "283141", "url": "https://it.wikipedia.org/wiki?curid=1628815", "title": "Decomposizione ai valori singolari", "text": "In algebra lineare, la decomposizione ai valori singolari, detta anche SVD (dall'acronimo inglese di \"singular value decomposition\"), \u00e8 una particolare fattorizzazione di una matrice basata sull'uso di autovalori e autovettori. Data una matrice formula_1 reale o complessa di dimensione formula_2, si tratta di una scrittura del tipo:\ndove formula_4 \u00e8 una matrice unitaria di dimensioni formula_5, formula_6 \u00e8 una matrice diagonale rettangolare di dimensioni formula_2 e formula_8 \u00e8 la trasposta coniugata di una matrice unitaria formula_9 di dimensioni formula_10.\nGli elementi di formula_6 sono detti valori singolari di formula_1; ognuna delle \"m\" colonne di formula_4 \u00e8 detta vettore singolare sinistro mentre ognuna delle \"n\" colonne di formula_9 \u00e8 detta vettore singolare destro. Si verifica che:\nStoria.\nIn origine, la decomposizione ai valori singolari fu sviluppata da studiosi di geometria differenziale allo scopo di determinare se una forma bilineare reale potesse essere equivalente ad un'altra tramite trasformazioni ortogonali indipendenti dei due spazi presi in considerazione. Eugenio Beltrami nel 1873, e Camille Jordan nel 1874, in modo indipendente tra loro, scoprirono che i valori singolari della forma bilineare, rappresentati in una matrice, formano un insieme completo di invarianti per forme bilineari. Anche James Joseph Sylvester arriv\u00f2 al risultato della \"SVD\", sembra in maniera indipendente dagli studi di Beltrami e Jordan. Sylvester chiam\u00f2 i valori singolari \"moltiplicatori canonici\" della matrice. Il quarto matematico a scoprire la decomposizione a valori singolari fu L\u00e9on Autonne, nel 1915, che raggiunse la sua formulazione tramite lo studio delle matrici per decomposizione polare. La prima dimostrazione del procedimento di decomposizione per matrici rettangolari e a valori complessi sembra esser stata prodotta da Carl Eckart e Gale Young nel 1936.\nNel 1907, Erhard Schmidt defin\u00ec un analogo dei valori singolari per gli operatori integrali (che sono compatti, sotto alcune deboli assunzioni); pare che, durante i suoi studi, Schmidt fosse ignaro dell'esistenza dei risultati sui valori singolari per le matrici finite. Questa teoria fu ulteriormente sviluppata da \u00c9mile Picard nel 1910, che fu il primo a chiamare i numeri \u00abvaleurs singuli\u00e8res\u00bb e a denotarli formula_23.\nMetodi pratici per la computazione della \"SVD\" risalgono a Ervand Kogbetliantz fra il 1954 e il 1955 e a Magnus Hestenes nel 1958 e hanno un'implementazione simile al metodo di Jacobi, che usa rotazioni del piano o rotazioni di Givens. Tali approcci furono rimpiazzati dal metodo di Gene H. Golub e William Kahan pubblicato nel 1965 (Golub &amp; Kahan 1965), che si basa su trasformazioni di Householder o riflessioni. Nel 1970, Golub e Christian Reinsch pubblicarono una variante dell'algoritmo di Golub/Kahan che \u00e8 ancora uno dei pi\u00f9 utilizzati.\nDefinizione.\nSia formula_24 una matrice. Allora esiste una fattorizzazione della stessa nella forma:\ndove formula_4 \u00e8 una matrice unitaria di dimensioni formula_5, formula_6 \u00e8 una matrice diagonale rettangolare (non \u00e8 quadrata ma possiede elementi non nulli solo quando gli indici di riga e colonna coincidono) di dimensioni formula_2 e formula_8 \u00e8 la trasposta coniugata di una matrice unitaria di dimensioni formula_10.\nTale fattorizzazione \u00e8 indicata come \"fattorizzazione SVD completa\". Nella versione normalmente utilizzata, denominata \"forma SVD ridotta\", la matrice formula_4 ha dimensione formula_33 mentre formula_6 \u00e8 formula_10. Gli elementi della diagonale di formula_6 sono i valori singolari di formula_37 e hanno le propriet\u00e0:\nSi pu\u00f2 dimostrare che il rango della matrice formula_37 \u00e8 uguale a quello della matrice formula_6. In particolare si osserva che il rango di formula_6 dipende dai valori singolari ed \u00e8 proprio uguale al numero di valori singolari diversi da zero.\nSi supponga di avere una matrice formula_37 con rango formula_43, allora si ha che formula_44 e la decomposizione SVD di formula_37 \u00e8 definita come:\ndove formula_4 \u00e8 una matrice \"singolare sinistra\" ortogonale, formula_48 \u00e8 la matrice trasposta coniugata di una matrice \"singolare destra\" ortogonale e formula_6 \u00e8 una matrice \"singolare\" diagonale di ordine formula_50 (cio\u00e8 con formula_51 valori diversi da zero).\nIl rango della matrice formula_52, e di conseguenza della matrice singolare formula_6, forniscono la dimensione effettiva delle tre matrici formula_54, formula_55 e formula_56.\nLe formula_50 colonne della matrice formula_4 e le formula_50 righe della matrice formula_48 rappresentano gli autovettori ortogonali associati agli formula_50 autovalori rispettivamente di formula_62 e formula_63. In altre parole, le formula_50 colonne di formula_4 corrispondono ai valori singolari diversi da zero dello \"spazio delle colonne\" della matrice formula_37 e le formula_50 righe di formula_48 corrispondono ai valori singolari diversi da zero corrispondenti allo \"spazio delle righe\" della matrice formula_37.\nInoltre, essendo formula_4 e formula_48 due matrici unitarie, godono della seguente propriet\u00e0:\nApplicazioni.\nLa \"SVD\" ha numerose applicazioni nel campo dell'algebra lineare. Innanzitutto fornisce delle informazioni importanti sulla matrice formula_37, come il suo rango, qual \u00e8 il suo nucleo e qual \u00e8 la sua immagine. Viene usata per definire la pseudo-inversa di una matrice rettangolare utile per la risoluzione del problema dei minimi quadrati. Trova utilizzo anche nella risoluzione di sistema di equazioni lineari omogeneo.\nUn'altra importante applicazione riguarda l'approssimazione della matrice formula_37, con una di rango inferiore (SVD troncata), utilizzata nell'elaborazione di immagini e nell'elaborazione dei segnali.\nLa SVD ha anche note applicazioni nel campo dell'analisi delle componenti principali.\nEsempio.\nData la matrice:\nuna decomposizione a valori singolari \u00e8 data da:\nSi ha:\nMoltiplicando le matrici formula_4 o formula_8 per le loro rispettive trasposte si ottiene come risultato la matrice identit\u00e0, cio\u00e8 entrambe le matrici sono ortogonali:\ne:\n\u00c8 possibile notare, inoltre, che la decomposizione a valori singolari non \u00e8 unica per ogni matrice. Per esempio, scegliendo la stessa matrice formula_4, si pu\u00f2 ottenere:\nche \u00e8 un'altra valida decomposizione a valori singolari."}
{"id": "1628816", "revid": "76430", "url": "https://it.wikipedia.org/wiki?curid=1628816", "title": "Vincenzo Pallavicino", "text": ""}
{"id": "1628819", "revid": "88812", "url": "https://it.wikipedia.org/wiki?curid=1628819", "title": "Pace di Cr\u00e9py", "text": ""}
{"id": "1628827", "revid": "767487", "url": "https://it.wikipedia.org/wiki?curid=1628827", "title": "K\u00e1roly Doncsecz", "text": "Karoly Doncsecz, maestro dell'arte ceramica popolare, \u00e8 nato a Orfalu, in Ungheria, il 30 maggio 1918. \u00c8 di origine slovena, suo padre, K\u00e1roly Dancsecz e sua madre, Anna Talab\u00e9r sono morti da giovani. Venne cresciuto dal nonno Istv\u00e1n Dancsecz. Il suo unico fratello Istv\u00e1n \u00e8 emigrato in Canada. Da ragazzo lavor\u00f2 a Orfalu da un tornitore. Poi lavor\u00f2 in diverse officine di ceramica: dal 1933 a Magyarszombatfa da J\u00e1nos Zsoh\u00e1r, dal 1937 al 1938 a Zalaegerszeg da Lajos N\u00e9meth, dal 1938 al 1939 a S\u00fcmeg da Adorj\u00e1n Istv\u00e1n. Nel 1939 per un breve tempo lavor\u00f2 come servo del vasaio J\u00e1nos Ker\u00e9cz a Szentgotth\u00e1rd, poi si trasfer\u00ec a Permise (K\u00e9tv\u00f6lgy), dove apr\u00ec un'officina di ceramica propria.\nFra 1942 e 1944 lott\u00f2 in Ucraina e Polonia. Venne fatto prigioniero e trasportato in Repubblica Ceca, ma riusc\u00ec a fuggire. Dagli anni settanta pi\u00f9 volte venne premiato per i suoi prodotti, nel 1984 ha ricevuto il premio di gran prestigio \"Maestro dell'Artigianato Popolare\". La sua arte \u00e8 unica, usava nei suoi prodotti motivi dell'artigianato di Magyarszombatfa e quelli della Pianura ungherese.\n\u00c8 morto a K\u00f6rmend il 12 novembre 2002 all'et\u00e0 di 84 anni."}
{"id": "1628833", "revid": "109717432", "url": "https://it.wikipedia.org/wiki?curid=1628833", "title": "Diagramma di Ellingham", "text": "Il diagramma di Ellingham \u00e8 un grafico cartesiano che mette in relazione l'energia libera e la temperatura delle reazioni di formazione degli ossidi metallici a partire dagli elementi.\nQuindi in ordinata si ha il \u0394Gf\u00b0 della reazione generica:\nDalla relazione d\u0394G\u00b0/dT = \u2212\u0394S\u00b0 si ricava che la pendenza \u00e8 pari all'entropia molare standard cambiata di segno. Dato che nelle ossidazioni dei metalli l'entropia diminuisce la pendenza \u00e8 positiva. Caso inverso si ha nell'ossidazione del carbonio in cui si ha produzione di gas (e quindi aumento del disordine) e la pendenza \u00e8 quindi negativa.\nIl diagramma nasce dallo studio della metallurgia dove vengono prodotti metalli a partire dai loro minerali tramite riduzione. Il diagramma mette in evidenza che se una curva sta al di sotto di \u0394G=0 la sua riduzione per solo effetto della temperatura non \u00e8 praticabile, quindi necessita di un riducente. Il riducente principe in metallurgia \u00e8 il carbon coke, per questo in alcuni diagrammi sono presenti le curve di ossidazione del carbonio.\nAnalizzando qualitativamente il grafico si nota che scendendo lungo l'ordinata aumenta la stabilit\u00e0 termodinamica dei vari ossidi, se una curva passa al di sopra dello zero di energia libera (ad esempio il Ag2O) si ha che l'ossido si riduce per il solo effetto della temperatura. Quindi analizzando la stabilit\u00e0 relativa dei vari ossidi si pu\u00f2 determinare se, ad una data temperatura, un elemento allo stato metallico pu\u00f2 ridurre un ossido per produrre il metallo. Pi\u00f9 semplicemente si pu\u00f2 dire che: se ad una data temperatura la curva dell'ossido \"XO\" si trova al di sotto della curva dell'ossido \"YO\", il metallo X pu\u00f2 ridurre l'ossido del metallo Y:\nQueste considerazioni vengono ben esemplificate da SiO2 e MgO:"}
{"id": "1628834", "revid": "118649081", "url": "https://it.wikipedia.org/wiki?curid=1628834", "title": "Teodoro Belleo", "text": "Fratello di Carlo Belleo, fu professore di medicina a Palermo, Bologna e infine a Padova. Pubblic\u00f2 l'opera \"In Hippocratis coi Aphorismos Commentarium primum\" (Panhormi, apud Ioannem Mattheum Mayda, 1571). Con Giovanni Filippo Ingrassia, \u00e8 considerato uno degli innovatori dell'arte medica in Sicilia, e, pur con i limiti segnalati dagli studiosi, tra i primi a sperimentare le osservazioni autoptiche (un suo \"De Observationibus\" rimase inedito).\nTra i suoi scritti rientra \"Cives rectis moribus Veneto\", \"Comportamenti e atteggiamenti dei cittadini in Veneto\" un trattato che ispir\u00f2 le teorie comportamentali della sociologia e costitu\u00ec una base per l'avvio degli studi di una proto-psicologia , come approfondimento sugli individui. Tali elementi sono rinvenibili negli scritti di Jung e Freud."}
{"id": "1628836", "revid": "44654", "url": "https://it.wikipedia.org/wiki?curid=1628836", "title": "Cicoli", "text": ""}
{"id": "1628839", "revid": "6923", "url": "https://it.wikipedia.org/wiki?curid=1628839", "title": "Autostrada A36 (Italia)", "text": "Lautostrada A36 (detta autostrada Pedemontana Lombarda) \u00e8 un'opera viabilistica autostradale italiana che ha l'obiettivo di velocizzare gli spostamenti nell'area nord di Milano, realizzando una via esterna alla provincia di Milano per collegare le provincie di Varese, Bergamo e l'area a nord di Milano, oltre che l'aeroporto di Milano-Malpensa con l'aeroporto di Bergamo-Orio al Serio.\nLa tratta fra il raccordo con la A8 presso Cassano Magnago e la SP-exSS35 presso Lentate sul Seveso \u00e8 stata aperta fra il gennaio e il novembre 2015.\nPer il tratto da Lentate all'autostrada A4 \u00e8 in progetto il prolungamento con la trasformazione della superstrada Milano-Meda in autostrada da Lentate a Paderno Dugnano e Cormano, ma non sono ancora iniziati i lavori.\nIl contesto.\nIl sistema di autostrada e viabilit\u00e0 locale interessa la viabilit\u00e0 delle province di Varese e Como e, con il termine dei lavori, anche quelle delle province di Milano, Monza e della Brianza, Bergamo e in generale di tutto il nord della Lombardia, realizzando un nuovo collegamento diretto fra Cassano Magnago (Varese) e Osio Sotto (Bergamo) in un tessuto urbano fra i pi\u00f9 densamente abitati d'Italia e d'Europa. L'iter amministrativo del progetto prevede anche il completamento del sistema tangenziale di Varese, la realizzazione della tangenziale di Como che, collegando la A9 Lainate-Chiasso e la ex strada statale 342 Briantea in comune di Albese con Cassano, costituisce la connessione diretta al sistema stradale dei territori dell'Erbese e della Valassina ed \u00e8 inoltre prevista la costruzione di un raccordo (interconnessione Pedemontana BreBeMi) con caratteristiche autostradali tra la BreBeMi e l'autostrada Pedemontana con un tracciato parallelo a destra della tangenziale Est Esterna di Milano. Questo raccordo \u00e8 parte della futura autostrada Bergamo-Treviglio-Lodi.\nCosti.\nIl progetto, approvato dal CIPE, prevede una spesa totale di 4.115.000.000 \u20ac (il contributo statale ammonta a 1,2 miliardi di euro) per un totale di 87\u00a0km di autostrada e 70\u00a0km di nuova viabilit\u00e0 provinciale e comunale, comprendente anche le nuove tangenziali di Como e Varese.\nCon un esborso stimato in 57,8 milioni di euro al chilometro per 5 miliardi complessivi di spesa, \u00e8 stata valutata come l'autostrada pi\u00f9 costosa della storia italiana.\nLe societ\u00e0 coinvolte.\nLa societ\u00e0 Autostrada Pedemontana Lombarda S.p.A. (68% Milano Serravalle - Milano Tangenziali S.p.A., 20% Equiter S.p.A., 6% Banca Infrastrutture Innovazione Sviluppo S.p.A., 5% UBI Banca S.p.A., 1% Par. Cop. Soc. Cons. Ar. L.) ha per oggetto la promozione, lo studio, la progettazione, la costruzione e l'esercizio dell'autostrada mentre la societ\u00e0 Concessioni Autostradali Lombarde S.p.A (50% ANAS, 50% Infrastrutture Lombarde al 100% della regione Lombardia) ha per oggetto il \"monitoraggio dell'iter approvativo della Convenzione Unica di Concessione, coordinamento e supporto alla societ\u00e0 Pedemontana per la redazione degli atti di gara per l'individuazione del Contraente Generale (lotti CO1 e VA1) e per l'affidamento della progettazione definitiva (lotti A, B1, B2, C, D, CO2, VA2), attivit\u00e0 tecniche connesse all'accordo di Programma promosso da Regione Lombardia, rilascio/diniego attestazioni di compatibilit\u00e0 tecnica di interventi urbanistici in fascia di salvaguardia\".\nIl primo lotto dei lavori \u00e8 stato aggiudicato al raggruppamento di imprese formato da Impregilo (mandataria), Astaldi, Aci Scpa-Consorzio Stabile e Pizzarotti.\nIl secondo lotto dei lavori \u00e8 stato aggiudicato all'ATI guidata dall'austriaca Strabag con le italiane Maltauro, Fincosit e Adanti.\nPedaggio.\nL'A36 \u00e8 soggetta a pedaggio esclusivamente con sistema elettronico free-flow a partire dal 1\u00ba novembre 2015; prima di quella data, il pedaggio non veniva riscosso.\nStoria.\nAlla fine degli anni cinquanta nasce l'idea della pedemontana come infrastruttura necessaria per lo sviluppo delle zone nord-occidentali lombarde. Questa pedemontana avrebbe collegato Bergamo a Biella (in base ai primi progetti degli anni successivi). Il progetto negli anni settanta viene fermato per il blocco della costruzione di nuove autostrade. Nel 1983 la regione Lombardia chiede di derogare alla legge e successivamente l'autostrada pedemontana rientra nel programma triennale ANAS. Il 14 novembre 1986 nasce la societ\u00e0 Autostrada Pedemontana Lombarda S.p.A. costituita dalla Societ\u00e0 Autostrade e dalla Societ\u00e0 Serravalle - Milano - Ponte Chiasso.\nIl 31 agosto 1990 con decreto interministeriale viene autorizzata la concessione per la realizzazione dell'infrastruttura.\nNel periodo dei primi anni 2000 il tracciato della pedemontana assume la fisionomia di quello in costruzione. Nel marzo del 2003 l'autostrada viene inserita nella legge obiettivo. Il progetto preliminare e la valutazione di impatto ambientale vengono pubblicati nel febbraio del 2004; il 29 marzo 2006 il CIPE approva il progetto preliminare.\nIl 1\u00ba agosto 2007 la societ\u00e0 Autostrada Pedemontana Lombarda S.p.A. e la concedente Cal S.p.A. firmano la convenzione che autorizza la concessione per la realizzazione dell'autostrada.\nNel corso del 2008, durante l'elaborazione del progetto definitivo, sono stati sviluppati approfondimenti di molte parti del tracciato finalizzate, da un lato, al rispetto delle prescrizioni dettate dal CIPE con l'approvazione del progetto preliminare e, dall'altro, a migliorare e ottimizzare le soluzioni progettuali, d'intesa con gli Enti locali territorialmente interessati.\nIl progetto definitivo \u00e8 stato pubblicato il 21 aprile 2009 e reso consultabile sul sito ufficiale: rispetto al preliminare, sono state accolte 384 prescrizioni del CIPE e introdotte ulteriori 22 varianti, approvate all'unanimit\u00e0 in seguito all'intensa attivit\u00e0 sviluppata dai tavoli territoriali ed ambientali.\nIl 29 maggio 2009 si \u00e8 tenuta la Conferenza dei Servizi in Regione Lombardia, nel rispetto dei tempi programmati.\nIl CIPE ha approvato il progetto definitivo e il piano finanziario il 6 novembre 2009.\nI lavori del lotto 1, che comprende la tratta A e i primi lotti delle tangenziali di Como e di Varese, sono iniziati il 6 febbraio 2010.\nNel dicembre del 2013 si sono conclusi i lavori stradali della tratta A: l'apertura al traffico \u00e8 avvenuta, per il primo lotto della tangenziale di Varese (autostrada A60) il 24 gennaio 2015, per la tratta A8 - A9 dell'A36 due giorni pi\u00f9 tardi..\nI lavori della tratta B1 sono stati avviati nel dicembre del 2013 e sono terminati nel 2015; l'apertura al traffico della tratta B1 (A9-Lentate sul Seveso) \u00e8 avvenuta il 5 novembre 2015.\nI restanti lavori del lotto 2 (tratte B2, C e D) non sono ancora stati avviati.\nIl tracciato.\nAperta su 22 dei previsti il percorso si sviluppa con doppia carreggiata a due corsie per senso di marcia, partendo dall'interconnessione con la A8 presso Cassano Magnago fino a Lentate sul Seveso dove si interconnette senza soluzione di continuit\u00e0 con la Superstrada Milano - Meda (SP-exSS 35), lungo il tracciato troviamo gli svincoli di Solbiate Olona, Mozzate, Cislago, l'interconnessione con la A9 Milano - Como e lo svincolo di Bregnano-Lazzate. nei pressi dello svincolo di Mozzate \u00e8 prevista la realizzazione dell'area di servizio polifunzionale\nTratte in progetto/costruzione:\nIl tracciato di Pedemontana Lombarda si inserisce in un territorio a rilevante sensibilit\u00e0, in quanto caratterizzato da elevate densit\u00e0 abitative ed insediative e dalla presenza di significativi vincoli ambientali e valori paesaggistici.\nGli studi sviluppati nella fase di progettazione preliminare hanno orientato la concessionaria verso l'adozione di soluzioni che garantiscano una mitigazione strutturale degli impatti ambientali nei luoghi di massima criticit\u00e0 tramite la realizzazione di gallerie naturali e artificiali e adeguate misure di tutela e di inserimento ambientale e paesaggistico.\nLe situazioni di maggior criticit\u00e0 si hanno nella tratta da Lentate sul Seveso a Usmate Velate.\nCirca la met\u00e0 dell'intero percorso dell'autostrada \u00e8 previsto in galleria naturale o artificiale mentre un altro terzo \u00e8 previsto in trincea che \u00e8 la conformazione che meglio consente di coniugare la minimizzazione dell'impatto ambientale con la sicurezza della circolazione.\nTabella percorso.\n\"In verde \u00e8 evidenziato il tratto in attuale esercizio.\"\nCritiche e perplessit\u00e0.\nLe voci contrarie si concentrano sul fatto che nella sua zona centrale, in particolare nel comune di Meda, la necessit\u00e0 di distruggere buona parte della superstrada Milano-Meda provocher\u00e0 probabilmente un aumento del traffico della zona. Inoltre i residenti della stessa zona chiedono rassicurazioni in merito a possibili rischi generati da scavi in zone dove sono seppelliti residui di diossina legati al disastro di Seveso. Infine, sempre nel comune di Seveso, il progetto di sbancamento di un tratto della ex SS 35 condurrebbe alla distruzione di una consistente parte dell'odierno Bosco delle Querce; i cittadini dei comuni di Seveso e Meda si oppongono a questa possibilit\u00e0, in quanto inattuabile per legge. Le proteste contro il progetto e la Regione Lombardia hanno avuto voce in una manifestazione popolare in valle Olona il 28 novembre 2009. Un ulteriore punto controverso riguarda il consumo di suolo che questa nuova infrastruttura avr\u00e0 ad impattare sul territorio, giudicato dai critici ampiamente eccessivo e non sempre necessario."}
{"id": "1628854", "revid": "125377156", "url": "https://it.wikipedia.org/wiki?curid=1628854", "title": "Radio a galena", "text": "La radio a galena \u00e8 un semplice tipo di ricevitore radio. Non ha bisogno di batterie o altra fonte di energia ad eccezione delle onde radio ricevute grazie a una lunga antenna esterna.\nIntroduzione.\nLe radio a galena sono generalmente costituite da un'antenna a filo, un induttore in rame, un demodulatore e cuffie. Poich\u00e9 tali radio sono ricevitori passivi, si differenziano sotto diversi profili dalle radio ordinarie, che contengono amplificatori alimentati da una fonte di energia. Le radio a galena, infatti, devono ricevere e conservare quanta pi\u00f9 potenza elettrica possibile dall'antenna convertendola in suono, mentre gli apparecchi comuni amplificano il debole contenuto energetico del segnale veicolato con le onde radio. Nonostante le radio a galena oggigiorno abbiano un significato pi\u00f9 storico che pratico, esse vengono utilizzate a livello hobbystico come sfida per la ricezione di deboli e distanti radio-segnali pur senza amplificazione.\nLe radio a galena possono essere progettate per ricevere stazioni che trasmettono praticamente su tutte le frequenze radio usate comunemente. Nella maggior parte dei casi sono comunque progettate per ricevere le onde corte internazionali (49 metri) in AM, poich\u00e9 i segnali sono pi\u00f9 forti in queste bande in condizioni di propagazione favorevole. Le prime radio di solito ricevevano i segnali dei trasmettitori a scintilla che operavano a 350\u00a0kHz circa.\nComunque, le radio a galena concepite per la banda AM ricevono di solito piuttosto bene anche la FM intorno ai 100\u00a0MHz, che riescono a demodulare grazie ad un fenomeno fisico chiamato \"slope detection\".\nVi sono gruppi di appassionati e siti web dedicati alla costruzione degli apparecchi in discorso. Si fanno gare e concorsi in cui si confrontano prestazioni e progetti dei vari apparati. Secondo alcune teorie, i moderni diodi, gli induttori ultrasottili a \"filo litz\" (vedi box a margine) e condensatori a bassa dispersione spingono le prestazioni ben oltre quelle dei ricevitori primitivi.\nFunzionamento.\nUna radio riceve le trasmissioni da una stazione radio, la quale converte il suono in onde radio (onde elettromagnetiche). Tali onde attraversano in continuazione l'antenna della radio a galena. Le onde radio fanno s\u00ec che l'elettricit\u00e0 fluisca tra il cavo dell'antenna e quello di messa a terra. La radio a galena usa un sintonizzatore per \"regolare\" le sue caratteristiche, in modo da captare una sola stazione.\nIl sintonizzatore pu\u00f2 consistere di un semplice induttore a scorrimento che risuona mutando le sue caratteristiche, e che si comporta quindi anche da condensatore, formando un circuito risonante parallelo. Un rivelatore successivamente estrae l'informazione utile (segnale sonoro) dall'onda portante (segnale ricevuto).\nIl rivelatore consiste in un cristallo di galena (solfuro di piombo), da cui il nome, talvolta posto in un apposito tubetto di vetro; un piccolo filo metallico terminante a punta viene posto a contatto col cristallo (\"baffo di gatto\"), costituendo cos\u00ec un diodo.\n\u00c8 noto infatti che alcuni cristalli (come appunto il solfuro di piombo) presentano tale propriet\u00e0; il verso del diodo cos\u00ec costituito per\u00f2 non \u00e8 fissato e inoltre \u00e8 necessario periodicamente spostare il punto di contatto, perch\u00e9 disgregazione del cristallo ed ossidazione mutano le caratteristiche del contatto. Tutto ci\u00f2 costituiva un sistema per realizzare un diodo in modo molto economico ma con scarsa affidabilit\u00e0.\nOggi, \u00e8 preferibile utilizzare per tale tipo di ricevitore un diodo al germanio, dal funzionamento molto stabile e che non necessita di alcun tipo di messa a punto. Altrettanto adatto anche un diodo Schottky, al silicio. Non \u00e8 invece utilizzabile il comune diodo al silicio a causa della sua maggiore tensione di soglia.\nCompletano il ricevitore le cuffie, che devono essere ad alta impedenza, che costituiscono in qualche modo l'interfaccia con cui l'orecchio umano pu\u00f2 percepire finalmente il suono. Tali cuffie possono essere del tipo magnetico (telefonico), con impedenza di circa 2000 ohm, oppure di tipo piezoelettrico (auricolare a cristallo).\nAttualmente, si possono usare anche le moderne cuffie a bassa impedenza, interponendo un adatto trasformatore adattatore.\nStoria.\nLa radio a galena \u00e8 stata inventata a seguito di una catena di scoperte alla fine dell'Ottocento, determinando un graduale affinamento di ricevitori sempre pi\u00f9 pratici nel Novecento, agli albori dell'elettronica. Il primissimo uso pratico della radio a galena era volto alla ricezione dei radiosegnali in codice Morse trasmessi da pionieristici radioamatori con potenti trasmettitori a scintilla.\nPrimi anni.\nLa primordiale radio-telegrafia usava trasmettitori a scintilla e convertitori ad arco oltre ad alternatori ad alta frequenza funzionanti nel campo delle onde radio. Un essenziale modulatore, detto Branley Coherer, veniva impiegato per rivelare la presenza (o l'assenza) di radio-segnale. Tuttavia, questi arcaici apparati non possedevano la sensibilit\u00e0 necessaria a convertire un segnale debole.\nIntorno al 1906, i ricercatori scoprirono che certi minerali metallici, come per l'appunto la galena, potevano essere usati per rivelare il segnale.\nQuesti apparati erano chiamati \"crystal detectors\". Greenleaf Whittier Pickard, il 30 agosto 1906, richiese un brevetto per un \"crystal detector\" al silicio, ottenendone la registrazione il successivo 20 novembre. Il modulatore di Pickard era rivoluzionario in quanto aveva scoperto che un sottile cavo appuntito detto \"a baffo di gatto\" a lieve contatto con un minerale produceva il miglior effetto semiconduttivo.\nUn \"crystal detector\" comprende il \"cristallo\", uno speciale cavo sottile che mette in contatto il cristallo ed il sostegno che mantiene i componenti al proprio posto. Come abbiamo detto, la galena \u00e8 il tipo di cristallo pi\u00f9 comunemente usato per lo scopo. Parecchi altri minerali sarebbero comunque analogamente adatti. Un altro vantaggio dei cristalli era il fatto che potessero demodulare i segnali AM. Questa forma di trasmissione era usata nei radiotelefoni e per trasmettere voce e musica per l'ascolto pubblico. I dispositivi a cristallo rappresentavano un metodo economico e tecnologicamente semplice per ricevere questi segnali in un'epoca in cui l'industria radiofonica era allo stato embrionale.\nNel 1922, lo \"U.S. Bureau of Standards\" diffuse una pubblicazione intitolata \"Construction and Operation of a Simple Homemade Radio Receiving Outfit\". L'articolo mostrava come praticamente ogni famiglia che comprendesse un individuo fornito di elementare abilit\u00e0 manuale poteva costruirsi una radio con cui ricevere informazioni sugli argomenti di attualit\u00e0 e cultura pi\u00f9 disparati. Questo documento rappresenta una sorta di pietra miliare nell'avvicinamento agli apparecchi radio da parte di un'utenza generalizzata. Il NBS fece seguito lo stesso anno con una versione pi\u00f9 raffinata, \"Construction and Operation of a Two-Circuit Radio Receiving Equipment With Crystal Detector\", contemplante un apparecchio a due circuiti.\nAnni venti e trenta.\nAl principio del XX secolo, le apparecchiature radio non erano alla portata economica del grande pubblico, per cui la gente interessata le costruiva utilizzando materiali di fortuna, anche singolari, come mazze da baseball, scatole, giornali vecchi, ecc. Tuttavia, Pittsburgh (Pennsylvania) \u2014 stazione KDKA di propriet\u00e0 della Westinghouse \u2014 ricevette la licenza dallo United States Department of Commerce appena in tempo per trasmettere le elezioni presidenziali negli Stati Uniti d'America del 1920. Oltre alla cronaca di eventi speciali, la diffusione presso gli agricoltori delle quotazioni dei raccolti era un vero servizio di pubblica utilit\u00e0, agli albori della radiofonia.\nNel 1921, le radio prodotte industrialmente erano ancora assai costose. Se confrontate con il potere d'acquisto attuale del dollaro, . Dato che le famiglie meno agiate non si sarebbero potute permettere simili esborsi, la stampa pullulava di consigli su come costruirsi radio a galena con materiali normalmente presenti nelle abitazioni. Per abbattere le spese, molti progetti suggerivano di avvolgere la bobina per la sintonia su contenitori vuoti come le scatole di cereali, che divennero un comune elemento costitutivo delle radio fatte in casa.\nAmplificazione non elettrica.\nPoich\u00e9 l'illuminazione a gas e la lampada a cherosene erano usate ben prima dell'adozione dell'energia elettrica, la loro fiamma venne usata per l'amplificazione del suono. Si inseriva un cono di ceramica con un piccolo foro al centro della fiamma, e si attaccava una cuffia al fondo aperto del cono, sigillato a tenuta d'aria. Questo funzionava come una piccola pompa, risucchiando periodicamente la miscela combustibile nella semi-onda negativa, e proiettandola indietro nella semi-onda positiva.\nL'amplificazione a pompa d'aria fu usata per la prima volta nei \"pathephones\", in cui una pompa veniva azionata dallo stesso motore a molla del giradischi. Un tubo pneumatico della misura di uno spillo era posto dietro ad una membrana acustica, che agiva come una valvola pneumatica e modulava il flusso dell'aria, amplificando il suono. Questo metodo fu agevolmente riconvertito anche per le radio a galena.\nAmplificatori senza valvola.\nL'amplificatore a carbonio, consistente in un microfono a carbonio ed un auricolare elettromagnetico condividenti una membrana ed un guscio comuni, fu usato nell'industria della telefonia e nelle protesi acustiche quasi dall'invenzione di entrambi i componenti, ed assai prima delle valvole termoioniche. Poteva essere prontamente comprato o adattato da ricambi telefonici in modo da essere usato nelle radio a galena. A differenza delle valvole termoioniche, poteva funzionare anche a batteria (da automobile, o perfino quelle per torcia elettrica) ed era in grado di funzionare praticamente in eterno.\nCristadina.\nNella Russia dei primi anni venti, devastata dalla guerra civile, il giovane scienziato Oleg Losev stava sperimentando l'applicazione di variazioni di potenziale elettrico a tipi diversi di cristalli, allo scopo di affinare la ricezione. Il risultato fu sorprendente; con un cristallo di zincite (ossido di zinco) otteneva l'amplificazione. Era il fenomeno della resistenza negativa, decenni prima del diodo ad effetto tunnel. Dopo i primi esperimenti, costru\u00ec ricevitori rigenerativi e supereterodina, ed anche trasmettitori. Tuttavia, questa scoperta non fu valorizzata dalle autorit\u00e0, e cadde rapidamente nell'oblio; non vi fu alcuna produzione di massa, ma soltanto alcuni prototipi creati per la ricerca.\nLa cristadina era prodotta in condizioni primordiali, poteva essere costruita con tecniche rurali, a differenza di valvole termoioniche ed apparecchi moderni muniti di semiconduttori. Oleg Losev, si spense nel 1942, nella Leningrado assediata, a soli 38 anni di et\u00e0 (era nato nel 1903).\nAnni quaranta.\nQuando gli Alleati subirono una battuta di arresto presso Anzio (primavera 1944), le radio portatili personali erano severamente vietate per evitare che potessero essere utilizzate da partigiani per ricevere istruzioni sul campo.\nAlcuni ingegnosi \"G.I.\" scoprirono che si poteva assemblare una radio a galena con una bobina in fil di ferro \"di recupero\", una lametta da barba arrugginita ed una mina di matita come diodo. Facendo scorrere la grafite (sfiorando) dai punti meno arrugginiti a quelli pi\u00f9 ossidati, formavano quel che si chiama un diodo a punto di contatto, e in tal modo si poteva sentire il segnale \"rettificato\" negli auricolari della radio a galena di fortuna. Fu indubbiamente un'idea di gran successo, prontamente estesa dapprima ad ogni fronte in cui operassero gli Alleati, e da l\u00ec a poco pure alla societ\u00e0 civile, radicandosi saldamente nella cosiddetta \"cultura popolare\". Questi congegni furono battezzati \"foxhole receivers\" (traducibile, grosso modo, con \"radio da trincea\") dalla stampa popolare, e divennero parte del folklore della Seconda guerra mondiale.\nIn alcuni paesi che avevano occupato, i nazisti confiscarono a tappeto le radio dei cittadini. Il fatto spinse alcuni radioascoltatori particolarmente determinati a fabbricarsi le proprie \"radio clandestine\", spesso poco pi\u00f9 che radio a galena del tipo pi\u00f9 semplice. Bisogna ricordare che questo comportamento esponeva al rischio di essere incarcerati (se non anche uccisi), senza contare che in gran parte dell'Europa il segnale della BBC (o altra emittente di \"parte alleata\") non era abbastanza forte per essere captato con strumenti cos\u00ec poveri. Esistevano comunque zone (come ad esempio le Isole del Canale) dove la ricezione era possibile.\nAnni successivi.\nAnche se, intuibilmente, non potrebbe mai riconquistare la popolarit\u00e0 ed il vasto impiego registrati ai suoi esordi, il circuito di cui parliamo \u00e8 tuttora utilizzato. I boy scout (destinati ad affermarsi quali ufficiosi depositari della tradizione della radio a galena) prevedevano nei loro programmi formativi la costruzione del \"nostro\" apparecchio gi\u00e0 negli anni venti. Tra gli anni cinquanta e gli anni sessanta si diffuse una miriade di \"gadget\" o di elementari \"kit di montaggio\", tanto che innumerevoli ragazzini incuriositi dall'elettronica fecero con le proprie mani una radio a galena.\nTra gli anni venti e gli anni cinquanta la costruzione di radio a galena era un autentico successo di massa. Pi\u00f9 di recente, gli appassionati hanno preso a realizzare apparati pi\u00f9 sofisticati. C'\u00e8 gran fervore di iniziative sia sul piano squisitamente estetico, sia su quello delle prestazioni, che a volte raggiungono livelli sorprendenti. Vi sono raduni annuali e gare che permettono ai cultori di confrontare i rispettivi risultati in un clima di sana competizione sportiva e tecnica.\nTentativi di recuperare potenza come portante RF.\nUna radio a galena sintonizzata su una forte stazione locale pu\u00f2 essere utilizzata proprio come fonte di energia per un altro ricevitore amplificato in modo energeticamente efficiente (pi\u00f9 spesso un ricevitore rigenerativo) in relazione a stazioni distanti che non potrebbero mai essere ricevute con una radio a galena \"ordinaria\".\nC'\u00e8 una lunga storia di tentativi mal riusciti e millanterie sul recupero di potenza nella portante del segnale ricevuto stesso. Gli apparecchi tradizionali usano raddrizzatori a semionda. Poich\u00e9 i segnali AM hanno un fattore di modulazione , non pi\u00f9 del 9% della potenza di segnale ricevuto (formula_1) \u00e8 vera informazione audio, mentre il restante 91% \u00e8 solo voltaggio in corrente continua \"rettificato\" (o raddrizzato che dir si voglia).\nVi fu un notevole impegno nel tentare di convertire questo voltaggio di corrente continua in energia-segnale. Fra i primi tentativi, alcuni (nel 1966) prevedevano il ricorso ad un amplificatore a transistor. Oggi la storia continua, con progetti di \"apparecchio a commutazione di due onde invertite\" e .\nCostruzione e funzionamento.\nL'importanza del collegamento a terra.\nLe antenne a cavo lungo spesso utilizzate con le radio a galena sono antenne monopolo.\nPer ricevere segnali da questo tipo di antenna, ci vuole una messa a terra che permetta all'elettricit\u00e0 del segnale di attraversare l'antenna ed uscirne. Poich\u00e9 le radio a galena hanno come unica fonte energetica l'elettricit\u00e0 captata dall'antenna, ne consegue la necessit\u00e0 di una \"messa a terra\" assai migliore di quella di un apparecchio ordinario. \nIl circuito ingenuo.\nIl circuito radio \"di principio\" qui illustrato \u00e8 spesso proposto ingenuamente per sintonizzarsi sulle trasmissioni AM; \u00e8 costituito da una bobina fissa con in parallelo un condensatore variabile, formando cos\u00ec un \"circuito risonante\" e collegato direttamente con l'antenna e la messa a terra.\nQuesto \u00e8 solo un circuito di principio perch\u00e9 non consente di poter ricevere tutta l'intera banda di radiodiffusione AM.\nIl motivo \u00e8 il seguente.\nUna tipica antenna efficiente per radioricezione in Onde medie pu\u00f2 essere costituita da un filo lungo 20 metri posto a 6 metri d'altezza, e si comporter\u00e0 come un condensatore di circa 250-300 pF (tutte le antenne hanno capacit\u00e0, induttanza e resistenza, ma un'antenna di questo tipo in onde medie avr\u00e0 prevalentemente un comportamento capacitivo).\nSupponendo allora che l'antenna rappresenti una capacit\u00e0 aggiuntiva di 300\u00a0pF, con un condensatore variabile da 500\u00a0pF servir\u00e0 una induttanza di circa 100\u00a0\u00b5H per raggiungere l'estremit\u00e0 inferiore della banda (intorno a 540\u00a0kHz); la capacit\u00e0 dell'antenna non permetterebbe per\u00f2 di raggiungere l'estremo superiore della banda a 1600\u00a0kHz in quanto, anche supponendo di avere un condensatore variabile con una capacit\u00e0 residua molto piccola (per es. 5\u00a0pF), il circuito risuonerebbe a circa 910\u00a0kHz.\nQuesto condensatore inoltre avrebbe un rapporto di capacit\u00e0 di 100:1, molto difficile da realizzare; i condensatori variabili di uso comune hanno una capacit\u00e0 residua di circa 15\u00a0pF, per cui il rapporto di escursione in questo caso \u00e8 circa 33:1 e il circuito risuonerebbe alla massima frequenza di 898\u00a0kHz.\nDi conseguenza, i progettisti esperti evitano l'uso di questo circuito, che invece pu\u00f2 funzionare in modo soddisfacente per una singola frequenza.\nLa limitazione della banda sintonizzabile pu\u00f2 essere superata utilizzando una induttanza variabile al posto del condensatore variabile, oppure realizzando delle prese intermedie sulla bobina (induttanza), in modo da suddividere l'intera banda in pi\u00f9 porzioni. \u00c8 conveniente inoltre accoppiare l'antenna e la terra al circuito risonante tramite una induttanza ausiliaria, con minor numero di spire, accoppiata alla induttanza principale per adattare meglio il trasferimento di energia a radiofrequenza e ridurre l'effetto della capacit\u00e0 dell'antenna.\nLa possibilit\u00e0 di ricevere una singola frequenza rende comunque giustificato l'uso di tale ricevitore, in quanto la bassa sensibilit\u00e0 unita alla scarsa selettivit\u00e0 permette di solito solo la ricezione della stazione trasmittente locale in onde medie."}
{"id": "1628855", "revid": "115233", "url": "https://it.wikipedia.org/wiki?curid=1628855", "title": "Astrologia vedica", "text": ""}
{"id": "1628857", "revid": "185700", "url": "https://it.wikipedia.org/wiki?curid=1628857", "title": "Nazione dell'Islam", "text": ""}
{"id": "1628864", "revid": "256896", "url": "https://it.wikipedia.org/wiki?curid=1628864", "title": "Carlo Belleo", "text": "Fratello di Teodoro Belleo, fu monaco dell'Ordine dei frati minori conventuali nel convento di San Francesco a Ragusa. Eletto Provinciale il 10 gennaio 1568, si dimise il 4 dicembre successivo .\nDivenne un illustre filosofo, insegnando metafisica all'Universit\u00e0 di Catania, in seguito si trasfer\u00ec a Padova dove gli fu offerta la cattedra di filosofia. Pubblic\u00f2 un \"Dialogo per la Gerusalemme di Torquato Tasso\"."}
{"id": "1628876", "revid": "287204", "url": "https://it.wikipedia.org/wiki?curid=1628876", "title": "Basketbalvereniging Den Helder", "text": "I Basketbalvereniging Den Helder sono stati una squadra di pallacanestro olandese con sede a Den Helder nella provincia dell'Olanda Settentrionale. Fondati nel 1981, hanno gioca nel campionato olandese fino al 2014, anno in cui hanno dichiarato fallimento."}
{"id": "1628885", "revid": "88740", "url": "https://it.wikipedia.org/wiki?curid=1628885", "title": "Tom Ficcanaso", "text": "Tom Ficcanaso \u00e8 un personaggio creato nel 1957 dal fumettista italiano Benito Jacovitti. La sua prima avventura, di trenta tavole in tutto, \u00e8 pubblicata sul settimanale \"Il Giorno dei Ragazzi\" a cavallo tra il 1957 e il 1958.\nTom Ficcanaso \u00e8 una trasposizione jacovittiana del giornalista-detective, ma non ha certo l'accortezza e la scaltrezza del reporter temerario: \u00e8 infatti pasticcione e di solito ignaro dei rischi che corre. Ciononostante alla fine riesce sempre, con tanta fortuna, ad uscir fuori anche dalle situazioni pi\u00f9 difficili."}
{"id": "1628895", "revid": "767487", "url": "https://it.wikipedia.org/wiki?curid=1628895", "title": "Rata Blanca", "text": "I Rata Blanca sono una band heavy metal argentina fondata verso la met\u00e0 degli anni ottanta.\nStoria del gruppo.\nFondati dal chitarrista Walter Giardino, fecero due anni di gavetta prima del primo concerto importante avvenuto in un teatro di Buenos Aires.\nNel corso degli anni si sono evoluti integrando nel loro stile una maggior cura verso le melodie e della tecnica strumentale rispetto ai primi album.\nNell'ottobre 2009 esce \"The Forgotten Kingdom\", in pratica \"El Reino Olvidado\" ricantato in inglese da Doogie White. I testi contengono argomenti che possono trattare l'amore, la vita stessa, la lotta fra il bene e il male coinvolgendo un ambiente medievale e contemporaneo. Fra i pezzi pi\u00f9 noti abbiamo: \"Mujer Amante\", la neoclassicissima \"La leyenda del Hada y el Mago\", \"Dias Duros\", \"Solo para amarte\", \"Guerrero del Arcoiris\", \"Aun estas en mis sue\u00f1os\", \"Talisman\", \"La llave de la puerta secreta\", \"El reino olvidado\", \"Abrazando al rock'n'roll\", \"El sue\u00f1o de la gitana\" ecc.\nStile ed influenze.\nSuonano un genere di heavy metal riconducibile al metal neoclassico, lo stesso Giardino si ispira ai massimi esponenti di questo genere, Ritchie Blackmore e Yngwie Malmsteen. Oltre che al chitarrista svedese sono stati influenzati da Deep Purple, Rainbow e Black Sabbath.\n. Alla composizione della musica e testi ci pensa il leader Walter Giardino, ogni tanto contribuisce anche il cantante Adrian Barilari, Walter lavora sulle scale minori armoniche."}
{"id": "1628896", "revid": "599013", "url": "https://it.wikipedia.org/wiki?curid=1628896", "title": "Lu\u00eds Filipe", "text": ""}
{"id": "1628897", "revid": "729019", "url": "https://it.wikipedia.org/wiki?curid=1628897", "title": "Distretto Taormina-Etna", "text": "Il distretto Taormina-Etna \u00e8 un'azienda costituita da organismi pubblici e privati nata per promuovere lo sviluppo socio-economico del territorio di Taormina e quello dell'Etna, secondo la logica del partenariato.\nSi tratta di una vasta area, che comprende una realt\u00e0 morfologicamente differenziata: si passa infatti da un'ampia zona montuosa, costituita dal Parco dell'Etna e da quello dei Nebrodi pi\u00f9 a nord, a un lungo litorale che da Riposto tocca Taormina fino a Scaletta Zanclea.\nL'azione del distretto opera per mezzo della valorizzazione delle componenti naturalistiche del territorio, nonch\u00e9 culturali, enogastronomiche e produttive in generale: rappresenta quindi un nuovo strumento in grado di fungere da volano per lo sviluppo dell'area e di creare i presupposti per l'integrazione degli altri comparti strategici dell'economia locale.\nAttori.\nIl \"distretto Taormina-Etna\" \u00e8 gestito dalla societ\u00e0 \"Sviluppo Taormina-Etna\", ente nato il 27 marzo 2007 dalla fusione di due societ\u00e0 realizzate nel 2001 per promuovere lo sviluppo locale (la \"Jonio-Alcantara\" e la \"Jonico-Etnea\") e gi\u00e0 conta numerosi organismi di natura pubblica e privata:\nOpere realizzate.\nLa societ\u00e0 Sviluppo Taormina-Etna ha realizzato nel 2007 ben quattro patti territoriali, per un investimento di oltre 150 milioni di euro, del quale il 59% a carico degli enti pubblici mentre la restante parte a spese dei privati.\nTramite tale strumento \u00e8 stato possibile valorizzare le risorse locali, potenziando le reti viarie e le infrastrutture di accoglienza al fine di sviluppare tutti i settori produttivi dell'area. Sono stati infatti creati nuovi posti letto a servizio del turismo, diversi stabilimenti balneari, varie opere infrastrutturali, nonch\u00e9 si \u00e8 favorita la nascita di aziende agricole, agroalimentari, vinicole e turistico-ricettive."}
{"id": "1628898", "revid": "1812137", "url": "https://it.wikipedia.org/wiki?curid=1628898", "title": "Chiesa di San Francesco di Paola (Venezia)", "text": "La chiesa di San Francesco di Paola \u00e8 un edificio religioso di Venezia, situato nel sestiere di Castello. Si affaccia lungo Via Garibaldi.\nStoria.\nLa chiesa si affaccia lungo Via Garibaldi, una strada molto recente di Venezia, nata dall'interramento del rio di Castello nell'Ottocento. Tale rio univa il bacino San Marco al canale di Castello.\nNel 1291 il vescovo di Castello Bartolomeo I Querini, lasci\u00f2 a testamento la costruzione di un ospedale per anziani che venne eretto lungo il lato sinistro del rio di Castello, e a fianco a questo ospedale sorse un oratorio dedicato a san Bartolomeo.\nNella seconda met\u00e0 del Trecento, sorse in quest'area anche una chiesa dedicata a san Bartolomeo.\nNel 1588 sia l'ospizio che la chiesa erano ormai instabili nella struttura, per cui vennero affidati all'Ordine dei Minimi di San Francesco di Paola, che ristrutturarono interamente la chiesa, reintitolandolo a San Francesco di Paola. E vicino ad esso un monastero, che venne soppresso poi nel 1806 e demolito nel 1885. Al suo posto ora sorge una scuola elementare.\nDescrizione.\nLa chiesa presenta una facciata di tipo classicheggiante a due ordini, con timpano triangolare, portale e finestre raccolti nell'interspazio centrale, sottolineato a pari degli angoli da lesene appena rilevate concluse da capitelli corinzi.\nSulla facciata \u00e8 disegnato un orologio che segna l'ora della morte del Santo.\nSul frontone della porta principale \u00e8 scolpito il motto dell'Ordine: \"CHARITAS\" al centro di un fiammeggiante Sole.\nFino al 1810 dalla stretta fondamenta essa si affacciava sul rio di San Domenico o di Castello e, aveva di fronte il ponte omonimo.\nL'interno \u00e8 ad una sola navata, bench\u00e9 rimaneggiato nel Settecento, mantiene di massima le caratteristiche originali. Essa \u00e8 lunga 39 m e larga 18 m.\nUn motivo di interesse \u00e8 costituito dal barco, che si appoggia alla fronte interna della facciata e si prolunga lungo le pareti laterali con due bracci, nelle cui profondit\u00e0 sono ricavate le cappelle laterali, tre per parte.\nSono presenti 11 altari, di cui uno \u00e8 occupato dal battistero, ove compaiono numerose tele raffiguranti la vita di san Francesco di Paola e i suoi prodigiosi miracoli. Tra le varie raffigurazioni, si ricordano:\nIl soffitto della Chiesa \u00e8 interamente dipinto con opere del fine Cinquecento raffiguranti episodi biblici e miracoli del Santo."}
{"id": "1628899", "revid": "125860929", "url": "https://it.wikipedia.org/wiki?curid=1628899", "title": "Otoprotettore", "text": " \nL'otoprotettore \u00e8 un dispositivo di protezione individuale studiato appositamente per l'apparato uditivo. Esistono svariati tipi di otoprotettori per cui avremo i classici tappi in spugna monouso, le cuffie e gli otoprotettori personalizzati anatomici, questi ultimi presenti nel panorama dei dpi dal 1990, essendo realizzati mediante impronta individuale risultano pi\u00f9 adatti ad essere portati per pi\u00f9 ore di seguito.\nComposizione.\nPer realizzare gli otoprotettori anatomici, viene preso il calco dell'orecchio mediante un materiale indurente estruso da un'apposita siringa in modo da creare il positivo di quello che sar\u00e0 poi l'otoprotettore finito. \nIl termine tappo a chiocciola ha questo nome in quanto sembra una coclea per la forma dell'orecchio umano.\nTipologie.\nEsistono diverse tipologie di otoprotettore in base al materiale utilizzato: in resina dura e in resina morbida. L'otoprotettore in resina dura ha una maggiore durata ed igienicamente migliore mentre l'otoportettore in resina morbida tende ad insonorizzare maggiormente il rumore.\nFunzioni.\nAltre particolarit\u00e0 degli otoprotettori anatomici \u00e8 che consentono all'operatore di sentire il parlato ed i rumori di fondo per non essere completamente isolati dall'ambiente lavorativo."}
{"id": "1628909", "revid": "395393", "url": "https://it.wikipedia.org/wiki?curid=1628909", "title": "Il Lavoro (quotidiano)", "text": "Il Lavoro \u00e8 stato un noto e importante quotidiano italiano genovese, nato nel 1903 e chiuso nel 1992.\nStoria.\nFu fondato il 26 aprile 1903 in via Lomellini, nell'ex oratorio di San Filippo, da un'unione tra Leghe, Mutue e Cooperative liguri.\nIl primo numero usc\u00ec il 7 giugno, sotto la direzione di Giuseppe Canepa, parlamentare del Partito Socialista Italiano.\nInterventista nella Prima guerra mondiale (il direttore Canepa and\u00f2 volontario al fronte), nel 1921, anno elettorale, \"Il Lavoro\" avvers\u00f2 le liste che fiancheggiavano il movimento fascista. La rappresaglia delle camicie nere non tard\u00f2 a colpire: nel marzo 1922 la sede fu devastata per la prima volta, costringendo Giuseppe Canepa a ritirarsi dalla direzione del quotidiano per due anni. Durante questo periodo fu sostituito da Ludovico Calda, per i primi mesi, e poi da Carlo Bordiga.\nDurante la dittatura fascista, \"Il Lavoro\" rappresent\u00f2 le istanze sociali e sindacali dei portuali genovesi. Oltre a Canepa, figur\u00f2 nella redazione del quotidiano Giovanni Ansaldo, che ne fu redattore capo fino al 1926, quando espatri\u00f2 in Francia. Fu sostituito da Umberto Cavassa. Canepa rimase direttore fino al 1938, riuscendo a garantire al quotidiano una relativa autonomia dal regime. Successivamente fu diretto, tra gli altri, da Gianni Granzotto.\nFinita la guerra \"Il Lavoro\" riappare come organo della federazione socialista ligure. Per breve tempo si presenta con la testata \u00abLavoro Nuovo\u00bb (la testata originaria verr\u00e0 ripresa nel maggio 1971). Dall'aprile del 1947 al 25 giugno del 1968 Sandro Pertini assume la direzione politica del quotidiano genovese. I responsabili effettivi della fattura del quotidiano sono Paolo Vittorelli (direttore dal 1969 al 1976) e Umberto Merani (direttore responsabile fino al 1974). Nell'ambito del rinnovamento prodotto dall'avvento di Bettino Craxi alla segreteria del PSI, a loro succede Ugo Intini (maggio 1976 - 13 luglio 1978).Sono anni duri, subentrano problemi economici e gestionali, cui non \u00e8 estraneo il Partito Socialista: avviene allora che tipografi, impiegati e giornalisti si costituiscano in Cooperativa autogestita, affidandone la presidenza a Giorgio Melloni, direttore di tipografia, che gi\u00e0 aveva introdotto a Genova il sistema di stampa \"offset\" : vengono cos\u00ec garantiti salarii e TFR, e la testata pu\u00f2 sopravvivere. \nDurante la direzione di Cesare Lanza (14 luglio 1978-1979) \"Il Lavoro\" viene ceduto al gruppo Rizzoli-Corriere della Sera, il primo editore italiano di periodici, che nomina Giuliano Zincone nuovo direttore. Ma appena due anni dopo il gruppo viene coinvolto nello scandalo della Loggia P2 e abbandona il quotidiano.\nNel 1982 Cesare Lanza rileva dalla Rizzoli la propriet\u00e0 del giornale della sua citt\u00e0 di adozione e riassume la direzione (1982-1986). Il 10 gennaio 1986 Lanza deve lasciare entrambi gli incarichi poich\u00e9 si \u00e8 diffusa la notizia che il suo nome appare in un'inchiesta giudiziaria. \"Il Lavoro\", vicino al fallimento, viene salvato da una cordata di imprenditori. L'anno successivo entra a far parte del Gruppo L'Espresso (1987); i nuovi proprietari scelgono come nuovo direttore Franco Recanatesi. \nDurante la direzione di Franco Manzitti (succeduto a Recanatesi il 29 gennaio 1989) \"Il Lavoro\" \u00e8 stato incorporato, il 22 settembre 1992, dal quotidiano romano \"la Repubblica\", cessando cos\u00ec di essere una testata autonoma e diventando il supplemento locale del quotidiano romano. Nonostante le fasi alterne vissute dal quotidiano, non abbandon\u00f2 la redazione il critico cinematografico Roberto Chiti, la cui attivit\u00e0 si \u00e8 protratta per diversi decenni. Furono inoltre critici teatrali e cinematografici del quotidiano Guglielmina Setti nel periodo anteguerra, e Tullio Cicciarelli, responsabile della terza pagina dal 1945 al 1980.\nLa sede del quotidiano ha ospitato i locali del Museo della storia del Genoa dal 2009 al giugno 2013."}
{"id": "1628910", "revid": "712828", "url": "https://it.wikipedia.org/wiki?curid=1628910", "title": "Ribon", "text": " \u00e8 una rivista giapponese di manga sh\u014djo pubblicata da Sh\u016beisha sin dall'agosto del 1955. Le riviste sue rivali sono Nakayoshi e Ciao. \u00c8 pubblicata principalmente per le giovani ragazze intorno agli 8-14 anni.\nLa rivista, cos\u00ec come Sh\u014dnen Jump, \u00e8 stampata su carta riciclata di vario colore e contiene all'incirca 400 pagine. \u00c8 venduta insieme a dei piccoli omaggi, i cosiddetti furoku, che variano da piccoli giocattoli a carta da lettere colorata o altro, sempre per\u00f2 riguardanti le serie pubblicate su \"Ribon\".\nLe serie pubblicate sono raccolte successivamente in tank\u014dbon sotto l'etichetta Ribon Mascot Comics (RMC).\nStoria.\nIl 3 agosto 1955 fu lanciato come rivista gemella di \"Sh\u014djo bukku\", una rivista mensile per ragazze. I contenuti della pubblicazione includevano incisioni, articoli sulla moda e fumetti per ragazze, ecc. Dal 1958 circa, il numero di fumetti per ragazze aument\u00f2, e divenne a tutti gli effetti una rivista di fumetti per ragazze. Il numero di copie vendute inizi\u00f2 ad aumentare tra la fine degli anni '80 e la met\u00e0 degli anni '90, fino a quando nel 1994, Ribon raggiunse i 2,55 milioni di copie vendute, il numero pi\u00f9 alto di copie di sempre. Tuttavia, da quell'anno il numero di copie diminu\u00ec gradualmente, e nel 2002 fu travolto dalla diffusione del Ciao.\nSerie pubblicate su \"Ribon\".\nAttuali.\nAl momento vengono regolarmente serializzate diciotto testate manga in \"Ribon\"."}
{"id": "1628916", "revid": "125675376", "url": "https://it.wikipedia.org/wiki?curid=1628916", "title": "Unprotected", "text": "Unprotected \u00e8 una raccolta \"live\" del cantante siciliano Franco Battiato uscita nel 1994 sotto etichetta EMI.\nContiene tredici famosi brani rieseguiti dal vivo a Padova, Genova e Lugo di Romagna.\nCome per il successivo \"L'ombrello e la macchina da cucire\", anche \"Unprotected\" nella versione in vinile \u00e8 stato distribuito in edizione limitata e numerata sul retro in numero di 2000 copie."}
{"id": "1628923", "revid": "256896", "url": "https://it.wikipedia.org/wiki?curid=1628923", "title": "Scuola di Fanteria dell'Esercito Italiano", "text": ""}
{"id": "1628926", "revid": "226458", "url": "https://it.wikipedia.org/wiki?curid=1628926", "title": "Porta di Frontino", "text": "La Porta di Frontino \u00e8 un ingresso monumentale della citt\u00e0 di Hierapolis, fatto costruire da Sesto Giulio Frontino, scrittore \u201ctecnico\u201d latino, celebre per il trattato sugli acquedotti.\nIl monumento \u00e8 collocato ad un estremo della via principale della citt\u00e0 (che misurava circa 13 metri di larghezza) e costituisce uno dei due ingressi alla stessa (l'altra porta si trovava infatti all'estremo opposto della grande via)."}
{"id": "1628929", "revid": "110157", "url": "https://it.wikipedia.org/wiki?curid=1628929", "title": "Chiesa di San Giuseppe di Castello", "text": "La chiesa di San Giuseppe di Castello (in veneziano \"Sant\u2032Isepo\") \u00e8 un edificio religioso della citt\u00e0 di Venezia, situato nel sestiere di Castello, nelle vicinanze dei giardini Napoleonici. La chiesa fa parte dell'associazione Chorus Venezia.\nStoria.\nNel 1512 venne autorizzata la costruzione di una chiesa con decreto del Senato, con attiguo convento delle monache agostiniane.\nQui fino ad allora vi erano ancora delle isolette circondate da una palude, che venne bonificata per costruire nuovi insediamenti, sulle antiche isole di \"Secco Marina\", \"Paludo\", \"Rio ter\u00e0\", ecc.\nLa chiesa venne affidata all'Ordine agostiniano fino al 1801, quando Napoleone soppresse questa e il monastero. Successivamente venne dato in gestione a suore salesiane della Visitazione, che portarono con s\u00e9 dalla Francia la reliquia del cuore di san Francesco di Sales. Nel 1912 le monache lasciarono Venezia per Treviso e regalarono al Comune il convento che venne adattato a sede scolastica e la chiesa divenne sussidiaria della basilica di San Pietro di Castello.\nNel 1923 fu elevata a Chiesa parrocchiale dal cardinale Pietro La Fontaine, staccandola da San Pietro. Dal 1966 fu assegnata ai Salesiani di Don Bosco.\nDescrizione.\nLe mura della chiesa furono finite gi\u00e0 nel 1525, assieme al contiguo convento. \nIl 1543 \u00e8 l'anno della consacrazione a san Giuseppe, come ancora si pu\u00f2 leggere sullo stipite del portone d'ingresso: \u00abA Dio, alla Vergine Maria, alla Patria nell'anno 1543 consacrato\u00bb.\nNel 1563 la chiesa venne terminata grazie alla donazione della famiglia Grimani, che vi fece costruire l'altare maggiore e poi, nel 1595, il monumento funebre al doge Marino Grimani, opera di Cesare Groppo.\nL'edificio, nella sua parte esterna, \u00e8 molto povero, di stile classico, con lesene laterali che sorreggono un timpano modesto. Di rilievo invece il portale d'ingresso, anch'esso voluto dalla famiglia Grimani, con al centro l'opera di Giulio Del Moro \"Adorazione dei Pastori\".\nL'interno \u00e8 formato da una sola navata, con un presbiterio, abside e due piccole cappelle. Sulla parete destra tre altari, mentre sulla sinistra solo due, con l'enorme mausoleo al doge Marino Grimani e alla moglie Morosina Morosini. Il progettista dell'insieme \u00e8 stato considerato tradizionalmente Vincenzo Scamozzi, recenti ricerche tuttavia tendono ad attribuire l'opera all'architetto e proto di Venezia Francesco Fossati. Le sculture sono di Gerolamo Campagna, mentre i rilievi bronzei sono di Cesare Groppo.\nLa sala \u00e8 sovrastata dal \"barco\", cio\u00e8 un ballatoio collegato al convento, che permetteva alle suore di accedere alla chiesa senza incontrare gli altri religiosi.\nIl soffitto affrescato nel 1660-1663 da Pietro Ricchi detto il Lucchese, raffigura, nel tondo centrale, \"San Giuseppe in Gloria\" e, ai lati, \"La gloria di santa Monica.\" La composizione, di ben 540 m2 di superficie, illusivamente raddoppia verso l'alto il volume della chiesa con le architetture illusionistiche del bolognese Gianantonio Torri.\nDa notare anche le opere pittoriche di Paolo Veronese poste nel presbiterio: \"Adorazione dei pastori\" e \"San Girolamo\".\nDa segnalare alcuni affreschi di Jacopo Palma il Giovane.\nSul primo altare di destra l'opera di Tintoretto e del figlio Domenico: \"Il senatore Bon in preghiera dinanzi all'arcangelo Michele che scaccia Lucifero\".\nSul lato sinistro si nota l'altare in marmo scolpito da Domenico Grazioli da Sal\u00f2 raffigurante \"La Nativit\u00e0\", eretto su commissione dell\u2019Ammiraglio della Serenissima Giovanni Vrana. Particolarmente interessante \u00e8 il paliotto dell'altare che offre un significativo documento storico in quanto vi sono raffigurati gli schieramenti delle galee nella battaglia di Lepanto."}
{"id": "1628934", "revid": "1223843", "url": "https://it.wikipedia.org/wiki?curid=1628934", "title": "La Calisto", "text": "La Calisto \u00e8 un dramma per musica in un prologo e tre atti del compositore Francesco Cavalli su libretto di Giovanni Faustini, basato a sua volta sul poema epico \"Metamorfosi\" di Ovidio.&lt;br&gt;\nEbbe la sua prima rappresentazione il 28 novembre 1651 al Teatro Sant'Apollinare di Venezia. All'epoca il Sant'Apollinare era dotato di un complesso macchinario, il quale fu impiegato appunto nella prima produzione di quest'opera in modo da impressionare il pubblico con spettacoli sul palcoscenico. Tuttavia le prime messe in scena non ebbero un elevato numero di presenze: infatti le prime 11 rappresentazioni realizzate tra il 28 novembre e il 31 dicembre del 1651 attrasserro solo 1200 persone.&lt;br&gt;\nL'opera \u00e8 stata rimessa in scena con successo anche in tempi moderni. La ripresa di Raymond Leppard con la London Philharmonic Orchestra, Ileana Cotruba\u0219 e Janet Baker per il Glyndebourne Festival Opera del 1970 ebbe una certa importanza per ricreare un nuovo interesse per l'opera barocca.\nTrama.\nAtto 1.\nDopo aver abbattuto Fetonte che con il carro del Sole ha incendiato il mondo, Giove scende sulla terra con Mercurio per far tornare in vita la natura. I due s'imbattono in Calisto, ninfa devota a Diana, di cui Giove s'innamora perdutamente: di fronte alle sue lusinghe, Calisto si schermisce ritrosa, in quanto la sua devozione a Diana le impone la castit\u00e0. Mercurio, una volta fuggita la ninfa, consiglia a Giove di tramutarsi in Diana per poter avvicinare la ragazza. L'inganno sortisce l'effetto: Giove si approccia a Calisto tramutato in Diana, e la ninfa si lascia si concede alla tanto amata dea. &lt;br&gt;\nNel frattempo, la vera Diana \u00e8 impegnata a ripopolare le foreste ricresciute degli animali sfuggiti al grande incendio; la segue la fida ancella Linfea, e, da lontano, il pastore Endimione, di lei innamorato. Diana stessa ricambia i sentimenti del giovane, ma la sua proverbiale castit\u00e0 le impone di fuggire i vezzi dell'amore. Una volta allontanato il desolato Endimione, Diana e Linfea sono raggiunte da Calisto che, ancora ingannata, si rivolge alla divinit\u00e0 ricordandole i momenti di amore goduti poco prima. Diana, sdegnata, allontana dal suo corteggio la ninfa, lasciando Calisto sola a piangere.&lt;br&gt;\nDi Diana \u00e8 innamorato anche Pan, che si strugge perch\u00e9 il suo amore non \u00e8 ricambiato e teme di avere un rivale. Il seguito dei suoi satiri si offre di presidiare i boschi per scoprire se Diana ami effettivamente qualcuno.\nAtto 2.\nSulla cima del monte Liceo, Diana ritrova Endimione, addormentato: al suo risveglio, la dea non resiste e gli confessa il suo amore. Il loro incontro \u00e8 tuttavia spiato da uno dei satiri di Pan, che corre a riportare tutto al suo padrone. &lt;br&gt;\nNel frattempo, Giunone, moglie di Giove, scende sulla terra: sa che il marito, assente dall'Olimpo da lungo tempo, \u00e8 impegnato in nuove conquiste, ed \u00e8 in cerca di vendetta. Per puro caso la dea incontra Calisto, ancora disperata e, dapprima mossa a piet\u00e0, chiede alla ragazza qual \u00e8 il motivo del suo pianto: dal suo racconto, Giunone capisce che Calisto \u00e8 il nuovo bersaglio amoroso del marito infedele, tramutatosi in Diana per sedurla. &lt;br&gt; L'arrivo di Mercurio e di Giove, ancora mutato in Diana, confermano il sospetto di Giunone: Calisto, dubbiosa ma ancora innamorata, cede alle lusinghe. Giove d\u00e0 appuntamento alla ninfa alle fonti del fiume Ladone, e Calisto parte al luogo prefissato. Giunone si svela, e affronta Mercurio e Giove: quest'ultimo cerca di recitare anche con la moglie tradita la parte di Diana, causando lo sdegno di Giunone, che si allontana.&lt;br&gt;\nA complicare la vicenda giungono prima Endimione, che si mette ad amoreggiare con la finta Diana, e poi Pan col suo seguito: il dio dei boschi cattura il pastore, minacciando Diana di vendicarsi sul suo amante. Giove e Mercurio, invece che assistere il povero Endimione, fuggono, lasciando il pastore nelle grinfie del vendicativo Pan.\nAtto 3.\nCalisto arriva alla fonte del Ladone, in attesa dell'amata: ma invece di Diana arriva Giunone con un seguito di Furie, che tramutano la ragazza in orsa. Giunone parte nuovamente, raccomandando alle Furie di sorvegliare l'orsa, ma l'arrivo di Giove e Mercurio scaccia le divinit\u00e0 infernali: Giove, per ricompensare gli affanni della povera ninfa, promette a Calisto che, una volta morta, verr\u00e0 premiata in cielo, a dispetto della rabbia di Giunone.&lt;br&gt;\nNel frattempo, la vera Diana arriva e salva Endimione dalle grinfie di Pan, e scaccia il dio dei boschi con il suo seguito: allo scornato Pan non resta che vendicarsi rendendo pubblica la lussuria di Diana. &lt;br&gt;\nL'opera si conclude nell'empireo, con la trasformazione di Calisto in una costellazione, l'Orsa maggiore."}
{"id": "1628961", "revid": "122285921", "url": "https://it.wikipedia.org/wiki?curid=1628961", "title": "Giovanni Battista Giorgini (1818-1908)", "text": "Biografia.\nA dodici anni fu ammesso al Liceo Universitario di Lucca (vedi Universit\u00e0 di Lucca); all'epoca era pratica comune far accedere al primo anno universitario studenti anche giovanissimi qualora fossero molto dotati. Passato poi all'Universit\u00e0 di Pisa, a 20 si laure\u00f2 in Giurisprudenza e l'anno seguente fu nominato professore di Istituzioni Criminali a Siena. Nel 1843 si trasfer\u00ec da Siena a Pisa per insegnare Istituzioni Canoniche; qui, due anni dopo, conobbe Vittoria Manzoni, ottava figlia di Alessandro. La giovane era venuta sulle rive dell'Arno con Luisa Blondel, moglie di Massimo d'Azeglio, per una convalescenza. Quando, al termine del soggiorno, le due donne tornarono in Lombardia, Giorgini e Giuseppe Giusti le seguirono, ospiti di Manzoni. Nel 1846 Vittoria e Giambattista si unirono in matrimonio ed andarono a vivere a Lucca dal nonno paterno Niccolao che defin\u00ec la nuova arrivata \u00abangelica creatura\u00bb. Con loro abit\u00f2 l'ultima figlia di Manzoni, Matilde, fino alla morte avvenuta nove anni dopo.\nIntanto nel 1847 nacque la prima figlia Luisina. Nel 1848 Giovan Battista Giorgini partecip\u00f2 alla prima guerra d'Indipendenza, e nell'epistolario alla moglie risalente a questo periodo sono numerosi i riferimenti alla necessit\u00e0 di una patria unita. Sono da vedere in quest'ottica gli incarichi diplomatici di quegli anni (ad esempio rappresent\u00f2 la Regione Toscana al Congresso Federativo che doveva convincere Carlo Alberto a scacciare gli austriaci), le collaborazioni con Ricasoli e col cognato D'Azeglio, le frequentazioni di Minghetti, Sella e Cavour.\nDurante un periodo d'insegnamento a Siena nacque il figlio Giorgio (Giorgio Giorgini Diana 1854-1899), che diventer\u00e0 anche lui deputato nel 1892 per la XVII e XIX legislatura, e morirono il nonno Niccolao (1855), la cognata Matilde (1856) e la figlia Luisina (1857): della bont\u00e0 e dell'ingegno di questa bambina nonno Manzoni aveva parlato in molte lettere.\nDopo questi lutti Giorgini cerc\u00f2 delle distrazioni mettendo a frutto la sua inventiva con dispositivi che permettevano di controllare l'effettiva quantit\u00e0 di grano macinata che, applicati a tutti i mulini in occasione della promulgazione della tassa sul macinato, vi restarono fino all'abolizione della tassa stessa.\nNel 1859 il Granduca fugg\u00ec e Giorgini entr\u00f2 a far parte con Ricasoli della Consulta del governo toscano che lavorava all'annessione; fece parte del primo Parlamento italiano. Nel 1860 nacque a Pisa la sua ultima figlia Matilde. Dopo il 1870, anno della breccia di Porta Pia e di fine del potere temporale della chiesa, balz\u00f2 alla ribalta la questione della lingua: il ministro della pubblica istruzione Emilio Broglio aveva formato una commissione incaricata di trovare il mezzo di diffondere una buona lingua unitaria. Presidente era il Manzoni, che avendo individuato nel fiorentino delle persone colte il modello dell'italiano, auspic\u00f2 la realizzazione di un vocabolario che sancisse i fondamenti della lingua nazionale.Nacque cos\u00ec il \"Novo vocabolario della lingua italiana secondo l'uso di Firenze\" ad opera del ministro Broglio e di Giovan Battista Giorgini. Nel 1872 Giovan Battista Giorgini venne nominato senatore.\nNegli ultimi anni di vita si dedic\u00f2 alla costruzione di un mulino e di una segheria e alla poesia."}
{"id": "1628964", "revid": "76963", "url": "https://it.wikipedia.org/wiki?curid=1628964", "title": "Alfonso Negro", "text": "Carriera.\nNacque a Brooklyn (New York) da una famiglia italiana della provincia di Salerno (Angri), dopo qualche anno torn\u00f2 in Italia con i suoi genitori. Nel 1930 entr\u00f2 nell'Angri in Serie C per trasferirsi nel 1933 nella Catanzarese che giocava in Serie B. Nel 1935 entr\u00f2 a far parte della Fiorentina in Serie A e nel frattempo frequentava l'Universit\u00e0 in medicina ginecologica e ostetricia.\nNel 1936 venne selezionato dal Gruppo Universitario Fascista per rappresentare l'Italia ai giochi olimpici di Berlino dove disput\u00f2 solo la semifinale contro la Norvegia del 10 agosto, segnando tra l'altro il primo gol nella vittoria per 2-1. Nel 1938 si trasfer\u00ec al Napoli dove rimase fino alla sospensione del campionato, continuando comunque a seguire i corsi universitari a Firenze e laureandosi nel 1940. Nello stesso anno, con l'entrata dell'Italia nella Seconda guerra mondiale, venne arruolato nell'Esercito come Ufficiale medico sul fonte greco dove organizz\u00f2 eventi sportivi per i soldati al fronte.\nInoltre organizz\u00f2 la partita tra Regio Esercito e Wehrmacht allo Stadio Panatenaico di Atene. Nel dopoguerra continu\u00f2 con la professione calcistica insieme a quella di ginecologo, infatti dopo essere approdato nelle file dell'Ercolanese, la societ\u00e0 granata gli mise a disposizione uno studio medico per continuare l'altra sua passione di sempre, regalandogli un appartamento proprio in un antico palazzo di Ercolano con una magnifica veduta sugli scavi archeologici, rimase ad Ercolano dal 1950 al 1972, poi ritorn\u00f2 a Firenze, per poi rientrare di tanto in tanto ad Ercolano dove aveva molti amici, fino al 1981 per poi stabilizzarsi a Firenze dove mor\u00ec il 7 novembre 1984 all'et\u00e0 di 69 anni."}
{"id": "1628967", "revid": "161374", "url": "https://it.wikipedia.org/wiki?curid=1628967", "title": "Mus\u00e9e national d'Art moderne \u2013 Centre Georges Pompidou", "text": ""}
{"id": "1628978", "revid": "968255", "url": "https://it.wikipedia.org/wiki?curid=1628978", "title": "Brooklin", "text": ""}
{"id": "1628985", "revid": "92345291", "url": "https://it.wikipedia.org/wiki?curid=1628985", "title": "Carlo Campanella", "text": "Ha collaborato con la mafia di New York durante il proibizionismo.\nBiografia.\nEmigrato a New York da giovane, nel 1898 si \u00e8 unito alla Five Points Gang ricoprendo piccoli ruoli di manovalanza. \nDieci anni pi\u00f9 tardi, ha iniziato a lavorare nel contrabbando di alcolici con il sostegno di molti gangster, tra cui Dutch Schultz. \nIntorno al 1920 ha creato una sua piccola organizzazione nel cuore di Manhattan dedita al racket della prostituzione e al contrabbando di liquori. \nNel 1933 ha lasciato ogni attivit\u00e0 criminale dopo l'omicidio del suo socio in affari. In seguito ha collaborato con la giustizia denunciando alcuni membri della famiglia Genovese; \u00e8 sepolto presso il Saint John's Cemetery nel Middle Village, Queens.\nNel 1958 la Random House ha pubblicato una sua biografia."}
{"id": "1628991", "revid": "765341", "url": "https://it.wikipedia.org/wiki?curid=1628991", "title": "Caterina Volpicelli", "text": "Biografia.\nCaterina Volpicelli nasce a Napoli il 21 gennaio 1839 da Pietro e Teresa de Micheroux.\nLa sua famiglia apparteneva all'alta borghesia napoletana ed era di profonda fede cristiana. Dopo un'adolescenza trascorsa nell'amore per il teatro, la musica, lo studio delle lettere, in seguito a una forte crisi esistenziale cominci\u00f2 a prendere coscienza di essere chiamata alla vita religiosa.\nElla dapprima ritenne che la sua vocazione fosse per la vita contemplativa, di cui fece esperienza, ma che dovette abbandonare per la sua gracile salute. Soprattutto padre Ludovico da Casoria l'aiut\u00f2 a discernere che era chiamata a vivere i consigli evangelici \"restando in mezzo alla societ\u00e0\". Si dedic\u00f2 allora con alcune collaboratrici alla diffusione dell'Apostolato della preghiera. Tramite Padre Rami\u00e8re la Volpicelli venne a contatto con una fondazione francese che si proponeva le sue stesse finalit\u00e0.\nL'istituzione francese era aggregata alla nascente Congregazione dei Missionari del Sacro Cuore di Ges\u00f9 di Jean Jules Chevalier. Era denominata \"Terz'ordine del Sacro Cuore\" ed era guidata da Louise-Th\u00e9r\u00e8se de Montaignac.\nL'arcivescovo di Napoli, Sisto Riario Sforza, avendo compreso che la nascente fondazione napoletana aveva una propria originalit\u00e0 nei confronti di quella della de Montaignac stabil\u00ec che le due istituzioni si separassero. Sempre nel 1874, la fondazione della Volpicelli ricevette l'approvazione dell'arcivescovo di Napoli e venne denominata Pia Unione delle Ancelle del Sacro Cuore.\nCaterina avvert\u00ec l'esigenza che la sua opera avesse anche l'approvazione della Santa Sede.\nL'originalit\u00e0, la novit\u00e0 di forme della sua fondazione, che mirava ad essere riconosciuta come autentico istituto religioso, con professione pubblica dei voti, suscitarono non poche perplessit\u00e0 ed aperte ostilit\u00e0, particolarmente nell'ambiente ecclesiastico romano. Le varie difficolt\u00e0 vennero superate e nel mese di giugno del 1890 l'Istituto delle Ancelle del Sacro Cuore ottenne il Decreto di Lode da parte della Congregazione dei vescovi e regolari, senza che le sue forme innovative venissero modificate.\nCaterina Volpicelli concluse la sua esistenza terrena il 28 dicembre 1894, lasciando in grande incertezza la giovane istituzione, che avrebbe avuto ancora bisogno della sua presenza carismatica.\nIl culto.\nVenne dichiarata venerabile il 25 marzo 1945 da papa Pio XII. Il 28 giugno 1999 Giovanni Paolo II promulg\u00f2 il Decreto sul miracolo ottenuto per sua intercessione. Il 29 aprile 2001 lo stesso Papa l'ha proclamata beata. Il 6 dicembre 2008, papa Benedetto XVI ha firmato il decreto di riconoscimento di miracolo attribuito all'intercessione della donna, preludio alla canonizzazione.\n\u00c8 stata canonizzata in Piazza San Pietro a Roma il 26 aprile 2009 da papa Benedetto XVI.\nMemoria liturgica il 22 gennaio.\nA Napoli \u00e8 stata recentemente apposta una targa commemorativa in Suo ricordo in Via Port'Alba dove nacque, in quanto religiosa che ha saputo valorizzare la figura femminile ed ha dato una svolta alla vita religiosa femminile.\nIl miracolo per la canonizzazione.\nPer la canonizzazione della beata Caterina Volpicelli la Chiesa cattolica ha ritenuto miracolosa la guarigione di Teresa Ruggiero, guarita nel 2002 da un'ulcera necrotica di origine diabetica.\nTeresa, originaria di Meta di Sorrento, era affetta da pi\u00f9 di vent'anni da diabete mellito di tipo 2, ed era in terapia insulinica. Nel 2002, all'et\u00e0 di ottantadue anni, le si form\u00f2 un'ulcera necrotica, che si era infettata e le provocava dolori atroci. Il 21 aprile dello stesso anno, dopo aver invocato la beata Caterina, addormentatasi si svegli\u00f2 guarita: l'ulcerazione, a causa della quale i medici avevano prospettato l'imminente amputazione, era scomparsa.\nIl caso, dopo il processo diocesano, aperto dalla curia di Sorrento il 15 marzo 2004, fu sottoposto alla Congregazione per le Cause dei Santi che promulg\u00f2 il decreto sul miracolo, dichiarando l'inspiegabilit\u00e0 della guarigione, rapida, completa e duratura."}
{"id": "1628993", "revid": "108072147", "url": "https://it.wikipedia.org/wiki?curid=1628993", "title": "Trottalemme", "text": "Trottalemme \u00e8 un personaggio creato dal fumettista italiano Benito Jacovitti. \u00c8 il fedele destriero di Cocco Bill, e pertanto prende esclusivamente parte alle avventure del cow-boy, nato nel 1957 dalla fantasia del famoso disegnatore. \u00c8 comparso anche nella serie animata \"Cocco Bill\".\nInizialmente il cavallo bianco non ha alcun nome, poi, con l'aumentare della produzione circa Cocco Bill, Jacovitti lo battezza Trottalemme. Tra le sue particolarit\u00e0 c'\u00e8 indubbiamente la passione per il fumo di sigaretta e la perspicacia nel compiere il suo dovere di complice di Cocco Bill.\nPoich\u00e9 in qualche storia a fumetti Trottalemme appare mentre sta mangiando un piatto di spaghetti al pomodoro, nella serie animata la pasta \u00e8 divenuta la sua passione principale, mentre la sigaretta \u00e8 stata abbandonata."}
{"id": "1629020", "revid": "767487", "url": "https://it.wikipedia.org/wiki?curid=1629020", "title": "Yes, Giorgio", "text": "Yes Giorgio \u00e8 un film musicale del 1982 diretto e sceneggiato da Franklin J. Schaffner. Il film \u00e8 noto soprattutto perch\u00e9 segna la prima e unica prova d'attore di Luciano Pavarotti.\nTrama.\nGiorgio Fini \u00e8 un cantante d'opera che perde la voce mentre si trova negli Stati Uniti e viene curato da Pamela Taylor, una specialista delle corde vocali di cui in breve tempo finisce per innamorarsi."}
{"id": "1629023", "revid": "1543377", "url": "https://it.wikipedia.org/wiki?curid=1629023", "title": "Alalcomene (Beozia)", "text": "Alalcomene (), era un'antica cittadina della Beozia. Si trovava tra Aliarto e Coronea, ma non se ne conosce l'ubicazione esatta. Avrebbe preso il nome dall'eroe Alalcomeneo o da Alalcomenea, figlia di Ogigo.\nAlalcomene era famosa per un santuario dedicato ad Atena, che secondo una tradizione sarebbe nata in questa citt\u00e0 e allevata presso il fiume Tritone da Alalcomeneo. Secondo Strabone, il tempio era cos\u00ec rispettato che la cittadina non fu mai saccheggiata, e anzi vi trovarono rifugio i Tebani quando dovettero lasciare la loro citt\u00e0 durante la spedizione degli Epigoni. Pausania riferisce che in epoca romana Alalcomene venne conquistata da Silla, che trafug\u00f2 dal tempio la statua eburnea della dea; da allora inizi\u00f2 il declino del tempio.\nEsisteva inoltre una tradizione che faceva nascere Odisseo proprio in questa citt\u00e0: qui infatti lo avrebbe dato alla luce Anticlea, che era stata violentata da Sisifo, mentre veniva condotta in sposta da Laerte. Da questo luogo avrebbe preso il nome Alalcomene degli Itacesi."}
{"id": "1629025", "revid": "92723", "url": "https://it.wikipedia.org/wiki?curid=1629025", "title": "Pentathlon moderno ai Giochi della XXIX Olimpiade", "text": "Il pentathlon moderno alle Olimpiadi di Pechino 2008 si \u00e8 tenuto i giorni 21 e 22 agosto all'Olympic Sports Centre (corsa ed equitazione), allo Ying Tung Natatorium (nuoto) e all'Olympic Green Convention Centre (scherma e tiro a segno).\nQualificazioni.\nOgni Comitato Olimpico Nazionale pu\u00f2 iscrivere un massimo di 2 atleti per ciascun evento (maschile e femminile)."}
{"id": "1629028", "revid": "121204880", "url": "https://it.wikipedia.org/wiki?curid=1629028", "title": "Cimitero militare germanico di Pomezia", "text": "Il cimitero militare germanico di Pomezia (Deutscher Soldatenfriedhof Pomezia) si trova lungo la via Pontina, a circa a sud di Pomezia, circa a sud-ovest di Roma, nell'area che, compresa tra i monti dei Castelli Romani, la piana di Aprilia e la linea di costa da torre Astura a Lavinio, durante la seconda guerra mondiale, fu teatro di feroci scontri dopo lo sbarco di Anzio.\nStoria.\nQuesto cimitero \u00e8 il secondo per grandezza fra quelli gestiti in Italia dal \"Volksbund Deutsche Kriegsgr\u00e4berf\u00fcrsorge\" (ente privato sovvenzionato dallo stato tedesco), dopo quello della Futa nel comune di Firenzuola, in provincia di Firenze.\nL'esercito degli Stati Uniti, durante gli aspri combattimenti seguiti allo sbarco di Anzio-Nettuno, costru\u00ec per i propri caduti, per quelli alleati e per i caduti nemici, un grande cimitero nei pressi di Nettuno. Nel 1946, il cimitero di Nettuno venne destinato ad accogliere le spoglie dei soli caduti statunitensi. Per i caduti germanici venne scelta, nel dicembre 1946, un'area nel comune di Pomezia offerta gratuitamente dallo Stato Italiano. All'inizio del 1947, 2.740 caduti germanici, su ordine del Servizio sepolcrale americano, furono traslati dal cimitero militare di Nettuno a quello di Pomezia poich\u00e9 il luogo si prestava maggiormente alla sistemazione definitiva dei caduti.\nAltre 3.751 salme di caduti germanici vennero esumate, con l'appoggio del Commissariato generale per le onoranze ai caduti di guerra italiano, dai campi di battaglia della testa di ponte di Anzio \u2013 Nettuno e quindi inumate nel cimitero militare di Pomezia.\nSuccessivamente, negli anni dal 1948 al 1955, il Volksbund Deutscher Kriegsgr\u00e4berf\u00fcrsorge tumul\u00f2 ulteriori 10.704 caduti germanici provenienti dai teatri di guerra delle province di Roma, Latina, Frosinone, Salerno, Avellino, L'Aquila, Chieti, Siena e Pistoia.\nCon l'accordo stipulato nel 1955 e allegato alla legge del 12 agosto 1957, n\u00ba 801, fra l'Italia e la Repubblica Federale di Germania per la sistemazione definitiva delle salme dei soldati tedeschi caduti in guerra in territorio italiano, lo Stato Italiano forniva gratuitamente e in uso perpetuo le aree da destinare a cimiteri di guerra.\nQuindi, il 22 dicembre 1955, vi vennero tumulati altri caduti germanici provenienti dalle province di Ancona, Arezzo, Ascoli Piceno, Grosseto, Latina, Livorno, Macerata, Napoli, Perugia, Pesaro, Rieti, Roma, Siena, Terni, Viterbo e Reggio Calabria.\nComplessivamente sono 27.443 i caduti germanici che hanno trovato nel cimitero militare germanico di Pomezia la loro ultima dimora, tra questi 3.770 di cui non si conosce il nome.\nI lavori d'ampliamento e sistemazione dell'area cimiteriale, che hanno impegnato il Volksbund Deutscher Kriegsgr\u00e4berf\u00fcrsorge dalla met\u00e0 alla fine degli anni cinquanta, si sono conclusi con l'inaugurazione del sacrario avvenuta il 6 maggio 1960.\nDescrizione.\nAdiacente all'area destinata al parcheggio riservato ai visitatori in prossimit\u00e0 della via Pontina, c'\u00e8 l'ufficio amministrativo cimiteriale. Un sentiero in leggera salita conduce all'ingresso dell'area cimiteriale vera e propria, circondata da un muro in pietra. L'area, che si estende per 10 ettari, \u00e8 suddivisa in 20 riquadri di tappeto erboso su cui si elevano croci in porfido chiaro. Una stradina rettilinea porta dall'edificio d'ingresso, tra i blocchi di sepolture, al monumento commemorativo eretto sopra la fossa comune che accoglie le spoglie di 770 caduti.\nIl monumento \u00e8 costituito da quattro possenti pilastri in pietra che sorreggono la copertura piana, a baldacchino, rivestita nell'intradosso di mosaici. Al suo interno il gruppo scultoreo, opera dell'artista tedesco Schmoll Eisenwerth, funge anche da sostegno centrale della copertura e rappresenta quattro grandi figure di soldati e familiari dolenti.\nL'area cimiteriale, circondata da gruppi di pini, \u00e8 suddivisa in 20 blocchi di sepolture contraddistinte da semplici croci in pietra disposte in file regolari nel prato."}
{"id": "1629031", "revid": "767487", "url": "https://it.wikipedia.org/wiki?curid=1629031", "title": "Wish I'd Taken Pictures", "text": "Wish I'd Taken Pictures \u00e8 il quarto album dei Pansy Division."}
{"id": "1629037", "revid": "287204", "url": "https://it.wikipedia.org/wiki?curid=1629037", "title": "Giovanni Faustini", "text": "Sua madre, Isabetta Vecellio, era figlia del noto pittore Cesare Vecellio. Tra il 1642 e il 1651 scrisse 14 libretti, tutti per essere messi in musica nei teatri veneziani dell'epoca. La maggior parte di questi furono destinati all'impiego del compositore Francesco Cavalli. Giovanni Faustini fu attivo anche come impresario dei teatri San Mois\u00e9 e San Apollinare. A causa della sua morte prematura (mor\u00ec a soli 36 anni) lasci\u00f2 cinque libretti incompiuti, che furono terminati dal fratello Marco, anch'egli affermato impresario.\nLa collaborazione fra Faustini e Cavalli rappresenta senz'altro il decennio pi\u00f9 altamente fluttuante e formativo della storia dell'opera veneziana (1642-51). I drammi di Faustini, le quali trame e i personaggi erano generalmente inventati, piuttosto che storico o mitologico, lo sviluppo spesso coinvolgeva la relazione di due coppie di amanti. I suoi ultimi lavori, i quali risentono dell'influsso di Giacinto Andrea Cicognini, presentano trame con intrecci complessi.\nBibliografia.\nP. Fabbri: \"Il secolo cantante: per una storia del libretto d'opera nel Seicento\" (Bologna, 1990)"}
{"id": "1629046", "revid": "287204", "url": "https://it.wikipedia.org/wiki?curid=1629046", "title": "Ginnastica Comense 1872 maschile", "text": "La sezione maschile della Ginnastica Comense 1872 \u00e8 una societ\u00e0 di pallacanestro di Como.\nFondata nel 1919, ha preso parte ai primi campionati della Federazione Italiana Basketball, nei primi anni venti prima di sciogliersi. \u00c8 stata rifondata nel 1998 e da allora partecipa ai campionati giovanili e provinciali.\nStoria.\nLa prima Ginnastica Comense.\nCon ampio anticipo rispetto alla creazione della FIB, la Ginnastica Comense nel 1919 decise di dar vita ad una squadra maschile di \"palla al cesto\". I risultati vennero raggiunti in breve tempo, tanto che nel 1924 si gioc\u00f2 lo scudetto con le squadre pi\u00f9 rappresentative della pallacanestro italiana degli anni venti: l'ASSI Milano e l'Internazionale Milano.\nPer un dissidio con i dirigenti della Federazione, la Comense decise di ritirare la propria formazione da tutte le competizioni ufficiali. Gli atleti comunque ebbero la possibilit\u00e0 di mettersi in mostra nelle numerose amichevoli e nei tornei nazionali.\nI nerostellati furono definiti come la squadra che esibiva la miglior pallacanestro di tutta la penisola al torneo del \"Concorso ginnico federale\" di Firenze e la riprova dal valore degli atleti lariani era il gran numero di italiani convocati per le amichevoli della nazionale. Nel 1927 Gianni Ortelli lasci\u00f2 la Comense: con la partenza del giocatore pi\u00f9 rappresentativo la formazione comasca visse un declino che l'avrebbe portata a chiudere i battenti nel giro di pochi anni.\nLa nuova Ginnastica Comense.\nNell'anno 1998, grazie al progetto \"Scuola Basket\" istituito dal consigliere Guido Corti, il settore maschile di pallacanestro della Ginnastica Comense 1872 riprende vita con l'istituzione di una squadra maschile di categoria Under 13. Con piccoli passi vengono istituiti tutti i campionati giovanili, dall'Under 13 fino alla categoria Under 19. Viene istituita anche una squadra senior di Seconda Divisione maschile in cui giocano alcuni allenatori e istruttori del progetto Scuola Basket e alcuni giovani del settore giovanile.\nNella stagione sportiva 2006-2007, il settore maschile raggiunge l'apice con tre allenatori a tempo pieno, la partecipazione a sette campionati e la storica promozione della squadra senior dalla seconda alla Prima Divisione maschile.\nNella stagione 2008-2009, per permettere una migliore gestione e per concentrare maggiormente le forze sul reclutamento femminile, vengono aperte collaborazioni con la Pallacanestro Cernobbio e la Pallacanestro Como, societ\u00e0 maschile militante in serie B Dilettanti. Anche la squadra di Prima Divisione maschile non viene iscritta al campionato, e la Ginnastica Comense si occupa del settore maschile fino alla categoria Esordienti Maschile."}
{"id": "1629074", "revid": "599013", "url": "https://it.wikipedia.org/wiki?curid=1629074", "title": "Pape Thiaw", "text": ""}
{"id": "1629084", "revid": "3831", "url": "https://it.wikipedia.org/wiki?curid=1629084", "title": "La Seconda Grande Guerra", "text": ""}
{"id": "1629086", "revid": "486946", "url": "https://it.wikipedia.org/wiki?curid=1629086", "title": "NK Dinamo Zagabria", "text": ""}
{"id": "1629087", "revid": "64860", "url": "https://it.wikipedia.org/wiki?curid=1629087", "title": "Cucina vegetariana", "text": "La cucina vegetariana \u00e8 il complesso degli alimenti e dei loro preparati, secondo modalit\u00e0 contemporanee o delle tradizioni locali ed etniche, che rispettano gli standard vegetariani.\nCaratteristiche.\nLa cucina vegetariana non va confusa con la dieta vegetariana. Ogni dieta vegetariana infatti pu\u00f2 basarsi esclusivamente su piatti vegetariani, mentre ogni tipo di alimentazione umana generalista comprende sempre un certo numero di piatti vegetariani come sottoinsieme.\nLe diete vegetariane hanno, come unico vincolo, l'esclusione della carne e dei prodotti ottenuti attraverso l'utilizzo dei tessuti degli animali (per esempio alcuni tipi di zuccheri raffinati se filtrati e sbiancati con il carbone animale, derivato delle ossa animali). Nella dieta latto-ovo-vegetariana (quella pi\u00f9 diffusa nel mondo occidentale) \u00e8 quindi consentito l'uso delle uova, del latte, dei prodotti lattieri (yogurt, panna, ricotta, burro), dei prodotti caseari (formaggi freschi e stagionati), del miele e di tutti gli altri prodotti di alveare (pappa reale, propoli, polline). Per il latto-vegetarismo, uno dei primi tipi di vegetarismo conosciuto (registrato in India), \u00e8 consentito solo l'uso dei latticini. Le forme pi\u00f9 ristrette del vegetarianismo sono il veganismo e il fruttarismo, le quali escludono tutti i prodotti animali, dai latticini al miele.\nI cibi vegetariani possono essere classificati in molti e differenti tipi:\nIngredienti utilizzati nella cucina vegetariana.\nGli alimenti considerati adatti ai vegetariani tipicamente sono:\nCibi adatti per i diversi tipi di cucina vegetariana:\nCucina tradizionalmente vegetariana.\nQuesti sono alcuni dei piatti pi\u00f9 comuni che i vegetariani nella civilt\u00e0 occidentale mangiano senza la sostituzione degli ingredienti. I piatti includono dalla colazione ai dolci:\nDolci e caramelle.\nLa maggior parte dei dessert, di cui la crostata, il cobbler, la torta, brownie al cioccolato, biscotti, tartufi, Rice Krispie treat (senza gelatina dei marshmallow o crema di marshmallow), burro di arachidi, budino, budino di riso, gelato, Cr\u00e8me br\u00fbl\u00e9e, ecc, sono liberi di carne e pesce, e quindi sono adatti per i latto-ovo-vegetariani. La confettura e i dessert orientali, come halva, Turkish Delight, sono per lo pi\u00f9 per i vegani, mentre altri, come baklava (che spesso contiene burro) sono per i latto-vegetariani. Dessert e dolci indiani sono in gran parte vegetariani come peda, barfi, gulab jamun, shrikhand, basundi, kaju Katri, rasgulla, Cham Cham, rajbhog ecc. I dolci indiani sono per lo pi\u00f9 a base latte e sono pertanto per i latto-vegetariani; mentre la frutta dolce secca \u00e8 per i vegani.\nCucina che utilizza surrogati della carne.\nQueste sono le versioni vegetariani di piatti popolari che i non-vegetariani mangiano e sono spesso consumati come cibo veloce, il cibo di transizione per i nuovi vegetariani, o un modo per dimostrare ai non-vegetariani che possono essere vegetariani pur godendo dei loro cibi preferiti. Molti vegetariani usano questi piatti come parte di una dieta variata.\nAlcuni piatti popolari sono:\nMycoprotein \u00e8 un altro sostituto della carne, possono essere aggiunte anche le alghe per un gusto di frutti di mare.\nProdotti commerciali.\nI prodotti commerciali, commercializzati soprattutto verso i vegetariani e etichettati come tali, sono disponibili nella maggior parte dei paesi nel mondo, in varie quantit\u00e0 e qualit\u00e0. Come esempio, in Australia, i vari prodotti vegetariani sono disponibili nella maggior parte delle catene di supermercati ed \u00e8 fornita una guida allo shopping vegetariano da Vegetarian/Vegan Society of Queensland. Comunque, il pi\u00f9 grande mercato per il commercio con l'etichetta per i vegetariani \u00e8 in India, con leggi governative che regolano le etichette \"vegetariano\" e \"non vegetariano\"."}
{"id": "1629088", "revid": "461603", "url": "https://it.wikipedia.org/wiki?curid=1629088", "title": "Olympiakos F.C.", "text": ""}
{"id": "1629089", "revid": "131358", "url": "https://it.wikipedia.org/wiki?curid=1629089", "title": "KP Legia Varsavia", "text": ""}
{"id": "1629091", "revid": "183483", "url": "https://it.wikipedia.org/wiki?curid=1629091", "title": "NGC 2264", "text": ""}
{"id": "1629093", "revid": "92723", "url": "https://it.wikipedia.org/wiki?curid=1629093", "title": "Domenico Labrocca", "text": "Carriera.\nGiocatore.\nIn carriera ha disputato cinque campionati di Serie B con le maglie di Casertana e , per complessive 120 presenze e 2 reti fra i cadetti. Molto temuto dagli avversari per le sue doti di Mezzofondista e per la sua scaltrezza.\nNella stagione 1973-1974 ha fatto parte della rosa della che si \u00e8 aggiudicata lo scudetto, senza per\u00f2 essere mai schierato in incontri di campionato.\nIl miglior periodo della sua carriera fu al , dove ebbe sempre un posto di titolare nella squadra.\nAllenatore.\nDal 1986 al 1997 \u00e8 stato giocatore e allenatore dell'A.S. Giustiniana, squadra dilettantistica romana, guidandola dalla terza categoria alla promozione. \u00c8 stato l'allenatore di una squadra romana di Seconda Categoria FIGC, la \nSporting la Susta, per pi\u00f9 di dieci anni, raggiungendo i migliori risultati per la compagine romana."}
{"id": "1629096", "revid": "1039155", "url": "https://it.wikipedia.org/wiki?curid=1629096", "title": "Arriva Cristina", "text": "Arriva Cristina \u00e8 una serie televisiva trasmessa su Italia 1 nell'autunno 1988 con Cristina D'Avena, con la regia di Francesco Vicario.\nLa serie era uno spin-off delle serie TV cult di \"Licia\" (interpretate sempre dalla D'Avena); infatti nell'ultima puntata di \"Balliamo e cantiamo con Licia\" uno dei personaggi riceve una telefonata da Cristina D'Avena che annuncia di aver fondato una band tutta sua.\nVeniva trasmesso ogni luned\u00ec, mercoled\u00ec e venerd\u00ec dalle 20:00 alle 20:30, in contemporanea con il TG1 e nonostante ci\u00f2 ebbe una media di ascolti di quasi 3 milioni, andando molto bene soprattutto tra i ragazzi.\nQuesto successo port\u00f2 alla realizzazione di altre tre serie negli anni successivi: \"Cristina\" (1989) e \"Cri Cri\" (1990-1991) trasmesse sempre su Italia 1 e \"Cristina, l'Europa siamo noi\" (1991) che a differenza delle precedenti fu trasmessa su Rete 4 e l'audio registrato in presa diretta, quindi senza ricorrere al doppiaggio come le serie precedenti.\nLa serie viene replicata integralmente su Hiro a partire dall'11 febbraio 2011 alle ore 8:40, 17:30 e 21:30\nLa protagonista della serie era Cristina D'Avena, che aveva organizzato un complesso musicale insieme ai suoi compagni di universit\u00e0. Questi momenti musicali venivano alternati con gli studi in medicina oltre che alle vicende familiari divise tra ansie, gioie e delusioni.\nA differenza delle quattro serie di Licia (nelle quali era doppiata nei dialoghi da Donatella Fanfani, voce protagonista anche della serie animata), in questo e nei successivi tre telefilm della saga, la D'Avena recita con la sua voce anche nei dialoghi oltre che nelle scene di canto.\nLa serie era girata negli studi della Merak Film in Viale Spagna 74 a Cologno Monzese (di fronte alla sede della societ\u00e0 di doppiaggio che si trova in Viale Spagna 61).\nSigla e colonna sonora.\nLa sigla del telefilm s'intitola \"Arriva Cristina\", scritta da Carmelo \"Ninni\" Carucci e Alessandra Valeri Manera, ed \u00e8 cantata dalla stessa Cristina D'Avena, incisa come traccia 1 nell'album \"Fivelandia 6 \u2013 Le pi\u00f9 belle sigle originali dei tuoi amici in TV\". Nei cori insieme ai Piccoli Cantori di Milano troviamo Moreno Ferrara, Silvio Pozzoli e Ricky Belloni.\n\u00c8 stato pubblicato il relativo album dal titolo \"Arriva Cristina\", che conteneva tutte le canzoni interpretate nella serie. Nel dicembre del 2010 l'album \u00e8 stato ristampato per la prima volta su CD all'interno del cofanetto \"Arriva Cristina Story\", box da 4 dischi contenente le ristampe delle colonne sonore dei quattro telefilm di produzione italiana ispirati al personaggio di Cristina D'Avena.\nIn alcuni episodi, prima della sigla di chiusura, erano presenti degli sketch di \"Gioca e suona con Cristina\" tra Cirillo, l'elefantino parlante della serie e Cristina.\nNel 1990 gli Elio e le Storie Tese fecero una parodia della canzone, intitolata \"Arriva Clistere\", che non fu mai pubblicata su un disco."}
{"id": "1629099", "revid": "73125", "url": "https://it.wikipedia.org/wiki?curid=1629099", "title": "Zeta Persei", "text": ""}
{"id": "1629105", "revid": "1501558", "url": "https://it.wikipedia.org/wiki?curid=1629105", "title": "Aliou Ciss\u00e9", "text": "Carriera.\nCalciatore.\nClub.\nNato a Ziguinchor, in Senegal, inizi\u00f2 la propria carriera in Francia, nel , con cui esord\u00ec nel 1994. Nel 1997 si trasfer\u00ec al e un anno dopo al , dove rimase tre anni. Fu vicecampione di Francia nel 1999-2000 e disput\u00f2 alcune partite della Champions League 2000-2001. Nel 2001 fu girato in prestito al Montpellier.\nIl 26 settembre 2002 Ciss\u00e9 perse svariati membri della famiglia nel naufragio del traghetto \"Joola\", avvenuto al largo delle coste del Gambia.\nNel 2002, dopo l'exploit con la nazionale senegalese, si trasfer\u00ec al . Esord\u00ec in Premier League in casa dell', partita in cui fu espulso. Gioc\u00f2 sino al febbraio 2003, quando rimedi\u00f2 un infortunio che lo tenne lontano dai campi fino alla fine della stagione. Meno fortunata fu per lui la stagione 2003-2004, trascorsa ai margini della squadra di Steve Bruce.\nNell'agosto 2004 si trasfer\u00ec al per 300.000 sterline. Firm\u00f2 un contratto biennale.\nNel 2006 torn\u00f2 al Sedan, nelle cui file milit\u00f2 fino al 2008. Chiuse la carriera nel 2008-2009 al , in Ligue 2.\nNazionale.\nNel 2000 ha esordito con la nazionale senegalese e vi ha militato sino al 2005. Nel 2002 \u00e8 stato il capitano del Senegal che ha impressionato favorevolmente ai Mondiali 2002. Lo stesso anno centra insieme ai compagni il 2\u00ba posto in Coppa d'Africa, alle spalle del solo . In totale ha totalizzato 37 presenze con la maglia dei \"leoni della Teranga\".\nAllenatore.\nNel 2012 ha guidato il in coppia con Karim S\u00e9ga Diouf. Dopo aver ricoperto il ruolo di assistente del CT del Senegal, ha assunto nuovamente le redini della nazionale A senegalese nel 2015. Ottenuta la qualificazione al mondiale di Russia 2018, ha debuttato con una vittoria contro la (2-1), ma il successivo pareggio (2-2) contro il e la sconfitta (1-0) nell'ultima partita contro la hanno causato l'eliminazione del Senegal al primo turno. Nel 2019 ha portato la squadra al secondo posto della Coppa d'Africa. Nel 2022 riesce a portare il Senegal alla vittoria della Coppa d'Africa battendo ai rigori l'.\nStatistiche.\nStatistiche da allenatore.\nNazionale senegalese.\n\"Statistiche aggiornate al 7 settembre 2021\"."}
{"id": "1629106", "revid": "1318658", "url": "https://it.wikipedia.org/wiki?curid=1629106", "title": "Blaise Cendrars", "text": "La sua opera \u00e8 stata fin dagli inizi caratterizzata dal viaggio e dall'avventura. Nella sua poesia come nella sua prosa (romanzi, corrispondenze, memorie) all'esaltazione della modernit\u00e0 si aggiunge la volont\u00e0 di crearsi una leggenda dove l'immaginario s'intreccia inestricabilmente al reale.\nBiografia.\nSi arruol\u00f2 come volontario straniero nell'esercito francese allo scoppio della prima guerra mondiale. In seguito a una grave ferita riportata in combattimento il 28 settembre 1915 sub\u00ec l'amputazione del braccio destro, fu riformato e nel febbraio del 1916 ricevette la naturalizzazione francese. La menomazione marc\u00f2 profondamente l'opera e la vita di Cendrars, che impar\u00f2 a scrivere con la sinistra; trent'anni dopo, dedic\u00f2 all'evento e alla sua nuova vita di scrittore mancino il secondo dei suoi libri di memorie (\"La Main coup\u00e9e\", Deno\u00ebl, Paris, 1946).\nPoeta, narratore, saggista, reporter, realizzatore cinematografico, sceneggiatore, fondatore di riviste culturali, uomo d'affari, Blaise Cendrars ebbe una forte influenza sulle avanguardie artistiche e letterarie di inizio XX secolo. La sua opera \u00e8 di grande respiro e un inno alla vita.\nScrisse una delle pagine pi\u00f9 sconvolgenti sulla guerra nel romanzo del 1918 \"J'ai tu\u00e9\" (\"Ho ucciso\"). Qui in versione originale francese (e traduzione in italiano accanto):\nNel 1921 cur\u00f2 un'antologia, intitolata \"Anthologie N\u00e8gre\", composta da racconti raccolti presso diverse trib\u00f9 africane perlopi\u00f9 da missionari ed esploratori europei.\nMor\u00ec nel 1961 e venne sepolto nel Cimitero dei Batignolles, a Parigi."}
{"id": "1629119", "revid": "212348", "url": "https://it.wikipedia.org/wiki?curid=1629119", "title": "Autostrada Pedemontana", "text": ""}
{"id": "1629120", "revid": "599013", "url": "https://it.wikipedia.org/wiki?curid=1629120", "title": "Salif Diao", "text": ""}
{"id": "1629123", "revid": "399", "url": "https://it.wikipedia.org/wiki?curid=1629123", "title": "Salverino De Vito", "text": "Biografia.\nMinistro del Mezzogiorno nel sesto Governo Fanfani, presidente della commissione Bilancio del Senato, sindaco di Bisaccia, divenne noto soprattutto per essere stato l'ideatore della legge 44/1986 sull'imprenditoria giovanile.\nFu redattore con Marcello Vittorini della Legge 219/81 sulla difesa dei beni ambientali e culturali.\nNon essendo stato rieletto deputato alle elezioni politiche italiane del 1994, si ritir\u00f2 definitivamente dalla politica attiva.\nMor\u00ec, dopo una breve malattia, a quasi 85 anni."}
{"id": "1629129", "revid": "110157", "url": "https://it.wikipedia.org/wiki?curid=1629129", "title": "Seraing", "text": "Seraing o Seraing-sur-Meuse (in vallone \"Ser\u00e8\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia nella provincia di Liegi,\nA Seraing era ubicata l'antica residenza estiva dei Principi-vescovi di Liegi, prima di diventare una citt\u00e0 industriale nel XIX secolo.\nAl 1\u00ba gennaio 2007 la citt\u00e0 contava 61 237 abitanti, dei quali 32 214 donne e 29 023 uomini.\nCon la scoperta dei giacimenti di carbone verso la fine del XVIII secolo la cittadina pass\u00f2 da un'economia rurale ad una di tipo industriale, con la costruzione di acciaierie e soprattutto di cristallerie, per le quali Seraing \u00e8 famosa.\nLa citt\u00e0 \u00e8 dotata di molti stabilimenti secondari: l'Ath\u00e9n\u00e9e Royal Lucie Dejardin, l'Ath\u00e9n\u00e9e Royal Air Pur, le coll\u00e8ge Saint Martin, l'IPES de Seraing."}
{"id": "1629130", "revid": "1305772", "url": "https://it.wikipedia.org/wiki?curid=1629130", "title": "The Cup of Life", "text": ""}
{"id": "1629132", "revid": "709565", "url": "https://it.wikipedia.org/wiki?curid=1629132", "title": "Spitfire (Invasori)", "text": "Spitfire, il cui vero nome \u00e8 Jacqueline Falsworth-Crichton, \u00e8 un personaggio dei fumetti, creato da Roy Thomas (testi) e Frank Robbins (disegni), pubblicato dalla Marvel Comics. La sua prima apparizione avviene come Jacqueline Falsworth in \"Invaders\" (vol. 1) n. 7, successivamente viene presentata come Spitfire in \"Invaders\" (vol. 1) n. 12.\nBiografia del personaggio.\nJacqueline era la figlia di Lord Falsworth, noto durante la Prima guerra mondiale come Union Jack.\nDurante la seconda guerra mondiale, dopo che la Torcia Umana originale ebbe salvato Jacqueline dalle insidie del Barone Sangue I, il padre della giovane mise a disposizione la propria tenuta come sede operativa degli Invasori.\nNessuno per\u00f2 sapeva che il sedicente nipote di Lord Falsworth in realt\u00e0 era suo fratello, il Barone Sangue: mentre stava cercando di rapire la ragazza e il padre, vistosi sconfitto nuovamente dagli Invasori, il Barone morse Jacqueline, che fu condotta in fin di vita in un ospedale dove ricevette una trasfusione con il sangue della Torcia Umana.\nI geni di Jacqueline si mescolarono dunque a quelli dell'androide e, a causa del morso, a quelli del Barone Sangue: come risultato la giovane acquist\u00f2 la capacit\u00e0 di muoversi a velocit\u00e0 sovrumana. Traendo ispirazione dall'aereo da combattimento britannico, Jacqueline assunse il nome di Spitfire ed accett\u00f2 di affiancare gli Invasori prima e la All-Winners Squad poi, ogni volta fossero tornati in Gran Bretagna. Proprio grazie al loro aiuto riusc\u00ec a strappare ai Nazisti il fratello Brian, che divenne il nuovo Union Jack II: insieme a quest'ultimo e ad altri supereroi nel 1951 form\u00f2 il V-Battalion. Dopo la morte di Brian, Spitfire abbandon\u00f2 la ribalta e lentamente i suoi poteri svanirono: dopo essersi sposata con un nobile inglese, che mor\u00ec poco dopo la nascita del figlio Kenneth, Jacqueline si ritir\u00f2 a Feudo Medioevale Falsworth per prendersi cura dell'anziano padre.\nDopo diversi anni il Barone Sangue I riprese a tormentare la famiglia Falsworth, causando anche un attacco di cuore fatale al padre di Jacqueline. Fu un amico di Kenneth, Joey Chapman, ad aiutare Capitan America a sconfiggere il Barone Sangue: il giovane eredit\u00f2 quindi i panni del terzo Union Jack.\nAnni dopo Jacqueline fu chiamata ad aiutare Namorita a salvare Namor e la Torcia Umana originale da Master-Man. Ferita durante l'azione, ricevette una nuova trasfusione con il sangue di Jim Hammond e, non solo riacquist\u00f2 la super-velocit\u00e0, ma ringiovan\u00ec fino ad assumere le sembianze di una sedicenne.\nMentre Spitfire continuava ad aiutare saltuariamente altri supereroi, il figlio Kenneth divenne il Barone Sangue III e mor\u00ec combattendo contro Union Jack. Proprio quest'ultimo intrecci\u00f2 per un certo tempo una relazione sentimentale con Jacqueline, che nel frattempo aveva cominciato ad invecchiare rapidamente. Spitfire e Union Jack si unirono ai New Invaders per sconfiggere il gruppo Axis Mundi e, dopo lo smantellamento della squadra, hanno collaborato con Capitan America e Sharon Carter per sconfiggere il Teschio Rosso.\nSecret Invasion.\nDopo Civil War apprendiamo che Jacqueline \u00e8 ringiovanita e durante Secret Invasion tenta di contrastare l'invasione Skrull insieme a Pete Wisdom e a John (uno Skrull disertore con le sembianza di John Lennon).\nAltri media.\nSpitfire compare come personaggio giocabile in \"LEGO Marvel's Avengers\"."}
{"id": "1629134", "revid": "9536", "url": "https://it.wikipedia.org/wiki?curid=1629134", "title": "Dinastia Han occidentale", "text": ""}
{"id": "1629135", "revid": "599013", "url": "https://it.wikipedia.org/wiki?curid=1629135", "title": "Papa Malick Diop", "text": ""}
{"id": "1629141", "revid": "647919", "url": "https://it.wikipedia.org/wiki?curid=1629141", "title": "Nazionale di calcio padana", "text": ""}
{"id": "1629143", "revid": "647919", "url": "https://it.wikipedia.org/wiki?curid=1629143", "title": "Nazionale padana di calcio", "text": ""}
{"id": "1629144", "revid": "125298362", "url": "https://it.wikipedia.org/wiki?curid=1629144", "title": "Focalizzazione (narratologia)", "text": "La focalizzazione \u00e8, nell'analisi di un testo narrativo, il punto di vista sotto il quale vengono presentati i fatti, dal momento che, a seconda di come vengono descritti (verso l'alto, il basso, destra, sinistra, con gli occhi di un bambino o di un adulto), il contesto cambia.\nLa focalizzazione \u00e8 quindi l'angolo visuale, il punto di vista che il narratore assume di fronte ai fatti narrati o ai personaggi.\nGli studiosi hanno individuato tre diversi tipi di focalizzazione:\n\u2022 \"Focalizzazione zero\": si realizza ogni qual volta i fatti vengono narrati da un narratore onnisciente, cio\u00e8 da colui che conosce tutti i fatti e che legge i pensieri e gli animi dei personaggi e li giudica. \u00c8 come se il narratore narrasse le vicissitudini dall'alto. Ad esempio: \"I promessi sposi\" di Manzoni. \u00c8 la narrazione pi\u00f9 usata per le opere narrative e ha origine nella Bibbia, dove il narratore \u00e8 sempre onnisciente ma non onnipotente, discreto, parco di parole e giudizi, giunge perfino a conoscere e rivelare il pensiero, le intenzioni ed i sentimenti di Dio.\nInoltre non \u00e8 presente alcun punto di vista da parte dei personaggi.\n\u2022 \"Focalizzazione interna\": il narratore assume il punto di vista di un personaggio, e la narrazione \u00e8 quindi effettuata dall'interno dell'ambiente rappresentato. La focalizzazione interna \u00e8 fissa quando i fatti sono filtrati da un unico personaggio, variabile quando i punti di vista adottati sono di pi\u00f9 personaggi in successione, multipla se i punti di vista adottati sono di pi\u00f9 personaggi contemporaneamente o meglio, per uno stesso evento . Sono a focalizzazione interna tutti gli scritti autobiografici, i romanzi epistolari. Vi rientrano altres\u00ec le opere scritte in terza persona in cui i fatti vengono presentati attraverso l'ottica di uno o pi\u00f9 personaggi, per esempio come nei romanzi di Italo Svevo. I mezzi di espressione maggiormente usati sono il discorso indiretto libero, il monologo interiore ed il flusso di coscienza.\n\u2022 \"Focalizzazione esterna\": \u00e8 il racconto oggettivo nel quale si presenta al lettore l'azione dei personaggi senza mai venire a conoscenza dei loro pensieri o dei loro conflitti interiori. Il narratore \u00e8 solo un testimone esterno. Questo tipo di focalizzazione \u00e8 tipica dei romanzi gialli, d'avventura, che attirano il lettore proprio perch\u00e9 vi \u00e8 un mistero. Pu\u00f2 esservi comunque anche in alcune opere di diverso genere narrativo (ad esempio in alcuni romanzi o racconti di Hemingway)."}
{"id": "1629146", "revid": "647919", "url": "https://it.wikipedia.org/wiki?curid=1629146", "title": "Nazionale calcistica della Padania", "text": ""}
{"id": "1629148", "revid": "647919", "url": "https://it.wikipedia.org/wiki?curid=1629148", "title": "Nazionale calcistica padana", "text": ""}
{"id": "1629149", "revid": "547034", "url": "https://it.wikipedia.org/wiki?curid=1629149", "title": "Bob Dylan's Greatest Hits", "text": "Bob Dylan's Greatest Hits \u00e8 un album compilation di Bob Dylan del 1967.\nDescrizione.\nLa raccolta \u00e8 uscita in due differenti versioni negli Stati Uniti e in Europa sia per quanto riguarda una diversa foto di copertina sia per la scaletta dei brani. L'album, che venne fatto uscire per colmare la lunga assenza dalle scene di Dylan dovuta all'incidente motociclistico che lo aveva visto coinvolto nel 1966 dopo la pubblicazione dell'album \"Blonde on Blonde\", si piazz\u00f2 alla decima posizione in classifica negli Stati Uniti, e alla posizione numero 3 in Gran Bretagna; certificatosi cinque volte disco di platino negli Stati Uniti, \u00e8 uno dei dischi pi\u00f9 venduti dell'intero catalogo Dylaniano.\nDifferenti edizioni.\nLa versione europea della raccolta ha una diversa scaletta dei brani in essa contenuti. \"Positively 4th Street\" venne eliminata, in favore dell'inclusione di \"She Belongs to Me\", \"It's All Over Now, Baby Blue\" e \"One of Us Must Know (Sooner or Later)\". In Gran Bretagna, a questo album fece seguito \"Bob Dylan's Greatest Hits 2\", che ripeteva le stesse tracce prese da \"Blonde on Blonde\" presenti nel primo \"Greatest Hits\" aggiungendovi inoltre \"Absolutely Sweet Marie\", \"Just Like Tom Thumb's Blues\", \"Gates of Eden\", \"Chimes of Freedom\" ed altre. Questo album era a sua volta diverso da quello chiamato \"Bob Dylan's Greatest Hits Vol. II\" negli Stati Uniti, pubblicato nel 1971 ed intitolato \"More Bob Dylan Greatest Hits\" in Gran Bretagna."}
{"id": "1629151", "revid": "15428", "url": "https://it.wikipedia.org/wiki?curid=1629151", "title": "Carlo Marocchetti", "text": ""}
{"id": "1629152", "revid": "1543377", "url": "https://it.wikipedia.org/wiki?curid=1629152", "title": "Federazione calcistica della Guyana", "text": "La Federazione calcistica della Guyana, ufficialmente \"Guyana Football Federation\", fondata nel 1902, \u00e8 il massimo organo amministrativo del calcio in Guyana. Affiliata alla CONCACAF dal 1961 e alla FIFA dal 1968, essa \u00e8 responsabile della gestione del campionato di calcio e della nazionale di calcio del paese sudamericano."}
{"id": "1629160", "revid": "599013", "url": "https://it.wikipedia.org/wiki?curid=1629160", "title": "Jango", "text": ""}
{"id": "1629162", "revid": "2217943", "url": "https://it.wikipedia.org/wiki?curid=1629162", "title": "Stazione di Montesanto (Napoli)", "text": "La stazione di Montesanto, a Napoli, \u00e8 posta a capolinea delle linee ferroviarie Cumana e Circumflegrea, entrambe della ex SEPSA.\nStoria.\nL'edificio risale agli anni ottanta del XIX secolo e fu realizzato su disegno dell'ingegnere Antonio Liotta ispirato allo stile liberty. Tra il 2005 ed il 2008 \u00e8 stato oggetto di un impegnativo e radicale restauro ideato dall'architetto partenopeo Silvio D'Ascia che ha trasformato la struttura originaria grazie all'impiego di ampie superfici vetrate (1.700\u00a0m\u00b2 di coperture vetrate) e membrature metalliche (3.500\u00a0m\u00b2 di rivestimenti in acciaio inox). \nNel 2008 iniziano i lavori per la costruzione di una linea ferroviaria di raccordo intermedio tra le due linee flegree.\nIntitolazione a Petru Birladeanu.\nIl 25 maggio 2016 la stazione \u00e8 stata intitolata a Petru Birladeanu, vittima innocente della camorra, che fu erroneamente ucciso nella stazione stessa il 26 maggio 2009.\nDescrizione.\nLa stazione dispone di 4 binari: il primo e il secondo fanno parte della ferrovia Cumana, il terzo e il quarto fanno parte della ferrovia Circumflegrea. Entrambe le linee, dopo percorsi diversi, si ricongiungono a Torregaveta, il capolinea opposto.\nLa stazione \u00e8 collegata direttamente con la funicolare di Montesanto, mentre si possono raggiungere facilmente a piedi la stazione RFI, servita dai convogli della linea 2, e la fermata Dante della linea 1.\nMovimento passeggeri.\nTrovandosi nel centro storico di Napoli ed essendo capolinea di due ferrovie, il traffico passeggeri \u00e8 molto sostenuto. La frequenza dei treni \u00e8 di uno ogni 20 minuti sia per la ferrovia Cumana che per la ferrovia Circumflegrea. La stazione \u00e8 frequentata giornalmente da 60.000 utenti, con un traffico di 200 treni al giorno. Durante i lavori di restauro, l'edificio ha continuato a svolgere la sua funzione senza interruzioni.\nServizi.\nLa stazione dispone di:"}
{"id": "1629163", "revid": "767487", "url": "https://it.wikipedia.org/wiki?curid=1629163", "title": "Manlio Muccini", "text": "Carriera.\nCresciuto calcisticamente nel , resta uno dei prodotti pi\u00f9 interessanti che Paolo Mazza port\u00f2 nella sua nel 1959, inserito inizialmente tra i rincalzi di quella che fu la formazione estense pi\u00f9 bella in assoluto, ovvero quella del quinto posto in Serie A. Mediano dai piedi buoni, Muccini esord\u00ec in massima categoria il 15 maggio 1960 contro il , non ancora ventenne. Rimase a Ferrara sino al 1964, crescendo di anno in anno sino a conquistare il posto di titolare fisso. \nCon la retrocessione in Serie B degli spallini, Muccini approda al assieme a Bui per una cifra molto consistente. Nei felsinei di Pascutti, Fogli, Negri, Haller, Nielsen e Bulgarelli che avevano appena vinto lo scudetto l'anno precedente con Fulvio Bernardini, Muccini a differenza di Bui si inserisce discretamente, rimanendo in rossobl\u00f9 per le successive tre stagioni.\nNel 1967 viene ceduto al , squadra in cui verr\u00e0 trasformato in difensore da Lauro Toneatto, e con cui inizier\u00e0 a giocare da libero. Con 174 presenze in maglia biancorossa in cinque stagioni, \u00e8 oggi il ventesimo calciatore di tutti i tempi per numero di gare disputate con i galletti. Passa poi nel 1972 al , dove gioca in Serie D 34 partite contribuendo alla promozione della squadra, prima di tornare al Riccione neopromosso in Serie C, dove disputa tre ulteriori campionati e le sue ultime 68 partite, mettendo a segno 2 reti, e chiudendo definitivamente con il calcio giocato nel 1976 a 36 anni.\nMuccini ha giocato 125 gare di Serie A segnando 1 rete, e 144 partite di Serie B con 4 gol. Conclusa la carriera di calciatore diviene successivamente direttore sportivo di diverse societ\u00e0, partendo proprio da Riccione. A livello di Nazionale, era stato inserito nella rosa dei 22 giocatori che nel settembre 1964 si stavano preparando per la partecipazione ai Giochi Olimpici di Tokyo, poi non effettuata per l'accusa di professionismo rivolta ad alcuni giocatori da parte del C.I.O. (Comitato Olimpico Internazionale).\nMuccini \u00e8 morto all'et\u00e0 di 68 anni per un arresto cardiaco; stava organizzando insieme ad altre persone un evento in ricordo di Gianni De Rosa, altro calciatore morto in un incidente stradale il 2 agosto 2008."}
{"id": "1629165", "revid": "767487", "url": "https://it.wikipedia.org/wiki?curid=1629165", "title": "We Are Scientists", "text": "I We Are Scientists, conosciuti anche come W.A.S., sono un gruppo indie rock formato a Claremont, California, nel 2000 da Keith Murray, Chris Cain e Michael Tapper.\nStoria.\nI componenti della band si conobbero durante il college. Keith Murray e Chris Cain erano al Pomona College; Michael Tapper era al Harvey Mudd College, distante pochi chilometri, sempre nell'area di Claremont. Il trio si form\u00f2 ufficialmente dopo la laurea, ma nel frattempo aveva tenuto frequenti concerti gratuiti nei vari college della regione.\nIl nome del gruppo \u00e8 preso da una canzone dei Cap'n Jazz.\nLa band pubblic\u00f2 due LP - \"Safety, Fun and Learning (In That Order)\" e \"Bitchin!\" - e due EP - In Action EP e The Wolf's Hour EP - autoprodotti, mentre l'LP di debutto, \"With Love and Squalor\", fu prodotto dalla major EMI/Virgin Records nel 2005. I primi tre singoli sono \"Nobody Move, Nobody Get Hurt\", \"The Great Escape\" and \"It's a Hit\". Ogni singolo ha un suo video, e tutti e tre sono presenti nella loro prima raccolta, \"Crap Attack\", che inoltre include b-side e un live show.\nNel 2006, i We Are Scientists iniziarono un tour con gli Arctic Monkeys, Max\u00efmo Park e Mystery Jets come parte nel NME Shockwaves Tour, suonando a Cardiff e Nottingham.\nI loro video rappresentano tipiche situazioni surreali come ad esempio in \"Nobody Move, Nobody Get Hurt\" la band \u00e8 inseguita da un uomo travestito da orso, oppure un incontro di boxe in \"It's a Hit\", e i tre nel video \"Greatest Escape\" diventano strettamente connessi, e si vedono i tre durante le intere attivit\u00e0 quotidiane in questa strana veste. Tre dei loro video sono diretti da Akiva Schaffer. Il video \"in Action\" fu diretto da Eric Gross, un loro amico del college che \u00e8 diventato regista.\nIl loro singolo \"Great Escape\" divent\u00f2 molto popolare nel Regno Unito dove divent\u00f2 presente come download gratuito della settimana su iTunes.\nLa band esegu\u00ec \"Nobody Move, Nobody Get Hurt\" il 19 dicembre 2005 nel corso della trasmissione Late Show with David Letterman, e \"It's a Hit\" il 14 marzo 2006 nel programma Late Night with Conan O'Brien. Nel febbraio 2006 il brano \"The Great Escape\" fu utilizzato in uno spot delle Olimpiadi invernali del 2006 e in un altro spot per la stazione radio della BBC. Una versione strumentale dello stesso \"The Great Escape\" fu usata in uno spot televisivo per una commedia britannica sulla rete E4. \u00c8 stata usata inoltre per varie introduzioni su canali di Sky Sport.\nL'8 maggio del 2006 la band si \u00e8 aggiudicata l\"'Xpression FM Number One\" con il singolo \"Nobody Move, Nobody Get Hurt\".\nNel 2007 furono nominati nel NME come migliore band internazionale, categoria poi vinta dai My Chemical Romance.\nA fine 2007 fecero un tour con i Kaiser Chiefs alla fine del quale il batterista Michael Tapper lasci\u00f2 la band.\nIl 12 marzo 2008 Murray e Cain pubblicarono il secondo album del gruppo, \"Brain Thrust Mastery\", contenente 11 tracce, seguito nel 2010 dal terzo, \"Barbara\", con 10 brani. Nel 2011 sono nel cast dell'Heineken Jammin' Festival 2011."}
{"id": "1629166", "revid": "1087849", "url": "https://it.wikipedia.org/wiki?curid=1629166", "title": "Monte Pegherolo", "text": "Il monte Pegherolo \u00e8 una montagna delle Alpi alta 2369\u00a0m. \u00c8 in prevalenza rocciosa e contornata da sassaie che ne rendono le vie d'accesso sdrucciolevoli. Alcuni tratti del sentiero di risalita verso la cresta sono esposti, e altri ancora si effettuano in arrampicata.\nNonostante la vetta non sia particolarmente ricca di vegetazione, in alcuni anfratti si possono trovare piante rare e protette.\nLocalizzazione.\nIl monte \u00e8 situato sulle Alpi Orobie a sud della dorsale che comprende, partendo da nord, anche il pizzo Rotondo, il monte Cavallo e il pizzo Cavallino. Localizzato al centro geografico dell'alta val Brembana, in provincia di Bergamo, il monte separa il territorio del comune di Mezzoldo a occidente dal territorio del comune di Valleve a oriente.\nAccessi.\nLa via pi\u00f9 rapida per raggiungere la vetta parte da San Simone, frazione di Valleve, dove si prende il sentiero per la Baita del Camoscio e, in prossimit\u00e0 della baita, ci si dirige ad ovest lungo il sentiero che sale verso il passo di San Simone. Prima di attraversare il passo si prende il sentiero sulla sinistra in direzione monte Pegherolo/monte Cavallo. Il sentiero prosegue sulla pancia della dorsale attraverso rocce e sassaie e si arrampica in prossimit\u00e0 della vetta, dove si percorrono tratti esposti da percorrere in cresta. Durante l'ascesa bisogna fare attenzione al sentiero molto sdrucciolevole.\nUn'altra via d'accesso prevede la salita dall'abitato di Valleve: il percorso segnalato, inizia in prossimit\u00e0 del cimitero del paese e sfrutta antichi sentieri che risalgono la valle sino ad alcune baite. Nella parte alta della valle, oggetto di importanti movimenti franosi, era stata attrezzata una via, ma l'attrezzatura \u00e8 rimasta in condizione precaria ed \u00e8 rischioso usarla.\nInfine un ultimo sentiero di salita parte da Mezzoldo."}
{"id": "1629167", "revid": "125777413", "url": "https://it.wikipedia.org/wiki?curid=1629167", "title": "Altimetria", "text": "Laltimetria \u00e8 un ramo della topografia che si occupa della misurazione e dei relativi strumenti volti a misurare altitudini o depressioni, rispetto a un punto di riferimento prestabilito.\nDell'altimetria \u00e8 possibile avere una rappresentazione grafica. Ci\u00f2 avviene in due modi:"}
{"id": "1629169", "revid": "114744980", "url": "https://it.wikipedia.org/wiki?curid=1629169", "title": "Federazione calcistica della Guyana francese", "text": "La Federazione calcistica della Guyana francese, ufficialmente \"Ligue de Football de Guyane\", fondata nel 1962, \u00e8 il massimo organo amministrativo del calcio in Guyana francese. Essendo un distaccamento della federazione calcistica francese non \u00e8 affiliata alla FIFA, ma solo alla CONCACAF dal 1964. Essa \u00e8 responsabile della gestione del campionato di calcio e della nazionale di calcio del paese sudamericano."}
{"id": "1629173", "revid": "729019", "url": "https://it.wikipedia.org/wiki?curid=1629173", "title": "Stazione di Catania Ognina (1867)", "text": "La stazione di Catania Ognina era una fermata posta al km 244+362 della linea ferroviaria Messina-Siracusa costruita a poca distanza dal termine del tratto extraurbano della SS 114.\nStoria.\nLa stazione venne costruita in concomitanza con la costruzione del secondo tratto della strada ferrata Messina-Catania da Taormina a Catania; il fabbricato venne costruito nella zona soprastante l'abitato del sobborgo marinaro di Ognina, a poca distanza dal Porto Ulisse. Venne inaugurata il 3 gennaio 1867 ed era l'ultima fermata prima della stazione di Catania Centrale. Era presenziata da agente di custodia addetto alla manovra dell'adiacente passaggio a livello.\nIn seguito all'attivazione del raddoppio del binario fu automatizzato il passaggio a livello e di conseguenza divenne impresenziata. Nel 2006 iniziarono i lavori di costruzione, pi\u00f9 a sud, della nuova fermata metropolitana di Ognina.\nVenne soppressa il 18 giugno 2017, contemporaneamente all'attivazione del raddoppio fra le stazioni di Cannizzaro e di Catania Centrale, e sostituita dalla nuova fermata di Ognina posta alcune centinaia di metri pi\u00f9 a sud.\nStrutture e impianti.\nLa stazione era posta al termine del percorso a doppio binario in esercizio tra Fiumefreddo di Sicilia e Catania, allo sbocco della galleria di Cannizzaro. Da qui aveva inizio il tratto ancora a semplice binario dell'importante collegamento ferroviario isolano. Il fabbricato viaggiatori \u00e8 a due livelli ed \u00e8 posto lato mare rispetto al binario. \u00c8 impresenziata ed esercita in telecomando punto-punto secondo il sistema CTC dalla contigua stazione di Cannizzaro.\nL'attivazione del raddoppio del binario anche nell'ultimo tratto fino a Catania centrale e della nuova stazione di Ognina situata a centinaia di metri pi\u00f9 a sud \u00e8 avvenuta il 18 giugno 2017 ci\u00f2 ha comportato la disattivazione della fermata."}
{"id": "1629174", "revid": "1149807", "url": "https://it.wikipedia.org/wiki?curid=1629174", "title": "Cookie (periodico)", "text": " \u00e8 una rivista giapponese di manga shojo/josei pubblicata dalla Sh\u016beisha dal 1955. Al luglio 2007 vende circa 200.000 copie a pubblicazione.\n\"Cookie\" \u00e8 collegato a \"Ribon\", in quanto la rivista sorella di quest'ultima, \"Ribon Comic\", conosciuta dal 1978 col nome di \u00e8 la testata precedente a \"Cookie\", in quanto ha terminato la sua pubblicazione nel marzo 2000, pochi mesi dopo la nascita di quest'ultima.\nAttualmente, i mangaka che lavorano su \"Cookie\" hanno lavorato precedentemente su \"Bouquet\", con addirittura alcune serie che hanno continuato la loro pubblicazione dopo la chiusura di quest'ultima. Su \"Cookie\" lavorano inoltre anche alcune mangaka di \"Ribon\", come Miho Obana e Ai Yazawa.\nLa serie pi\u00f9 famosa di questa rivista \u00e8 senza alcun dubbio \"Nana\", uno dei primi manga pubblicati ed ancora in pubblicazione, giunto anche in Italia come in molti altri stati."}
{"id": "1629177", "revid": "27108", "url": "https://it.wikipedia.org/wiki?curid=1629177", "title": "Guyana Football Federation", "text": ""}
{"id": "1629178", "revid": "27108", "url": "https://it.wikipedia.org/wiki?curid=1629178", "title": "Ligue de Football de la Guyane Fran\u00e7aise", "text": ""}
{"id": "1629179", "revid": "125747439", "url": "https://it.wikipedia.org/wiki?curid=1629179", "title": "Genk", "text": "Genk \u00e8 una citt\u00e0 belga di lingua olandese situata nella regione delle Fiandre. \u00c8 il secondo comune della provincia del Limburgo, dopo Hasselt, ed \u00e8 uno dei centri economici principali del paese. Il suo nome deriva dall\u2019animale simbolo della citt\u00e0, cervo maschio adulto: Genk infatti sta per \u201ccorna ramificate e dure\u201d.\nPanoramica.\nLa citt\u00e0 ha probabilmente origini celtiche, sebbene non conservi testimonianze storiche.\nLa superficie totale \u00e8 di .\nLa citt\u00e0 come ci appare oggi presenta una morfologia anomala, caratterizzata da un centro piccolo e da quartieri residenziali ampi e distanti tra loro. Ci\u00f2 \u00e8 dovuto al fatto che la maggior parte della popolazione si \u00e8 insediata attorno alle (ormai ex) miniere di carbone di Winterslag e di Waterschei, che danno anche il nome ai due quartieri principali.\nOltre alla morfologia del territorio, le miniere hanno segnato anche lo sviluppo economico di Genk e il suo popolamento. Agli inizi del '900 il comune contava circa 2\u00a0000 abitanti, mentre al 1\u00ba luglio 2004 la sua popolazione totale era di 63\u00a0598 abitanti, di cui 31\u00a0393 uomini e 32\u00a0205 donne. Attualmente, circa un terzo della popolazione \u00e8 di origine italiana, conseguenza della fortissima emigrazione registratasi tra Italia e Belgio, a seguito degli accordi bilaterali del 1946, in base ai quali l'Italia scambiava la sua forza lavoro con carbone belga.\nLa chiusura delle miniere, avvenuta tra la fine degli anni settanta e primi anni ottanta, ha spinto l'amministrazione comunale a convertire l'economia della citt\u00e0, incentrandola sull'industria e sul commercio.\nSul piano industriale andava segnalato l'indotto creatosi attorno allo stabilimento della Ford, dove venivano prodotte la Mondeo, la seconda generazione della Galaxy e la S-Max. A causa del progressivo calo delle vendite, la Ford ha chiuso lo stabilimento nel 2014. In esso lavoravano 4\u00a0300 dipendenti, mentre l'intero indotto dava lavoro a 10\u00a0500 persone. \nLo sviluppo commerciale si \u00e8 registrato invece a partire dagli anni '90, ma il forte impulso lo si deve all'ex sindaco, Jef Gabriels. In pochi anni l'immagine di Genk \u00e8 stata completamente stravolta. Il centro cittadino \u00e8 diventato un unico grande centro commerciale e i grandi edifici che si affacciano su esso rompono con il paesaggio tipico delle citt\u00e0 fiamminghe.\nEconomia.\nL'evoluzione dei tempi e dell'economia cittadina \u00e8 ancora una volta simboleggiata dalla miniera di Winterslag. Se essa una volta ha rappresentato la principale fonte di lavoro e di reddito per i cittadini, attualmente \u00e8 diventata uno dei maggiori luoghi di ritrovo, essendo stata trasformata in un maxi cinema con dieci sale di proiezione, palestra e ristoranti.\nLuoghi d'interesse.\nLa maggiore attrazione di Genk \u00e8 il parco di Bokrijk, un museo all'aria aperta in cui \u00e8 possibile rivedere i paesaggi agricoli fiamminghi precedenti lo sviluppo industriale, passeggiare lungo i chilometri di piste ciclabili e ammirare migliaia di esemplari di piante e alberi.\nSport.\nLa locale squadra di calcio \u00e8 il Koninklijke Racing Club Genk: fondato nel 1988, il sodalizio ha vinto quattro campionati belgi (1998-99, 2001-02, 2010-11 e 2018-2019), quattro Coppe del Belgio (1997-98, 2000-01, 2008-09 e 2012-13) e una Supercoppa del Belgio (2011). Storica la sua partecipazione alle edizioni del 2002-03, del 2011-12 e del 2019-20 della Champions League. Gioca le sue partite interne alla Luminus Arena (prima Fenix Stadium e Cristal Arena)."}
{"id": "1629202", "revid": "547034", "url": "https://it.wikipedia.org/wiki?curid=1629202", "title": "My Colouring Book", "text": "My Colouring Book \u00e8 un album registrato in studio della cantante svedese ex ABBA Agnetha F\u00e4ltskog. Uscito 17 anni dopo il precedente album \"I Stand Alone\", \u00e8 stato ben accolto sia da parte del pubblico (fu molto apprezzato dai fan degli ABBA), sia della critica, ritornando allo stile vocale che la cantante svedese aveva intrapreso negli anni '60. I singoli di maggior successo furono \"If I Thought You'd Ever Change Your Mind\", che raggiunse la posizione numero 11 nel Regno Unito, e \"When You Walk in the Room\", piazzatosi al 34\u00ba posto; molti critici hanno per\u00f2 messo in risalto il brano \"Sometimes When I'm Dreaming\", per via della qualit\u00e0 che ricorda quella delle registrazioni degli ABBA. Questa canzone \u00e8 stata venduta in Svezia come singolo promozionale.\nA differenza degli album precedenti, contenenti per lo pi\u00f9 canzoni inedite, \"My Colouring Book\" contiene brani gi\u00e0 pubblicati in passato; si tratta di canzoni che Agnetha F\u00e4ltskog ha ascoltato durante la propria giovinezza, e che ha deciso di interpretare in questo disco, la cui pubblicazione \u00e8 avvenuta in corrispondenza del 30\u00ba anniversario della vittoria degli ABBA all'Eurofestival 1974.\n\u00c8 stato dichiarato che l'album ha venduto pi\u00f9 di mezzo milioni di copie in tutto il mondo. Nel 2004 ha venduto 46.000 copie solamente nel Regno Unito (dove si \u00e8 piazzato al 12\u00ba posto in classifica, mai raggiunto da un album di Agnetha in questo paese), mentre in Svezia ne vendette 64.000 solo nella prima settimana. Inoltre, l'album arriv\u00f2 alla posizione numero 6 in Germania.\nFormazione.\nMusicisti\nProduzione"}
{"id": "1629208", "revid": "110157", "url": "https://it.wikipedia.org/wiki?curid=1629208", "title": "Quaregnon", "text": "Quaregnon (in piccardo \"Cwargnon\") \u00e8 un comune belga di 18.640 abitanti, situato nella provincia vallona dell'Hainaut. \u00c8 gemellato con Assoro, paese in provincia di Enna."}
{"id": "1629211", "revid": "1776051", "url": "https://it.wikipedia.org/wiki?curid=1629211", "title": "Resurrection (Quartz)", "text": "Resurrection \u00e8 una compilation live del gruppo heavy metal britannico Quartz, pubblicato nel 1996 per l'etichetta discografica Neat Records.\nContiene le sette tracce incluse nell'album \"Live Quartz\". con in aggiunta altre tracce inedite registrate dal vivo.\nL'album \u00e8 stato ripubblicato nel 2001 sotto l'etichetta discografica Metal Blade, mentre nel 2004 la maggior parte delle tracce del disco saranno inserite all'interno del secondo CD della raccolta \"\"."}
{"id": "1629212", "revid": "767487", "url": "https://it.wikipedia.org/wiki?curid=1629212", "title": "Ribon Original", "text": " \u00e8 una rivista giapponese di manga sh\u014djo pubblicata dalla Sh\u016beisha dal 1981 sino al 2006. Era la rivista sorella del pi\u00f9 famoso \"Ribon\".\nI nuovi mangaka hanno spesso visto pubblicate le loro storie brevi prima su questa rivista e poi, in caso di successo, sul \"Ribon\".\nInizialmente, dal 1981 al 1992, il \"Ribon Original\" usciva 3 volte all'anno; dal 1993 inizi\u00f2 a uscire 6 volte all'anno e continu\u00f2 con questa cadenza fino a giugno 2006, quando la rivista cess\u00f2 le pubblicazioni a causa delle vendite troppo basse."}
{"id": "1629216", "revid": "1762651", "url": "https://it.wikipedia.org/wiki?curid=1629216", "title": "Bubblegum Crisis", "text": " \u00e8 un anime di genere cyberpunk del 1987 ambientato in una futura Tokyo ribattezzata \"Megatokyo\". Grazie al successo ottenuto dal primo OAV di 46 minuti, \"Bubblegum Crisis\" ha generato una serie di sequel e spin-off.\nL'anime nasce da un soggetto originale, pertanto non esiste un manga legato a \"Bubblegum Crisis\". Per sopperire a tale mancanza negli Stati Uniti la Dark Horse Comics ha prodotto il fumetto \"Bubblegum Crisis: Grand Mall\".\nTrama.\nMega Tokyo 2032: per contrastare la mega-corporazione Genom ed i suoi cyborg detti \"boomer\", che spesso vanno fuori controllo, viene costituito un nuovo gruppo di difesa fuorilegge che combatte il crimine sotto il nome in codice Knight Sabers. Le componenti di questo team sono quattro spietate e sensuali ragazze: Priss, Linna, Sylia e Nene, tutte armate ed equipaggiate con \"Hardsuit\", potenti armature potenziate. Ovviamente le vicende sentimentali delle quattro ragazze si intrecceranno spesso nel loro \"lavoro\", spesso ostacolato anche dalla polizia."}
{"id": "1629217", "revid": "468892", "url": "https://it.wikipedia.org/wiki?curid=1629217", "title": "Accone", "text": ""}
{"id": "1629218", "revid": "767487", "url": "https://it.wikipedia.org/wiki?curid=1629218", "title": "Bloemenveiling Aalsmeer", "text": "L'Asta dei fiori di Aalsmeer o Bloemenveiling Aalsmeer \u00e8 la pi\u00f9 grande asta floricola mondiale \u00e8 situata ad Aalsmeer, nei Paesi Bassi dove le pi\u00f9 importanti aziende di intermediazione floricola olandesi effettuano i loro acquisti direttamente dai produttori.\nL'edificio della Bloemenveiling Aalsmeer \u00e8 il pi\u00f9 grande edificio commerciale al mondo, in termini di superficie occupata (99 ettari). Il 1\u00ba gennaio 2008 l'Asta ha effettuato la fusione col suo pi\u00f9 grande concorrente, la Flora Holland del cui circuito fa parte."}
{"id": "1629219", "revid": "1543377", "url": "https://it.wikipedia.org/wiki?curid=1629219", "title": "Campionato mondiale di calcio Under-20 1997", "text": "Il Campionato mondiale di calcio Under-20 1997 fu l'undicesima edizione del Campionato mondiale di calcio Under-20, organizzato dalla FIFA. Si tenne dal 16 giugno al 5 luglio in Malaysia e fu vinto dall'Argentina.\nFase a gironi.\nLe 24 squadre furono suddivise in sei gruppi di quattro compagini ciascuno. Furono ammesse alla fase a eliminazione diretta le sei vincitrici dei gruppi, le sei seconde classificate e le quattro migliori terze classificate."}
{"id": "1629220", "revid": "599013", "url": "https://it.wikipedia.org/wiki?curid=1629220", "title": "Ilija Najdoski", "text": "Carriera.\nDebutta da professionista nel 1984 con il , di cui diventa presto un titolare, e dove milita per quattro stagioni, prima di venire ingaggiato, nel 1988, dalla , dove vince tre campionati della RSF di Jugoslavia, una Coppa di Jugoslavia, e soprattutto la Coppa dei Campioni 1990-1991 e la Coppa Intercontinentale 1991.\nAll'inizio della stagione 1992-1993 passa alla formazione spagnola del Real Valladolid dove gioca due stagioni.\nSi trasferisce quindi in Turchia, al Denizlispor, quindi in Bulgaria al CSKA Sofia, e chiude la carriera in Svizzera, al , con la vittoria del campionato 1996-1997 e della Coppa Svizzera 1997."}
{"id": "1629221", "revid": "1851848", "url": "https://it.wikipedia.org/wiki?curid=1629221", "title": "Enrico Candiani", "text": "Biografia.\n\u00c8 scomparso all'et\u00e0 di 89 anni \nCaratteristiche tecniche.\nGiocava come mezzala sinistra o ala sinistra. Essendo mancino, utilizzava raramente il piede destro.\nCarriera.\nA 15 anni nella giovanili della Pro Patria, passa l'anno successivo fra i giovani dell'Ambrosiana Inter. Fa le prime comparse in prima squadra nella stagione 1938-1939, prima nel ruolo di mezzala e quindi progressivamente spostato all'ala sinistra dall'allenatore nerazzurro Tony Cargnelli. Dopo una stagione con 17 presenze in campionato e la vittoria in Coppa Italia, s'impone definitivamente come titolare l'anno successivo, contribuendo con 8 reti alla conquista dello scudetto 1939-1940. Resta in nerazzurro anche nelle tre stagioni successive, con un secondo e un quarto posto in campionato intervallati da un piazzamento al dodicesimo posto nel 1941-1942.\nDopo l'interruzione ufficiale dei campionati nel 1943, Candiani disputa con l'Ambrosiana anche il Campionato Alta Italia 1944, e dopo la guerra rimane fra i nerazzurri (con la compagine ridenominata Inter) per disputare il campionato 1945-1946. In quella stagione Candiani realizza 11 reti nel Campionato Alta Italia e 6 nel girone finale, fra cui un poker contro il Grande Torino in un incontro disputato il 14 luglio 1946, unico calciatore ad essere riuscito a fare 4 reti in una partita contro i granata.\nPoi Candiani si trasferisce alla , dove resta una stagione nella quale realizza 15 reti contribuendo al secondo posto finale, quindi torna alla squadra della sua citt\u00e0, la Pro Patria, neopromossa in Serie A, che porta nella stagione 1947-1948, all'ottavo posto finale, miglior risultato della storia per i biancobl\u00f9.\nDopo due stagioni a Busto Arsizio, nell'estate 1949 passa al Milan, dove, pur non essendo utilizzato in continuit\u00e0, realizza 8 reti giocando al fianco di Gunnar Nordahl. In quella stagione, conclusasi al secondo posto, Candiani realizza due reti nei primi 6 minuti del 6-5 nel Derby di Milano perso e l'ultima rete nell'1-7 a Torino contro la Juventus, segnando la rete che chiude il tabellino. A fine stagione passa al in Serie B e l'anno successivo in Serie C al , dove ritrova il suo vecchio allenatore dei tempi dell'Ambrosiana Tony Cargnelli e dove chiude la carriera agonistica.\nTotalizza complessivamente 231 presenze e 80 reti in Serie A nei campionati a Girone Unico (pi\u00f9 54 presenze e 26 reti nei campionati 1944 e 1945-1946), figurando fra i 100 marcatori pi\u00f9 prolifici della storia del campionato.\nDopo il ritiro.\nPer un decennio, dalla stagione 1959-1960 fino alla stagione 1969-1970, sar\u00e0 presidente della Pro Patria."}
{"id": "1629226", "revid": "767487", "url": "https://it.wikipedia.org/wiki?curid=1629226", "title": "More Lovin' From Our Oven", "text": "More Lovin' From Our Oven \u00e8 la prima raccolta dei Pansy Division. Contiene singoli, brani inediti, demo ed altro materiale rare."}
{"id": "1629233", "revid": "119598386", "url": "https://it.wikipedia.org/wiki?curid=1629233", "title": "2D (personaggio)", "text": "Stuart Harold Pot (nato il 23 maggio 1978), meglio conosciuto col suo nome di scena Due Di, o pi\u00f9 semplicemente 2-D \u00e8 un membro fittizio della band animata dei Gorillaz. Nella band, canta le parti vocali e suona le tastiere. Come tutti gli altri membri dei Gorillaz, \u00e8 stato creato da Damon Albarn e Jamie Hewlett.\nBiografia del personaggio.\n2D \u00e8 un soprannome derivato dalle due ammaccature (in inglese \"two dents\") del personaggio in entrambi gli occhi, che li ha fatti diventare di un nero pece, entrambi causati da un incidente con l'auto di Murdoc. Il suo vero nome \u00e8 Stuart Pot (viene spesso detto che il suo cognome dovrebbe essere Tusspot, tuttavia suo padre lo diminu\u00ec in \"Pot\" prima della sua nascita) la maggior parte delle volte accorciato in Stu-Pot. In ogni caso, \u00e8 presente un video (che pu\u00f2 essere visualizzato anche su YouTube), dove lo stesso 2D conferma il suo nominativo con \"Stuart Pot\" e nello stesso afferma che tutti gli altri nomi a lui attribuiti sono solamente voci. \u00c8 nato nell'Hertfordshire, Inghilterra, \u00e8 cresciuto a Crawley. Suo padre, David Tusspot, lavorava come meccanico. Sua madre, Rachel Tusspot, era un'infermiera che imbott\u00ec Stu-pot di pillole per il mal di testa. Stu-Pot non era un ragazzo molto intelligente. Era conosciuto come una persona con un generale interesse per la musica. Batt\u00e9 la testa cadendo da un albero a undici anni e questo gli caus\u00f2 una totale perdita dei capelli. Quando questi ricrebbero, erano di un vibrante blu-azzurro.\nStu-Pot studi\u00f2 nell'istituto St. Wilfred, dove, malgrado la sua mancanza di intelligenza o di ambizione, ottenne il diploma. Per la maggior parte della sua vita, Stu-Pot non era a conoscenza di cosa avrebbe voluto fare nella vita. All'inizio avrebbe voluto diventare un cacciatore di uragani e in seguito un pittore (ispirato dai graffiti di Banksy). Svilupp\u00f2 un interesse per gli impianti musicali quando lui e suo padre personalizzarono la sua tastiera Casio vl-1. Il suo idolo musicale era Augustus Pablo e la sua band preferita erano i The Human League.\nA 19 anni, inizi\u00f2 il periodo pi\u00f9 sfortunato della sua vita dopo che un teppista, Murdoc Nicalls (31) irruppe volontariamente con la sua Vauxhall Astra attraverso il muro dell'Emporio di Organi Musicali di Zio Norm dove Stu-Pot era solito lavorare, in un tentativo di rapinare il negozio e rubare i sintetizzatori. Il parafanghi di Murdoc and\u00f2 a finire contro la testa di Stu-Pot, lasciandolo con un ifema (rottura dei vasi sanguigni permanente) al suo occhio destro e mettendolo in profondo stato comatoso. Murdoc fu arrestato e condannato a scontare 30.000 ore di servizi sociali per prendersi cura di Stu-Pot in stato vegetativo per 10 ore a settimana.\nUn anno dopo, in un patetico tentativo di impressionare delle donne, Murdoc tent\u00f2 un 360\u00b0 in un parcheggio a Nottingham con la sua auto che sped\u00ec Stu-Pot fuori dal finestrino del veicolo fracassandolo, facendogli sbattere la testa sull'asfalto. Questo incredibilmente lo svegli\u00f2 dal coma e gli fece diventare completamente nero a causa del sangue anche l'altro occhio. Fu dopo di ci\u00f2 che Murdoc lo soprannomin\u00f2 \"2D\", rivelando cos\u00ec che le origini del nome non hanno nulla a che fare con il termine \"bidimensionale\" ma che piuttosto sta per le due ammaccature nelle orbite oculari. Insolitamente, Stu-Pot ador\u00f2 il suo nuovo soprannome tanto da smettere di usare completamente il suo nome di nascita e anche da firmare usando \"due\" come nome e \"D\" come cognome. 2D appariva come qualcuno con una storia di violenti colpi in testa e una completa mancanza di intelligenza. Damon Albarn e Jamie Hewlett dissero a proposito di questo che \u00e8 come se ci sia un foglio bianco l\u00e0 dove dovrebbe esserci il cervello. Durante la pausa 2D lavor\u00f2 nel negozio del padre nell'Eastbourne per risparmiare soldi per la moto che avrebbe voluto comprarsi; l\u00ec incontr\u00f2 Shane Lynch dei Boyzone e divennero buoni amici. Poco dopo essersi incontrati, 2D adott\u00f2 uno stile da teddy boy ed era solito girare in citt\u00e0 con Shane. Non pens\u00f2 pi\u00f9 ai Gorillaz per quattro anni, fino a quando non ricevette una lettera da Noodle e da l\u00ec decise di ritornare ai Kong Studios con nuova fiducia dopo essersi reso conto che era il responsabile del successo dei Gorillaz.\nDopo la cospirazione di El Ma\u00f1ana, 2D e Russel erano distrutti dall'ipotetica morte di Noodle. Questa era in realt\u00e0 un inganno ma la band si separ\u00f2 di nuovo. Secondo Murdoc, il loro cantante era \"... da qualche parte, probabilmente star\u00e0 provando a diventare attore, modello o qualcos'altro...\"\nIn un'email ufficiale del 27 ottobre 2007, Murdoc disse che 2D si stava prendendo una vacanza in Giamaica. Il 13 novembre, una registrazione nell'album D-Sides del loro shop online affermava che si stava prendendo una laurea in legge.\nAspetto del personaggio.\nCome si pu\u00f2 evincere dal libro \"Rise of the Ogre\", 2D perse le tonsille a causa di un lancio di bign\u00e8 finito sulla sua faccia durante una lotta con il cibo al party in onore del primo contratto firmato dai Gorillaz.\nHa delle dita affusolate e lunghe e, nonostante gli manchino i denti incisivi anteriori, 2D non ha difetti di pronuncia: possiede un accento londinese ben riconoscibile, per esempio nella pronuncia della parola \"something\" (pronunciata come summfink) o in quella di \"thing\" (pronunciata fing). Dal primo album, la sua voce \u00e8 diventata pi\u00f9 profonda.\nCome Noodle (anche se non in modo cos\u00ec drastico), anche 2D \u00e8 cambiato nella \"fase due\" della band.\nInfatti, nel suo nuovo \"look\" i capelli sono molto pi\u00f9 realistici rispetto alle forme geometriche della fase uno, inoltre il loro colore cambia tono dal quasi porpora della fase uno al blu-azzurro della fase due.\nNonostante sia ambidestro, 2D preferisce usare la mano sinistra.\nCarattere.\n2D \u00e8 un ragazzo credulone, innocente e impacciato, con una particolare propensione al causare o rimanere vittima di incidenti (come si pu\u00f2 vedere nel video della canzone \"Rock the House\").\nInoltre, ha un carattere estremamente mite e non di rado si fa mettere i piedi in testa da Murdoc.\nA causa delle ammaccature attorno ai bulbi oculari, mai sanatesi del tutto, 2D \u00e8 spesso vittima di forti emicranie, per il quale assume forti dosi di antidolorifici, che ne determinano l'aria assente.\nNonostante sia Murdoc che di solito ruba i meriti del lavoro d'altri, nel libro \"Rise of the Ogre\" \u00e8 2D a prendere il suo posto, affermando di aver scritto la maggior parte del primo album dei Gorillaz (che invece \u00e8 stato scritto da Murdoc).\n2D non mangia carne rossa ed \u00e8 allergico ai sottaceti.\nInteressi.\n2D \u00e8 di religione buddista. Ama giocare coi videogiochi, i film con gli zombi e i coltelli a serramanico. Uno dei suoi film preferiti \u00e8 \"Napoleon Dynamite\", come si capisce dal poster del film presente nella sua camera sul sito dei Gorillaz e dall'imitazione che 2D fa di Napoleon nel video della canzone \"Dirty Harry\".\nInoltre \u00e8 molto ossessionato dalla Banana Split."}
{"id": "1629234", "revid": "14417387", "url": "https://it.wikipedia.org/wiki?curid=1629234", "title": "Suessoni", "text": ""}
{"id": "1629235", "revid": "729019", "url": "https://it.wikipedia.org/wiki?curid=1629235", "title": "Stazione di Ancona Marittima", "text": "La stazione di Ancona Marittima era una stazione ferroviaria del capoluogo marchigiano, situata all'interno del porto. Posizionata nel pieno centro della citt\u00e0, rappresentava, fino alla sua chiusura, avvenuta il 13 dicembre 2015, il capolinea della breve ferrovia Ancona-Ancona Marittima.\nStoria.\nTra il 4 luglio 1884 e il 22 maggio 1906 fu aperta a tratti la tratta di collegamento con Ancona.\nNel 1940 la stazione comprendeva lo scalo di molo Sud e lo scalo di molo Nord e risultava abilitata, oltre che al traffico delle merci, a quello dei passeggeri e dei bagagli diretti a Fiume e a Zara .\nI bombardamenti della Seconda guerra mondiale distrussero completamente l'edificio. Dal dopoguerra sino agli ultimi anni del '900, la biglietteria e la sala d'attesa rimasero collocate all'interno del palazzo che ospita la sede della RAI. In occasione del Giubileo del 2000 venne infine costruita una nuova stazione.\nLa stazione era stata destinata dal Piano Provinciale dei Trasporti (approvato nel 1998) a costituire il capolinea della metropolitana di superficie del capoluogo marchigiano, da dove sarebbero partiti i treni diretti dal centro di Ancona a vari rioni periferici e a vari centri urbani limitrofi. Per realizzare il progetto sono state aperte anche nuove fermate ferroviarie: quella di Stazione di Ancona-Torrette, di Ancona Stadio, di Camerano-Aspio e di Falconara Stadio; il progetto prevedeva di utilizzare anche le gi\u00e0 esistenti di Varano, Palombina, Falconara Marittima e Castelferretti-Falconara Aeroporto delle Marche.\nDopo un denso dibattito politico ed anche proteste di piazza, la linea \u00e8 stata smantellata a partire dal 13 dicembre 2015., giorno in cui il traffico ferroviario \u00e8 stato sospeso e i treni sono stati sostituiti da un servizio di autolinea.\nStrutture ed impianti.\nLa stazione disponeva di un fabbricato non aperto ai viaggiatori e abilitato al servizio dei numerosi treni merci per lo scalo marittimo.\nSi contavano 5 binari passeggeri, di cui 3 dedicati al servizio viaggiatori, in quanto muniti di banchina. I marciapiedi erano collegati tramite una passerella sui binari. Non era presente alcun scalo merci, anche se dopo alcune centinaia di metri si apriva un buon numero di binari tronchi per il servizio merci del porto.\nServizi.\nLa stazione disponeva di:\nInterscambi.\nLa stazione era servita, a poche decine di metri di distanza, dalle autolinee urbane e suburbane e dalla rete filoviaria di Ancona, gestite dalla societ\u00e0 Conerobus, con fermata in Piazza Kennedy.\nFra il 1881 e il 1949 nell'attuale Piazza Kennedy era presente una fermata della rete tranviaria di Ancona."}
{"id": "1629240", "revid": "92723", "url": "https://it.wikipedia.org/wiki?curid=1629240", "title": "Abbazia di Quarr", "text": "L'abbazia di Quarr \u00e8 un'abbazia benedettina sull'isola di Wight a Sud Est dell'Inghilterra, e si trova accanto ad una vecchia abbazia cistercense, demolita in seguito alla dissoluzione dei monasteri negli anni 1530.\nUbicazione.\n\"Quarr\" Abbey (Abbaye de Quarr, nome derivato dall'inglese \"Quarry\", in italiano cava di pietre, poich\u00e9 esisteva all'XI secolo una piccola cava non lontano dal monastero), \u00e8 situata a Sud Est dell'Inghilterra, sull'isola di Wight, tra i comuni di Fishbourne e di Ryde. La citt\u00e0 di Ryde \u00e8 collegata all'isola da catamarani come passaggio pedonale, che partono dal porto di Portsmouth nella contea di Hampshire. Fishbourne \u00e8 collegato da un ponte per il passaggio pedonale e motorizzato che parte dal porto di Portsmouth nella contea di Hampshire.\nStoria.\nVecchia abbazia (XII secolo - XVI secolo).\nQuest'abbazia fu fondata nel 1132 da Baldwin di Redvers, Signore dell'isola di Wight. Quest'ultimo si accord\u00f2 su alcune terre vicino alla riva nord dell'isola con l'abate Goffredo di Savigny per costruirvi un monastero. Quest'abbazia fu dedicata alla Vergine benedetta. Affiliata inizialmente alla Congregazione di Savigny, nel 1147 fu una delle prime ad essere assorbita dall'Ordine cistercense. Nel 1536 la dissoluzione dei monasteri, ordinata da Enrico VIII d'Inghilterra mise fine alla vita monastica sull'isola e sul resto del regno. Furono riacquistate da un mercante di Southampton e soprattutto fu demolita, ma le sue rovine sono ancora visibili non lontano dal monastero attuale.\nNuova abbazia (XX secolo - XXI secolo).\nQuesto monastero \u00e8 stato fondato dalla congregazione benedettina di Solesmes in Francia all'inizio del XX secolo, che era in esilio, a causa della legge 1901 sulle associazioni e le congregazioni religiose. Il primo abate fu Don Paul Delatte (1848-1937).\nNel 1901, \u00e8 in primo luogo a \u00ab Appuldurcombe House \u00bb situata nei pressi di Wroxall sull'Isola di Wight dove la Comunit\u00e0 s'installa. Il monastero porta il nome di San Pietro Abate. Dove resta per sei anni e decide, al termine dell'affitto, di lasciare questo luogo nel 1907.\nNel giugno 1907 la Comunit\u00e0 compera \u00ab Quarr House \u00bb situata sulle terre dell'antica abbazia, ed intraprende la costruzione di un monastero contando su un centinaio di monaci e fratelli convertiti. La costruzione \u00e8 affidata a Don Paul Bellot, architetto e monaco della Comunit\u00e0. I lavori cominciano lo stesso anno, il complesso \u00e8 gigantesco e richieder\u00e0 300 operai ed artigiani durante molti anni. Il trasloco nel nuovo monastero sar\u00e0 realizzato in diverse fasi, in base al completamento dei vari edifici. Gli ultimi monaci integreranno il monastero nel 1911 e la chiesa sar\u00e0 consacrata nel 1912. Le terre attorno al monastero sono vaste e coltivabili con un piccolo bosco che d\u00e0 sulla spiaggia.\nNel 1922 la Comunit\u00e0 raggiunge la Francia e Solesmes, lasciando a Quarr un monastero fiorente che viene completato nel 1925 e diventa abbazia nel 1937. Oggi, la Comunit\u00e0 \u00e8 britannica, e l'ultimo monaco francese dell'abbazia di Quarr \u00e8 deceduto alcuni anni fa e ricollocato nel cimitero del monastero ai lati dei monaci fondatori francesi e quelli inglesi.\nAnche oggi l'abbazia di Quarr fa parte della congregazione di Solesmes."}
{"id": "1629247", "revid": "106908", "url": "https://it.wikipedia.org/wiki?curid=1629247", "title": "Henriquez", "text": ""}
{"id": "1629248", "revid": "83531", "url": "https://it.wikipedia.org/wiki?curid=1629248", "title": "Jacques-Nicolas Lemmens", "text": "Biografia.\nViene considerato il pi\u00f9 importante compositore di musica per organo del Belgio; le sue opere sono tuttora suonate ed incise in tutto il mondo.\nAllievo di Adolf Hesse e di Fran\u00e7ois-Joseph F\u00e9tis, fu professore di organo al Conservatorio di Bruxelles dal 1849.\nProfondo conoscitore di Johann Sebastian Bach, tra le sue numerose opere composte sono da ricordare l'\"Ecole d'orgue bas\u00e9e sur le plain-chant romain\" (1862) e Tre sonate per organo (1874).\nNel 1847 partecip\u00f2 al prestigioso \"Prix de Rome belga\", ricevendo il secondo premio. Quell'anno, infatti, il primo premio fu vinto da Fran\u00e7ois-Auguste Gevaert.\nMolto abile alla pedaliera, fu tra gli ispiratori di C\u00e9sar Franck ed insegnante di Charles-Marie Widor."}
{"id": "1629250", "revid": "287204", "url": "https://it.wikipedia.org/wiki?curid=1629250", "title": "Serie A 1961 (pallavolo maschile)", "text": "La Serie A maschile FIPAV 1961 fu la 16\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dalla Ciam Modena."}
{"id": "1629251", "revid": "713168", "url": "https://it.wikipedia.org/wiki?curid=1629251", "title": "Enriquez", "text": "Gli Enriquez (dal castigliano \"Enr\u00edquez\", \"figlio di Enrico\") furono una nobile e potente famiglia spagnola, discendenti da Fadrique Alfonso de Castilla, I signore di Haro e 25\u00ba maestro dell'ordine di Santiago, figlio illegittimo di Alfonso XI di Castiglia e di Eleonora di Guzm\u00e1n, fratello gemello di Enrico II di Castiglia, che diede il nome al ramo.\nDal punto di vista politico, la famiglia divenne una delle pi\u00f9 potenti della Castiglia, ostentando la dignit\u00e0 di almirante di Castiglia per quasi 200 anni, di gran maestro dell'Ordine di Santiago e duca di Medina de Rioseco. Facevano parte del potere aristocratico d'\u00e9lite in Castiglia durante il Medioevo e, insieme ad altri 19 lignaggi spagnoli, furono riconosciuti da Carlo V nel 1520 come uno dei primi Grandi di Spagna.\nGiurisdizionalmente, custodivano i manieri di Mansilla, Medina de Rioseco, Melgar, Palenzuela, Pe\u00f1afiel, Rueda, Torrelobat\u00f3n e Tarifa\nGiovanna Enr\u00edquez, bisnipote del fondatore del lignaggio, spos\u00f2 Giovanni II d'Aragona e fu madre di Ferdinando II \"il Cattolico\". In precedenza, anche i discendenti di Enrico di Castiglia \"il Senatore\", figlio di re Ferdinando III di Castiglia, ricevevano il cognome Enr\u00edquez.\nDall'unione di Federico Enriquez con Anna de Cabrera furono anche conti di Modica e con Giovanni Alfonso toccarono l'apice divenendo Vicer\u00e9 di Sicilia e di Napoli. Con il successore Giovanni Tommaso di Toledo, fautore della ribellione a Filippo V di Spagna, inizi\u00f2 il declino. La casata si estinse successivamente (1779) con la figlia Maria ed i loro titoli confluirono nella famiglia Alvarez de Toledo."}
{"id": "1629255", "revid": "124611549", "url": "https://it.wikipedia.org/wiki?curid=1629255", "title": "L'Eroica (periodico)", "text": "L'Eroica (1911-1921; 1924-1944) \u00e8 stato un periodico a cadenza mensile italiano di futurismo, arte, letteratura e xilografia, fondato a La Spezia agli inizi del XX secolo.\nStoria.\nFondata e diretta da Ettore Cozzani, la rivista nasce con il proposito editoriale di valorizzare le forze creative nazionali occupandosi dichiaratamente di \"ogni aspetto dell'arte e della vita\". \nPubblicazione aperta alla Secessione viennese e al Razionalismo, diviene subito importante per il suo carattere innovativo, curiosa dei nuovi giovani talenti contemporanei, sia italiani che europei.\nQuando il primo numero esce il 30 luglio 1911 con il sottotitolo \"Rassegna d'ogni poesia\", la rivista si qualifica per le qualit\u00e0 formali: la scelta della carta a mano, le copertine a colori, le illustrazioni xilografiche estremamente curate.\n&lt;br&gt;La volont\u00e0 di affermare, diffondere e difendere la xilografia ci fornisce oggi una fondamentale panoramica di questa tecnica espressiva in Italia, riproposta nella prima met\u00e0 del XX secolo. In effetti la rivista diviene un importante punto di incontro per gli xilografi italiani organizzandone, nel 1912 a Levanto, la prima mostra a carattere internazionale, con relativo catalogo.\nOltre al nutrito gruppo di artisti, tra i quali fino al 1914 Adolfo De Carolis, Angiolo Del Santo e all'architetto Franco Oliva, alla rivista collaborano anche lo scultore Magli e il compositore Pizzetti.\nChiusa nel 1921, la rivista riprende le pubblicazioni nel 1924 valendosi d'importanti collaboratori quali Adolfo Wildt, Duilio Cambellotti, Arturo Martini, Francesco Nonni, Emidio Ciucci, mutando poi lo stile originale con la rinuncia ad una grafica unitaria (testo/immagine) per un sempre maggior utilizzo della riproduzione fotografica delle opere. \nIn un secondo tempo L'Eroica affianca alla pubblicazione della rivista l'attivit\u00e0 di casa editrice pubblicando opere letterarie (poesia e narrativa), di saggistica, biografiche, e, nel 1922, il celebre libro d'artista \"Sibilla, poema drammatico in quattro atti\" di Aristide Sartorio.\nDopo il primo periodo nella citt\u00e0 ligure, Cozzani ne decide il trasferimento a Milano dove continua l'attivit\u00e0 fino alla chiusura. I bombardamenti del 1943-1944 sul capoluogo lombardo provocano la fine di questa esperienza artistica e danneggiano gli archivi della rivista.\nRaccolte complete della rivista (310 numeri pubblicati) sono conservate presso la Biblioteca Civica della Spezia e la Biblioteca di Via Senato di Milano. \nA \"L'Eroica\" sono state dedicate alcune importanti esposizioni di straordinario valore documentario, di cui rimangono i cataloghi. \n&lt;br&gt;Alcune edizioni della rivista vennero stampate a Pescia presso la Stamperia di Artidoro Benedetti."}
{"id": "1629258", "revid": "110157", "url": "https://it.wikipedia.org/wiki?curid=1629258", "title": "Lost Highway Tour", "text": "Il Lost Highway Tour \u00e8 un tour mondiale della rock band statunitense dei Bon Jovi, intrapreso durante il 2007 e il 2008 per promuovere il decimo album in studio del gruppo \"Lost Highway\".\nSubito dopo l'uscita dell'album, nell'estate 2007, la band ha suonato in alcuni concerti promozionali, per poi iniziare il tour ufficiale nell'Ottobre 2007 con dieci concerti per l'inaugurazione del Prudential Center a Newark, seguiti da concerti in Canada, Giappone, Australia, Nuova Zelanda, U.S.A., Dubai ed Europa, per un totale di 2.157.675 spettatori. Con 210,6 milioni di dollari guadagnati, il tour \u00e8 stato decretato il pi\u00f9 redditizio del 2008, davanti al \"Magic Tour\" di Bruce Springsteen e allo \"Sticky &amp; Sweet Tour\" di Madonna.\nIl Tour.\nIl Lost Highway Tour ha visto i Bon Jovi suonare in paesi mai toccati prima (Dubai), o in cui mancavano dal These Days Tour, come Nuova Zelanda e Portogallo.\nDurante il tour sono state suonate pi\u00f9 di 100 diverse canzoni, tra cui storiche hit come \"Hey God\", \"I Believe\", \"This Ain't A Love Song\", \"Lie To Me\", \"Blood Money\", \"Stick To Your Guns\" che non venivano proposte da anni e altre come \"Always\", \"Bed Of Roses\" e \"Blaze Of Glory\" nella loro versione originale, mentre nell'ultimo tour venivano suonate in versione acustica.\nUn'altra hit cantata molto frequentemente in questo tour, a differenza dei tour precedenti, \u00e8 stata \"Dry County\".\nIl chitarrista Richie Sambora, come gi\u00e0 negli scorsi tour, in ogni concerto ha cantato una canzone, alternando \"Stranger In This Town\", \"I'll Be There For You\" e un'inedita per lui \"These Days\". Anche altri membri della band hanno avuto occasione di cantare come \"lead singer\" al posto di Jon Bon Jovi: nello show del 13/3/08 a Toronto il tastierista David Bryan ha cantato \"In These Arms\" (in altre occasioni ha cantato solo la prima strofa), mentre a Stoccarda Bobby Bandiera ha cantato la cover \"Drift Away\".\nDurante le ultime due serate del tour al Madison Square Garden, sono state riprese in alta definizione e saranno pubblicate nel DVD ufficiale \"Live at Madison Square Garden\".\nCon 56,3\u00a0milioni di dollari guadagnati, il tour si piazza al primo posto dei tour pi\u00f9 importanti della prima met\u00e0 del 2008 secondo Pollstar.\nIl tour ha fruttato incassi per un totale di 227\u00a0milioni di dollari, dei quali 16,4\u00a0milioni guadagnati nelle date del 2007 e 210,6\u00a0milioni nei concerti del 2008.\nLa Band.\nAltri musicisti.\nKurt Johnston ha partecipato solo alla prima leg in New Jersey e Canada.\nBand d'apertura.\nPer le prime dieci date al Prudential Center di Newark, gli artisti che hanno aperto i concerti sono stati: My Chemical Romance (25-26 ottobre), Big &amp; Rich (28-30 ottobre), Gretchen Wilson (1-3 novembre), Daughtry (4-7 novembre), e The All-American Rejects (9-10 novembre). Gli Hedley hanno aperto i concerti canadesi e i Daughtry tutta la leg americana.\nPer quanto riguarda la leg europea gli artisti di supporto sono stati: i Feeling in 4 date britanniche (Glasgow, Manchester, Coventry e la seconda serata di Londra), Gianna Nannini per gli show in Germania, Kid Rock nella data di Kildare, mentre per gli altri concerti sono stati scelti artisti locali.\nLe date estive negli Stati Uniti sono state aperte dai The All-American Rejects."}
{"id": "1629261", "revid": "1924342", "url": "https://it.wikipedia.org/wiki?curid=1629261", "title": "Come on Over (album Shania Twain)", "text": "Come on Over \u00e8 il terzo album in studio della cantante canadese Shania Twain uscito nel 1997. L'album detiene il record come il pi\u00f9 venduto da una cantante femminile, e come disco country pi\u00f9 venduto della storia della musica.\nAnche se l'album non riusc\u00ec ad arrivare alla prima posizione nella Billboard Hot 100, rimase per 151 settimane nella Top 100, venendo certificato con 15 dischi di platino negli Stati Uniti d'America e vendendo 33 milioni di copie in tutto il mondo.\n\"Come on Over\" ha attualmente 40 milioni di copie nel mondo stimate.\nDescrizione.\nLa seguente descrizione prende in esame le canzoni secondo l'ordine della \"tracklist\" europea. L'album si apre con \"You're Still the One\", una delicata ma appassionata ballata country pop dedicata ad un amore che dura nel tempo, a dispetto dei pronostici di terzi. Segue \"When\", un corposo pezzo rock definito il preferito del disco da Shania stessa, in cui la cantante parla invece di una relazione interrotta. \"From This Moment On\" \u00e8 una intensa ballata power pop supportata da chitarre acustiche e archi che narra dell'attimo in cui la protagonista si accorge di amare una persona e capisce che la sua vita sar\u00e0 per sempre legata a lui. \"Black Eyes, Blue Tears\" rientra nei canoni del country pi\u00f9 classico. \"I Won't Leave You Lonely\" \u00e8 un romantico brano country alla fisarmonica che rievoca una calda notte d'estate. \"I'm Holding On to Love\" \u00e8 un'energica e spensierata ode all'amore in chiave pop rock. \"Come On Over\" fonde elementi di country e di musica reggae creando un'atmosfera rilassata e solare, in cui Shania invita l'ascoltatore ad un \"viaggio\" con lei, con testi positivi riferiti all'amicizia; \"Billboard\" la defin\u00ec un \"gioioso invito alla sopravvivenza e al controllo della propria vita avvolto in un succulento involucro musicale\".\" \"You've Got a Way\" \u00e8 una ballata pop romantica e sofisticata, dalle atmosfere rarefatte, presente nella colonna sonora del film \"Notting Hill\". \"Whatever You Do!\" \u00e8 un pezzo country rock ritmato in cui la protagonista prega il suo uomo di non farla impazzire. \"Man! I Feel like a Woman!\" \u00e8 un brano country e dance-rock, un inno all'amicizia e alla solidariet\u00e0 femminile, nel cui testo Shania descrive una serata di divertimento fuori casa con le amiche. \"Love Gets Me Everytime\" \u00e8 un brano country rock in cui la protagonista dichiara di avere una cotta per un uomo e commenta come l'amore riesca sempre a trovarla. \"Don't Be Stupid\" \u00e8 un allegro pezzo country in cui Shania dice al proprio uomo che lo ama e che le gelosie di lui, talvolta compulsive, sono del tutto immotivate. In \"That Don't Impress Me Much\", presente sul CD europeo in versione dance, Shania considera pi\u00f9 pretendenti, tutti uomini che si reputano molto \"appetibili\" perch\u00e9 belli, intelligenti o muniti di automobile, quando lei in realt\u00e0 cerca qualcuno che abbia il \"tocco\" giusto e che la riscaldi nelle \"fredde e lunghe notti\". \"Honey I'm Home\" descrive su una cadenzata base country uno spaccato di vita domestica, in cui la protagonista rincasa dal suo uomo dopo una brutta giornata al lavoro. \"If You Wanna Touch Her, Ask!\" vede la voce sensuale di Shania che spiega su una base pop rock agli uomini come approcciare le donne in modo corretto. \"Rock This Country!\" \u00e8 un inno country da concerto, in cui Shania Twain anticipa in qualche modo il suo \"Come On Over Tour\" dicendo che raggiunger\u00e0 i suoi fan in tutti gli angoli d'America; \"Billboard\" la defin\u00ec una canzone \"che risulta spontanea per i giovani ascoltatori di musica country\" e un'ode al fine settimana\".\nSuccesso.\nIl disco riscosse un grande successo commerciale, diventando l'album pi\u00f9 venduto di una cantante di tutti i tempi, l'album di musica country pi\u00f9 venduto e l'album di un'artista canadese pi\u00f9 venduto, nonch\u00e9 uno degli album pi\u00f9 venduti nel mondo.\nL'album \u00e8 stato pubblicato in tre diverse versioni: quella originale country uscita nel 1997, e quelle riviste in chiave pop e per il mercato internazionale rispettivamente nel 1998 e nel 1999. Shania Twain support\u00f2 l'album attraverso una grande tourn\u00e9e mondiale.\nCon \"Come On Over\" Shania Twain infranse il suo stesso record: il suo album precedente \"The Woman in Me\" era stato certificato disco di diamante negli Stati Uniti, ma il suo successore fu certificato con due dischi di diamante. Sebbene complessivamente abbia venduto circa 20 milioni di copie negli Stati Uniti, una cifra esorbitante, \"Come On Over\" debutt\u00f2 alla posizione numero 2 della \"Billboard\" 200 dietro a \"Harlem World\" di Ma$e, con solamente 172.000 copie vendute (e per soltanto 3.000 copie non arriv\u00f2 in vetta). Ironicamente, a dispetto dei milioni di copie vendute, \"Come On Over\" non arriv\u00f2 mai alla posizione numero 1 in America. Nella sua seconda settimana di permanenza in classifica la vetta era occupata da Barbra Streisand con il suo disco \"Higher Ground\". La RIAA tuttavia aveva gi\u00e0 certificato l'album \"Come on Over\" 2 volte platino nel dicembre 1997. Per le 62 settimane successive vendette costantemente nientemeno che 100.000 copie a settimana. La settimana in cui venedette pi\u00f9 copie fu la 110\u00aa dopo la sua pubblicazione, sotto Natale 1999, occasione in cui furono acquistate 355.000 copie e l'album torn\u00f2 alla posizione numero 10. Furono 54 le settimane passate dall'album nella top 10 americana e 127 quelle passate, ininterrottamente, nella top 40.\n\"Come On Over\" \u00e8 il secondo album pi\u00f9 venduto negli Stati Uniti d'America secondo i dati Nielsen SoundScan, secondo solo all'omonimo album dei Metallica, con uno scarto di appena 294.000 copie, assai poche per i dati di vendita statunitensi.\nL'album della Twain detiene il record di pi\u00f9 settimane trascorse nella top 20 della \"Billboard\" 200, 112.\nL'album rimase per ben 11 settimane alla posizione numero 1 nel Regno Unito.\n\"Come On Over\" \u00e8 uno degli album pi\u00f9 venduti di sempre in Australia, dove \u00e8 certificato 15 volte disco di platino e dove \u00e8 rimasto alla numero 1 per 19 settimane, e 165 settimane tra i primi 100, cio\u00e8 per pi\u00f9 di tre anni. \u00c8 ricordato come l'album di maggior successo degli anni novanta in Australia.\nPer 110 settimane (oltre 2 anni) \"Come On Over\" fu l'album pi\u00f9 acquistato in Canada secondo la classifica country, mentre negli Stati Uniti, nella classifica \"Billboard\" Country album rimase in vetta per 50 settimane, stabilendo un record.\nA livello mondiale, \"Come On Over\" ha venduto 3,4 milioni di copie nel 1997, 8,9 milioni nel 1998 e oltre 15,2 milioni di copie nel 1999, resistendo ancora nel 2000, a tre anni di distanza dalla pubblicazione, vendendo altri 6,4 milioni di copie e arrivando ad un totale di 45 milioni nel 2015.\nRecensioni.\nL'album ricevette ottime recensioni da parte della critica. AllMusic apprezz\u00f2 il disco per essersi allontanato con successo dagli stereotipi della musica country tradizionale quali la concisione musicale e un'immagine chiassosa honkey-tonk; Shania Twain fu lodata per aver dato vita ad un album con il giusto gusto pop/rock e country. \"Entertainment Weekly\" apprezz\u00f2 l'album per il suo apporto di influenze rock senza intaccare la sua sensibilit\u00e0 country."}
{"id": "1629262", "revid": "4506", "url": "https://it.wikipedia.org/wiki?curid=1629262", "title": "BK Frem Copenaghen", "text": ""}
{"id": "1629270", "revid": "110157", "url": "https://it.wikipedia.org/wiki?curid=1629270", "title": "Absurd Pop Song Romance", "text": "Absurd Pop Song Romance \u00e8 il quinto album studio (ed il sesto in totale) dei Pansy Division."}
{"id": "1629272", "revid": "1745361", "url": "https://it.wikipedia.org/wiki?curid=1629272", "title": "Gino Bramieri", "text": "Biografia.\nGino Bramieri nacque a Milano il 20 giugno 1928, terzo e ultimo figlio di un falegname ed ebanista, nella sua casa di ringhiera di corso Garibaldi.\nSuo padre gli trov\u00f2 lavoro ancora quattordicenne, come fattorino presso la Banca Commerciale Italiana, nella sede di piazza della Scala, ma lui prefer\u00ec fare l'apprendista in teatro, rammendando bottoni e manovrando il sipario.\nIl suo debutto come artista risale alla fine del 1943, in uno spettacolo a favore degli sfollati nella piazza di Rovellasca, ma quello teatrale lo avr\u00e0 a sedici anni (con un'unica battuta: \u00abC'\u00e8 una lettera per te!\u00bb), il 27 settembre 1944 al Teatro Augusteo di Milano in \"Cretinopoli\". Il suo primo vero spettacolo con pubblico pagante fu all'Anteo, con: \"Brabito\" (dal nome dei tre protagonisti: Bramieri, Bisi, Tognato). Si diplom\u00f2 ragioniere alle scuole serali.\nFondamentale, nella sua formazione artistica, l'esperienza maturata nella compagnia teatrale \"Gilberto Govi\", a Genova, che gli conferiva, tra l'altro, l'assoluta padronanza della cadenza dialettale genovese in alcune delle sue pi\u00f9 famose barzellette e scenette teatrali.\nHa lavorato con Franco e Ciccio, Peppino De Filippo, Aldo Fabrizi, Ave Ninchi, Nino Taranto, Raimondo Vianello, Tot\u00f2. \u00c8 stato interprete di oltre trenta film. In TV ottenne grande successo nel programma condotto da Corrado \"L'amico del giaguaro\" con Raffaele Pisu e Marisa Del Frate. Sulle reti Mediaset, negli ultimi anni della sua vita, \u00e8 stato protagonista della \"sit-com\" \"Nonno Felice\" e del suo \"spin-off\" \"Norma e Felice\".\nItalo Terzoli ed Enrico Vaime sono stati i suoi autori \"di riferimento\": con i loro copioni ha ottenuto grandi successi nel teatro leggero, da \"La sveglia al collo\" ad \"Anche i bancari hanno un'anima\" e \"La vita comincia ogni mattina\" (spettacoli prodotti, dalla fine degli anni sessanta, da Garinei e Giovannini, con i quali Bramieri cominci\u00f2 la sua collaborazione nel 1969 con \"Angeli in bandiera\" in \"ditta\" con Milva).\n\u00c8 stato il conduttore, tra la fine degli anni sessanta e i primi anni settanta, del variet\u00e0 radiofonico \"Batto quattro\", sempre a firma di Terzoli e Vaime, in onda il sabato mattina sul Secondo Programma per il quale diede vita ad alcuni suoi personaggi/macchiette (famoso \"il Carugati\"). Negli stessi anni \u00e8 stato protagonista di numerose serie di variet\u00e0 televisivi trasmessi dalla Rai: \"Tigre contro tigre\" (1966), \"Il signore ha suonato?\" (1966), \"Eccetera, eccetera\" (1967), \"Stasera Gino Bramieri\" (1969), \"E noi qui\" (1970), \"Hai visto mai?\" (1973), \"Punto e basta\" (1975), della serie del \"G. B. Show\" (1982-88), sempre affiancato da grandi \"showgirl\" come Loretta Goggi, Sylvie Vartan, Lola Falana, oltre alla sua partecipazione in altri grandi variet\u00e0, come \"Milleluci\", \"Felicibumt\u00e0\". \u00c8 stato tra i primi attori comici a partecipare - in gara - al Festival di Sanremo presentando nel 1962 i brani \"Lui andava a cavallo\" e \"Pesca tu che pesco anch'io\".\nOltre a una grande maestria nel condurre scenette comiche e nel creare personaggi e macchiette, la sua specialit\u00e0 era quella di raccontare barzellette, che in genere erano molto brevi (a volte fatte di sole due battute, \"botta e risposta\"), spesso surreali; di questa sua abilit\u00e0 amava dire: \"Il problema di raccontare una bella barzelletta \u00e8 che inevitabilmente ne fa venire in mente una orribile a chi l'ascolta\". Questa sola particolarit\u00e0 lo rese maggiormente famoso, considerando soprattutto che le barzellette che sapeva erano migliaia, raccolte in una serie di volumi tra cui \"50 chili fa\", ispirato alla perdita di peso che, a inizio anni settanta, gli consent\u00ec di trovare una nuova dimensione artistica. Una sua serie di pubblicit\u00e0 in Carosello, per il Moplen, fu tra le pi\u00f9 apprezzate.\nIl 5 febbraio 1981, Bramieri si trovava alla guida di un'Alfa 6 con Liana Trouch\u00e9, moglie di Aldo Giuffr\u00e9, con cui stava recitando nello spettacolo di Terzoli e Vaime \"Felici e contenti\". Sull'autostrada A16 Bramieri usc\u00ec di strada e l'attrice mor\u00ec sul colpo.\nGino Bramieri mor\u00ec d'un tumore del pancreas il 18 giugno 1996, allo IEO - Istituto Europeo di Oncologia di Umberto Veronesi. La cerimonia funebre ebbe luogo presso la basilica di San Nazaro in Brolo a Milano, alla presenza di oltre duemila persone. Avvolto nella bandiera nerazzurra dell'Inter, fu tumulato nel Cimitero Monumentale di Milano; il 2 novembre 2005 il suo nome ottenne l'iscrizione al famedio del cimitero.\nVita privata.\n Il 21 giugno 1948, nella chiesa di San Martino in Niguarda, si spos\u00f2 ventenne con la ventiquattrenne Maria Barbieri, detta Nuccia, aspirante cantante residente nel quartiere Niguarda, e si separ\u00f2 da lei dopo quasi quarant'anni, senza divorziare: dal matrimonio era nato l'unico figlio Cesare, morto nel 2008. Ebbe anche due compagne, Ida Petruccetti e Angela Baldassini, che fu al suo fianco dal 1988 al 1996. Visse a lungo in un appartamento della Torre Velasca.\nFilmografia.\nTelevisione.\nPubblicit\u00e0.\nPartecip\u00f2 inoltre a numerose serie di \"sketch\" della rubrica pubblicitaria televisiva \"Carosello\" pubblicizzando:"}
{"id": "1629275", "revid": "599013", "url": "https://it.wikipedia.org/wiki?curid=1629275", "title": "Vladan Luki\u0107", "text": "Carriera.\nClub.\nDebutta da professionista nel 1986 con la , con cui gioca per sei stagioni, vincendo quattro campionati della RSF di Jugoslavia, una Coppa di Jugoslavia, e soprattutto la Coppa dei Campioni 1990-1991 e la Coppa Intercontinentale 1991.\nNel gennaio 1993 passa in prestito all'Atl\u00e9tico Madrid, ma gi\u00e0 nella stagione 1993-1994 rientra in Jugoslavia, al Vojvodina Novi Sad, prima e all'OFK Belgrado poi, prima di ritornare in Spagna, in \"Segunda Divisi\u00f3n\" al Club Atl\u00e9tico Marbella. Nel campionato 1995-1996 \u00e8 tesserato per l'OFK Belgrado, per\u00f2 non mette mai piede in campo.\nPassa quindi al , con cui nella stagione 1996-1997 vince il campionato e la Coppa Svizzera.\nSi trasferisce poi in Francia al Metz, dove gioca per due stagioni, raggiungendo il secondo posto nel campionato 1997-1998 e la finale, persa contro il Lens, della Coppa di Lega francese 1998-1999. Nella prima giornata del campionato 1997-1998 decide la sfida tra Lione e Metz (0-1).\nChiude la carriera in Grecia, al Paniliakos.\nDopo il ritiro.\nNel 2009 diventa presidente della Stella Rossa."}
{"id": "1629276", "revid": "287204", "url": "https://it.wikipedia.org/wiki?curid=1629276", "title": "Vladan Lukic", "text": ""}
{"id": "1629284", "revid": "767487", "url": "https://it.wikipedia.org/wiki?curid=1629284", "title": "Total Entertainment!", "text": "Total Entertainment! \u00e8 il sesto album studio (ed il settimo in totale) dei Pansy Division."}
{"id": "1629302", "revid": "1993636", "url": "https://it.wikipedia.org/wiki?curid=1629302", "title": "Crisi bosniaca", "text": "La crisi bosniaca fu determinata nell'ottobre del 1908 dalla decisione dell'Austria-Ungheria di annettersi la Bosnia ed Erzegovina che occupava legalmente e di cui le spettava l'amministrazione secondo il trattato di Berlino (1878). La crisi che ne deriv\u00f2 coinvolse la Serbia e la Russia contrarie all'annessione e, sull'altro fronte, l'Austria-Ungheria e la Germania. La tensione internazionale perdur\u00f2 fino al marzo 1909.\nPer il definitivo deterioramento delle relazioni fra i due schieramenti, la crisi bosniaca \u00e8 considerata una delle cause indirette dello scoppio della prima guerra mondiale. Contribu\u00ec, inoltre, a peggiorare le gi\u00e0 difficili relazioni fra Italia e Austria-Ungheria.\nIl contesto e gli antefatti.\nCon il congresso di Berlino del 1878 che segu\u00ec la guerra russo-turca, la Bosnia-Erzegovina fu ceduta all'amministrazione dell'Austria-Ungheria, che veniva cos\u00ec ripagata per non aver contrastato l'offensiva militare russa.\nFormalmente per\u00f2 la Bosnia-Erzegovina rimaneva sotto la sovranit\u00e0 dell'Impero ottomano e la Serbia poteva ancora sperare di annetterne il territorio, che considerava una provincia nazionale.\nNei primi anni del XX secolo, nella provincia occupata dall'Austria il malcontento era straordinariamente diffuso. Nell'aprile del 1907, il giornale \"Narod\" di Mostar dichiarava che se non si fosse attuata l'evacuazione delle forze austriache sarebbe scoppiata una rivolta che avrebbe provocato la rovina dell'Impero asburgico.A Vienna, viceversa, si facevano sempre pi\u00f9 insistenti le ipotesi per un terzo stato che, affiancato ad Austria e Ungheria, avrebbe riunito i sudditi slavi del sud.\nUn intensificarsi dell'agitazione panserba spinse ulteriormente il ministro degli esteri austriaco Alois von Aehrenthal nella direzione dell'annessione completa e definitiva della Bosnia-Erzegovina.\nLa lettera di Izvol'skij.\nUn altro incentivo a risolvere la questione fu inaspettatamente fornito all'Austria dalla Russia. Il 2 luglio 1908, infatti, all'insaputa dei governi amici di Parigi e Londra, il ministro degli Esteri russo Aleksandr Petrovi\u010d Izvol'skij invitava, per iscritto, Aehrenthal a considerare l'ipotesi di uno scambio: la Russia avrebbe acconsentito all'annessione austriaca della Bosnia-Erzegovina e l'Austria si sarebbe interessata all'apertura degli stretti turchi (Bosforo e Dardanelli) alle navi russe. La genericit\u00e0 degli estremi sulla contropartita austriaca rendeva allettante la proposta per Aehrenthal.\nI Giovani Turchi.\nTuttavia, la decisione austriaca di agire fu adottata dopo la ribellione di qualche giorno dopo dei Giovani Turchi. Si temeva infatti che costoro, dopo aver ottenuto la costituzione per l'Impero ottomano, avrebbero potuto invogliare i bosniaci alla rivolta oppure pretendere il ritorno completo della Bosnia-Erzegovina alla Turchia. Ci\u00f2 perch\u00e9 al congresso di Berlino l'Austria aveva assicurato alla Turchia non solo che i diritti del Sultano sulla Bosnia-Erzegovina rimanevano validi, ma che l'occupazione sarebbe stata provvisoria.\nViceversa nel 1881, con l'Alleanza dei tre imperatori (scaduta nel 1887), Vienna si era riservata il diritto, di fronte a Germania e Russia, di annettersi la Bosnia-Erzegovina quando lo avesse ritenuto opportuno.\nL'incontro del castello di Buchlau.\nIl ministro austriaco Aehrenthal, sulla base della lettera che gli aveva spedito Izvol'skij, ottenne un incontro con lui nel Castello di Buchlovice in Moravia, il 16 settembre 1908. Ci fu un accordo di massima sulla Bosnia ed Erzegovina, per il quale, per\u00f2, le due versioni non concordano. Non fu stilato un verbale unico dell'incontro e la versione di Izvol'skij \u00e8 del 30 settembre e risente dell'imminenza dell'annessione.\nLa versione di Aehrenthal.\nSecondo il ministro di Vienna, Izvol'skij dichiar\u00f2 che la Russia avrebbe assunto un atteggiamento amichevole di fronte all'annessione austriaca della Bosnia ed Erzegovina; in cambio di un analogo atteggiamento dell'Austria nel caso la Russia avesse chiesto alle potenze il passaggio negli stretti turchi di proprie navi da guerra isolate.\nAd una specifica domanda di Izvol'skij, Aehrenthal dichiar\u00f2 di aver risposto che era molto probabile che l'annessione venisse proclamata al principio di ottobre.\nLa versione di Izvol'skij.\nIl ministro di San Pietroburgo, invece, rifer\u00ec di aver fatto presente che l'annessione era una questione che interessava le potenze firmatarie del Trattato di Berlino (1878) e che doveva essere considerata, se attuata unilateralmente, come una violazione di tale trattato. A quel punto, secondo Izvol'skij, Aehrenthal avrebbe offerto in cambio il ritiro delle truppe austriache dal Sangiaccato, ci\u00f2 che il ministro russo avrebbe rifiutato, minacciando invece la trasgressione di clausole del Trattato di Berlino onerose per la Russia.\nSembra certo, comunque, che Izvol'skij a quel tempo non sapesse quando si sarebbe verificata l'annessione. Dichiar\u00f2 che Aehrenthal ne avrebbe proposto, forse, il piano di attuazione l'8 ottobre e, dopo Buchlau, and\u00f2 prima in villeggiatura e poi part\u00ec per un giro delle capitali europee allo scopo di ottenere il consenso delle potenze all'apertura degli stretti turchi.\nL'annessione.\nPrima di procedere con l'annessione, per\u00f2, Aehrenthal volle assicurarsi che ci sarebbe stata, nei Balcani, un'altra violazione al Trattato di Berlino. La Bulgaria, nominalmente della Turchia secondo il trattato del 1878, era un principato autonomo governato dal principe viennese Ferdinando di Sassonia-Coburgo Gotha. Il 5 agosto 1908, Aehrenthal scrisse a Ferdinando invogliandolo a proclamare l'indipendenza del suo Paese, che fu puntualmente annunciata a Veliko T\u0103rnovo esattamente due mesi dopo, il 5 ottobre.\nCos\u00ec, il giorno successivo, il 6 ottobre, l'imperatore Francesco Giuseppe diresse ai popoli della Bosnia ed Erzegovina un proclama in cui, premesso che per elevare quelle province a un pi\u00f9 alto livello aveva deciso di dar loro istituzioni costituzionali, diceva: \u00abRichiamandoci altres\u00ec ai legami corsi nella storia fra i nostri gloriosi avi sul trono ungherese, estendiamo i diritti della nostra sovranit\u00e0 sulla Bosnia-Erzegovina\u00bb. L'annessione era compiuta.\nLe prime reazioni.\nPer le profonde relazioni storiche e culturali con la provincia annessa, le ripercussioni pi\u00f9 gravi si ebbero in Serbia. Fu ordinata la mobilitazione di 120.000 uomini e fu convocata la \"Scupcina\", l'Assemblea popolare che approv\u00f2 un credito straordinario. Venne inoltre fondata la \"Narodna Odbrana\" (Difesa Nazionale), un'associazione che ebbe il compito di proteggere e promuovere gli interessi nazionali serbi nella Bosnia-Erzegovina.\nIl principe ereditario serbo, il ventunenne Giorgio Kara\u0111or\u0111evi\u0107 si pose alla testa dei dimostranti e si proclam\u00f2 pronto a morire, con tutto il suo popolo, per l'idea panserba. La folla nella capitale Belgrado tribut\u00f2 ovazioni ai rappresentanti della Russia, della Francia, della Gran Bretagna e dell'Italia e cerc\u00f2 di sfondare le finestre della legazione austriaca.\nMa anche la Turchia che aveva ceduto molto malvolentieri l'amministrazione della Bosnia-Erzegovina nel 1878, si sent\u00ec offesa per la mossa austriaca. A Costantinopoli, fra eccessi che si verificarono contro sudditi austriaci, furono boicottate tutte le merci provenienti da Vienna; mentre la stampa russa sosteneva che i serbi avrebbero dovuto esigere grandi compensi dall'Austria-Ungheria.\nL'ostilit\u00e0 verso l'annessione venne manifestata anche a Praga (all'epoca una delle principali citt\u00e0 dell'Austria-Ungheria) con cortei di dimostranti che sfilarono gridando \u00abViva la Serbia!\u00bb; ci furono attacchi ingiuriosi contro studenti tedeschi e la bandiera imperiale fu calpestata. I disordini di Praga furono cos\u00ec gravi che due mesi dopo, per le celebrazioni del 60\u00ba anniversario dell'ascesa al trono di Francesco Giuseppe, la citt\u00e0 fu sottoposta alla legge marziale.\nAllo scopo di perorare la causa serba, il ministro degli Esteri di Belgrado, Milovan Milovanovi\u0107 part\u00ec il 17 ottobre 1908 per un giro delle capitali europee. Lo segu\u00ec il 26 ottobre il principe Giorgio che, accompagnato dal capo del partito radicale Nikola Pa\u0161i\u0107, si rec\u00f2 a San Pietroburgo.\nLa crisi.\nAnche in Montenegro l'annessione sollev\u00f2 proteste. Il Principe Nicola reclam\u00f2 sia Spizza (dell'Austria-Ungheria), che dominava l'unico porto del Montenegro, Antivari; sia la soppressione dell'articolo 29 del Trattato di Berlino che limitava la sovranit\u00e0 montenegrina sulla costa adriatica.\nIzvol'skij era, comprensibilmente, la personalit\u00e0 pi\u00f9 agitata, visto che appariva come colui che aveva permesso all'Austria l'annessione della Bosnia ed Erzegovina senza una reale contropartita. Invece di tornare in patria e affrontare lo Zar, il ministro degli Esteri russo cerc\u00f2 di ottenere una qualche assicurazione dalle potenze occidentali sull'apertura degli stretti del Mar Nero. Dopo Vienna, era comparso prima a Londra, poi a Parigi, senza avere, come c'era da aspettarselo, qualche fortuna. Il 24 ottobre arriv\u00f2 a Berlino, apparendo al Cancelliere Bernhard von B\u00fclow \u00abcome un uomo affranto. [\u2026] Egli ripet\u00e9 che \u201cpurtroppo\u201d aveva creduto all'onest\u00e0 e lealt\u00e0 di Aehrenthal, ma era stato tremendamente deluso\u00bb.\nL'insuccesso di Izvol'skij a Londra fu dovuto soprattutto alla volont\u00e0 del ministro degli Esteri britannico Edward Grey di far rispettare ai russi l'Accordo anglo-russo del 1907, disatteso, secondo gli inglesi, in Persia.\nB\u00fclow, d'altronde, desideroso di vendicare lo smacco della Conferenza di Algeciras e di spezzare il debole fronte anglo-franco-russo, decise di fare di tutto per evitare una nuova conferenza internazionale, che intanto era stata proposta da Izvol'skij, e punt\u00f2 le sue carte sulla momentanea debolezza economica di San Pietroburgo, in grave crisi finanziaria e quindi verosimilmente impossibilitata a muovere guerra.\nA tale riguardo, per sostenere meglio l'Austria, che con l'Italia era legata alla Germania dalla triplice alleanza, il 30 ottobre 1908, B\u00fclow scrisse ad Aehrenthal: \u00abQualunque decisione voi prendiate, la considerer\u00f2 come l'unica appropriata\u00bb; e nel gennaio 1909 il Capo di stato maggiore dell'Esercito tedesco Helmuth von Moltke scriveva con l'approvazione di B\u00fclow al suo omologo austriaco Conrad: \u00abNel preciso momento in cui la Russia mobiliter\u00e0, mobiliter\u00e0 anche la Germania e si tratter\u00e0 indubbiamente di una mobilitazione generale\u00bb.\nL'avvicinamento franco-tedesco.\nL'ostilit\u00e0 tedesca verso la Russia implic\u00f2 un tentativo da parte di B\u00fclow di riconciliazione con la Gran Bretagna e la Francia. Con la prima, per\u00f2, il margine di manovra si rivel\u00f2 assai ristretto data la \"gaffe\" commessa dall'imperatore Guglielmo II in occasione di un'intervista al \"Daily Telegraph\".\nCon Parigi, invece, alleata della Russia, B\u00fclow ebbe maggior successo, riuscendo a stipulare il 9 febbraio 1909 un'intesa per la quale la Germania riconosceva la supremazia politica della Francia sul Marocco mentre i francesi si impegnavano a non intralciare nella stessa zona gli interessi economici della Germania. Accontentata la Francia sul Marocco, la posizione della Russia risult\u00f2 pi\u00f9 debole.\nL'ultimatum di B\u00fclow alla Russia.\nIn queste circostanze cos\u00ec favorevoli, Vienna consolid\u00f2 la sua posizione dopo il 26 febbraio quando raggiunse, mediante il pagamento di due milioni e mezzo di Lire turche, l'accordo con Costantinopoli per il riconoscimento del passaggio della Bosnia-Erzegovina all'Austria-Ungheria. Ma la Serbia, spalleggiata ancora dalla Russia, non aveva intenzione di cedere e non volle riconoscere l'annessione austriaca senza la convocazione di una conferenza internazionale.\nIl 14 marzo 1909, perdurando lo stato di agitazione in Serbia e conseguentemente in Austria-Ungheria, B\u00fclow comunic\u00f2 all'ambasciatore russo che sarebbe stato un delitto far precipitare l'Europa in una guerra sanguinosa, ma che se Izvol'skij non avesse agito per tenere a freno i serbi, alla Germania non restava che lasciare all'Austria di procedere contro la Serbia nel modo che le sembrasse pi\u00f9 conveniente.\nE ancora il 21 marzo, deciso a riportare una vittoria diplomatica a costo anche di compromettere irreparabilmente le relazioni del suo Paese con la Russia, B\u00fclow telegraf\u00f2 all'ambasciatore a San Pietroburgo:\n\u00abVostra eccellenza vorr\u00e0 ancora dire a Iswolsky [-Izvol'skij-] in un modo fermo che noi attendiamo una risposta precisa: s\u00ec o no. Saremo obbligati a considerare ogni risposta evasiva [...] come un rifiuto. In tal caso noi ci ritireremo e lasceremo che le cose seguano il loro corso. La responsabilit\u00e0 di tutti gli avvenimenti ulteriori ricadr\u00e0 allora su Iswolsky\u00bb.\nQuesto passo tedesco \u00e8 passato alla storia come un ultimatum della Germania alla Russia.\nTre giorni dopo questo telegramma, pervenne a Berlino e a Vienna il consenso della Russia, senza restrizioni, all'annessione della Bosnia-Erzegovina. Invano l'ambasciatore inglese a San Pietroburgo, Arthur Nicolson, fece osservare a Izvol'skij che in questo modo non solo abbandonava la posizione assunta facendo subire alla Russia un'umiliazione, ma dava anche l'impressione di staccarsi politicamente dalla Gran Bretagna e dalla Francia. L'anno dopo, nel 1910, come conseguenza della crisi bosniaca, Izvol'skij dovette cedere la poltrona di ministro degli Esteri a Sergej Dmitrievi\u010d Sazonov.\nLa resa della Serbia e la fine della crisi.\nRitiratasi la Russia, Il 27 marzo 1909, sentendosi al sicuro, l'Austria decise la mobilitazione delle truppe destinate contro la Serbia e il Montenegro. Alle 23,30 dello stesso giorno, il ministro degli Esteri britannico Edward Grey, disgustato dalla capitolazione di Izvol'skij, autorizz\u00f2 l'ambasciatore a Vienna a comunicare al governo austriaco che Londra aderiva alla formula di Aehrenthal.\nIl 31 marzo, la Serbia, sollecitata dalle grandi potenze, present\u00f2 a Vienna la nota con la quale rinunciava non solo all'atteggiamento di protesta contro l'annessione della Bosnia-Erzegovina, ma si impegnava a mutare il corso della sua politica verso l'Austria per convivere da buona vicina. Con lo stesso documento la Serbia assicurava anche di ricondurre l'esercito allo stato precedente la crisi (cio\u00e8 alla primavera del 1908). Aehrenthal si dichiar\u00f2 soddisfatto della nota serba e si giunse alla conclusione che la conferenza non era pi\u00f9 necessaria. Questo fu uno dei segni pi\u00f9 tangibili della vittoria diplomatica austro-tedesca.\nRaggiunto il 7 aprile anche l'accordo col Montenegro (che grazie a Italia e Gran Bretagna ottenne alcuni vantaggi di sovranit\u00e0 sulla costa), Aehrenthal chiese alle potenze di riconoscere formalmente la soppressione dell'articolo 25 del Trattato di Berlino, che appunto stabiliva la sola e semplice amministrazione austriaca della Bosnia-Erzegovina. Riconoscimento che ottenne fra il 7 ed il 19 aprile.\nLa crisi bosniaca nei rapporti fra Austria e Italia.\nNell'estate del 1908, bench\u00e9 risoluto a non scoprire la sua intenzione di procedere all'annessione in breve tempo, il ministro Aehrenthal trov\u00f2 necessario sondare il pensiero del governo italiano incontrandosi con il suo omologo, il conservatore Tommaso Tittoni. Il colloquio avvenne il 24 agosto 1908 a Salisburgo; i ministri delle due nazioni alleate parlarono della questione Bosnia ed Erzegovina e dal rapporto di Aehrenthal (non esiste una relazione di Tittoni) si evince che:\n\u00ab[...] Tittoni non ha esitato a dichiararmi in maniera precisa che, naturalmente, la Bosnia-Erzegovina ci apparteneva e che noi avevamo la firma dell'Italia per il nostro diritto su queste province. [...] Il trattato della Triplice \u00e8 stato stipulato quattro anni dopo l'occupazione e stabilisce esplicitamente che a compensi territoriali si dovrebbe addivenire solo quando l'uno o l'altro dei contraenti procedesse all'occupazione temporanea o definitiva di un paese turco\u00bb.\nIl ministro degli Esteri austriaco si riferiva all'articolo 7 del trattato della Triplice alleanza. Esso stabiliva che, fra Austria-Ungheria e Italia, in caso di \u201coccupazione temporanea o permanente\u201d di territori nei Balcani, la potenza occupante avrebbe riconosciuto compensi all'altra. L'interpretazione di Aehrenthal escludeva che l'annessione della Bosnia-Erzegovina fosse stata una \u201coccupazione\u201d (dato che la provincia era gi\u00e0 occupata) per cui l'Italia non aveva diritto ad alcun compenso in caso di annessione. \u00c8 facile immaginare che molti italiani non fossero d'accordo.\nTittoni segue Aehrenthal.\nAehrenthal, comunque sia andato il colloquio, non accenn\u00f2 a Tittoni il fatto che l'annessione della Bosnia-Erzegovina sarebbe stata questione di settimane, cos\u00ec come a quel tempo non ne aveva parlato a Izvol'skij n\u00e9 a Wilhelm von Schoen, il ministro degli Esteri tedesco incontrato qualche giorno dopo Tittoni.\nDopo l'incontro di Buchlau del 16 settembre, Aehrenthal scrisse a Tittoni annunciandogli che l'annessione era imminente. Il ministro italiano, bench\u00e9 sorpreso, rispose assecondando il collega austriaco. Tittoni tuttavia, per il suo prestigio e per quello dell'Italia, pens\u00f2 ad un accordo a tre fra il suo Paese, l'Austria e la Russia. Egli immaginava compensi per Roma tali da non scontentare Vienna.\nIl 6 ottobre 1908, giorno dell'annessione, Tittoni in un discorso pubblico si spinse a dire che l'Italia poteva attendere serenamente gli avvenimenti e che il governo chiedeva all'opinione pubblica fiducia, poich\u00e9 \u00abpotr\u00e0 dimostrare di averla pienamente meritata\u00bb. Questo discorso, nel quale si indulgeva alla violazione austriaca del Trattato di Berlino e si faceva sperare agli italiani grandi compensi, fu un errore che il ministro, successivamente, riconobbe.\nQuando l'opinione pubblica seppe, invece, che quasi non c'erano concessioni (l'Austria rinunci\u00f2 solo ai suoi diritti sul Sangiaccato di Novi Pazar) si diffuse in Italia un senso di delusione e di esasperazione che diede luogo a proteste e minacci\u00f2 di travolgere la posizione di Tittoni.\nTittoni nella bufera.\nLa campagna di stampa contro il ministro degli Esteri italiano fu durissima e, per riparare al danno, Tittoni avanz\u00f2 proposte all'Austria di compensi all'Italia di vario tipo; poi sostenne la necessit\u00e0 di una conferenza internazionale e infine minacci\u00f2 le sue dimissioni e l'uscita dell'Italia dalla Triplice alleanza. Aehrenthal fu, tuttavia, irremovibile e le aperture a Tittoni furono praticamente nulle.\nCos\u00ec fu che il ministro italiano dovette presentarsi in parlamento senza avere ottenuto alcunch\u00e9 dall'Austria.\nLa crisi nel Parlamento italiano.\nIn un dibattito alla Camera, che dur\u00f2 dal 1\u00ba al 4 dicembre 1908, si susseguirono interventi favorevoli e contrari alla condotta del governo. Il filogermanico Guido Fusinato difese coraggiosamente Tittoni. Il deputato triestino Salvatore Barzilai, invece, in un discorso asperrimo afferm\u00f2 il diritto dell'Italia a compensi in base al trattato della Triplice alleanza. Anche Sidney Sonnino si scagli\u00f2 contro il discorso di Tittoni del 6 ottobre e defin\u00ec illusorie le concessioni austriache.\nL'intervento di Fortis.\nMa il discorso pi\u00f9 importante fu tenuto da Alessandro Fortis. Egli si disse disposto ad approvare la politica del governo, ma non quella dell'Austria, che con l'annessione violava il Trattato di Berlino. Fortis riconosceva che all'Italia non era dato di seguire altra politica, perch\u00e9 non poteva isolarsi dalle altre potenze senza mettersi in pericolo, e chiudeva il suo discorso cos\u00ec:\n\u00abO cessa questa anormalissima condizione di cose per cui l'Italia non ha ormai da temere la guerra che da una potenza alleata... ed io spero ed auguro con tutto il cuore che questa condizione intollerabile possa cessare; oppure non pu\u00f2 cessare, ed allora riprendiamo serenamente la nostra libert\u00e0 di azione\u00bb.\nUn uragano di applausi salutava queste parole, dopo le quali anche il presidente del Consiglio Giolitti si recava a stringere la mano all'oratore, avvalorando l'impressione che volesse abbandonare Tittoni.\nLa difesa di Tittoni.\nIl ministro degli Esteri, presa la parola, fece un'abile difesa della sua politica, dimostrando come l'Austria gi\u00e0 esercitasse da anni in Bosnia-Erzegovina una sovranit\u00e0 piena e come, in quel momento, non c'era altra condotta da seguire: Triplice alleanza integrata dalle amicizie con Francia e Gran Bretagna, e da accordi con la Russia.\nParl\u00f2 infine Giolitti, che dichiar\u00f2 che nella crisi bosniaca non erano in causa n\u00e9 l'onore n\u00e9 gli interessi vitali della nazione, il cui bisogno supremo era la pace. Il 4 dicembre 1908 la Camera approv\u00f2 la politica estera del governo con 297 voti contro 140, soprassedendo in tal modo sull'operato austriaco. Fu, soprattutto, un successo personale di Giolitti.\nCon l'azione diplomatica di Bernhard von B\u00fclow che, come abbiamo visto, neutralizz\u00f2 la resistenza russa, e con essa quella britannica, l'ipotesi di una conferenza internazionale cadde definitivamente. La Bosnia-Erzegovina era austriaca. Il mondo era cambiato: principalmente Germania e Austria avevano tracciato un confine invalicabile fra loro e la Russia.\nVerso la prima guerra mondiale.\nA San Pietroburgo, Aleksei Stepanovi\u010d \u010comjakov, il presidente della Duma, assicur\u00f2 l'ambasciatore serbo che in quel momento non era possibile intervenire, ma che in futuro la Russia avrebbe considerato ogni violenza fatta alla Serbia come l'inizio di un incendio europeo.\nIn una lettera a B\u00fclow del 22 giugno 1909, l'ambasciatore tedesco a Belgrado scrisse riferendosi al popolo serbo: \u00abIl piccolo gruppo delle persone veramente colte o semicolte [...] non vuole rassegnarsi, per la sua boria nazionale offesa, ad accettare il fatto dell'annessione. Si star\u00e0, perci\u00f2, come il cacciatore alla posta, per cogliere l'istante giusto per sparare un colpo a segno\u00bb. L'ambasciatore non sospettava, certo, di quale colpo molto concreto si sarebbe trattato il 28 giugno 1914."}
{"id": "1629304", "revid": "12290", "url": "https://it.wikipedia.org/wiki?curid=1629304", "title": "Willy, il Principe di Bel-Air", "text": ""}
{"id": "1629306", "revid": "287204", "url": "https://it.wikipedia.org/wiki?curid=1629306", "title": "Serie A 1960 (pallavolo maschile)", "text": "La Serie A maschile FIPAV 1960 fu la 15\u00aa edizione del principale torneo pallavolistico italiano organizzato dalla FIPAV.\nIl titolo fu conquistato dall'Avia Pervia Modena."}
{"id": "1629309", "revid": "767487", "url": "https://it.wikipedia.org/wiki?curid=1629309", "title": "The Essential Pansy Division", "text": "The Essential Pansy Division \u00e8 la seconda raccolta e l'ottavo album complessivo dei Pansy Division."}
{"id": "1629314", "revid": "486946", "url": "https://it.wikipedia.org/wiki?curid=1629314", "title": "Rotta Maggiore", "text": ""}
{"id": "1629317", "revid": "599013", "url": "https://it.wikipedia.org/wiki?curid=1629317", "title": "Dragoje Lekovi\u0107", "text": "Carriera.\nDebutta da professionista nel 1985 con il Mornar Bar, ma le sue doti gli valgono l'ingaggio, dopo una sola stagione, da parte del Budu\u0107nost Podgorica, di cui diventa uno dei pilastri militando per sei stagioni, arrivando a disputare la finale, persa contro l'FC Inter Sibiu, della Coppa dei Balcani 1991.\nViene ingaggiato, nella stagione 1991-1992, dalla Stella Rossa di Belgrado, con cui vince il campionato e la Coppa Intercontinentale 1991. Subito dopo questo successo, vive due stagioni tra alti e bassi, dapprima al Mogren Budva e poi al Budu\u0107nost Podgorica.\nA met\u00e0 della stagione 1994-1995 si trasferisce in Scozia al Kilmarnock con cui vince la Coppa di Scozia 1997, prima di passare, nel gennaio del 1997 allo Sporting de Gij\u00f3n, e al M\u00e1laga.\nChiude la carriera nella squadra cipriota dell'AEK Larnaca.\nCon la Nazionale jugoslava ha disputato 14 partite, partecipando alle Olimpiadi del 1988, ai Mondiali del 1990 e ai Mondiali del 1998."}
{"id": "1629318", "revid": "287204", "url": "https://it.wikipedia.org/wiki?curid=1629318", "title": "Dragoje Lekovic", "text": ""}
{"id": "1629321", "revid": "23671", "url": "https://it.wikipedia.org/wiki?curid=1629321", "title": "Nadesico", "text": ""}
{"id": "1629334", "revid": "1372005", "url": "https://it.wikipedia.org/wiki?curid=1629334", "title": "Matrimonio eterno", "text": "La dottrina del matrimonio eterno (detta anche del \"matrimonio celeste\", o della \"nuova ed eterna alleanza\", o pi\u00f9 semplicemente del \"suggellamento\") \u00e8 peculiare della Chiesa di Ges\u00f9 Cristo dei Santi degli Ultimi Giorni, o mormonismo. Si sostanzia in un rito, o \"ordinanza\", che stabilisce un'alleanza tra gli stipulanti, e tra questi e Dio. \nL'ordinanza del matrimonio eterno pu\u00f2 essere officiata solo all'interno di un tempio mormone da un sacerdote autorizzato dal Presidente della Chiesa a celebrare tramite il \"potere di suggellamento\". \nGli effetti.\nIl matrimonio eterno comporta che lo sposo e la sposa vengono \"suggellati\", o vincolati, come marito e moglie per tutta l'eternit\u00e0. Ne consegue che il legame del matrimonio in tal modo assunto dalla coppia non viene meno con la morte dei beneficiari ma si protrae anche nell'aldil\u00e0, per tutta l'eternit\u00e0.\nQuesta promessa \u00e8 comunque sottoposta ad una condizione. Infatti, affinch\u00e9 il matrimonio ottenga lo \"status\" di eterno o celeste nell'esistenza postmortale, la coppia deve vivere in rettitudine, osservando i comandamenti di Dio sino alla fine.\nLa prole.\nNel Matrimonio eterno, non sono solo i coniugi ad essere suggellati per l'eternit\u00e0, ma come genitori anche i loro figli, nati successivamente alla celebrazione di questa alleanza, saranno automaticamente suggellati ad essi senza richiedere ulteriori cerimonie. Mentre nel caso in cui i celebranti al momento del suggellamento abbiano gi\u00e0 generato dei figli, questi per poter essere a loro volta suggellati ai loro genitori devono partecipare alla cerimonia del matrimonio eterno contestualmente ai genitori, oppure, possono partecipare ad un'altra cerimonia di suggellamento insieme ai genitori.\nFondamento scritturale.\nSecondo il mormonismo, il fondamento biblico per la dottrina del matrimonio eterno risiede nei seguenti passi:\n (Matteo 16:19) \n (Matteo 18:18) "}
{"id": "1629335", "revid": "1793900", "url": "https://it.wikipedia.org/wiki?curid=1629335", "title": "Royal FloraHolland", "text": "Royal FloraHolland \u00e8 una cooperativa, costituita dai produttori di piante e fiori olandesi.\nSi sviluppa come una grande asta, allo scopo di commercializzare di fiori recisi e piante. Vi si svolgono, pi\u00f9 del 90% dei commerci olandesi di tali prodotti.\nCon 6 succursali, 39 aste-orologio e agenzie nazionali per un totale di 4700 collaboratori, FloraHolland \u00e8 attiva sia all'interno del Paese sia all'estero con due punti logistici in Spagna e in Italia.\nFloraHolland ha aste di esportazione, non solo ad Aalsmeer, bens\u00ec anche a Naaldwijk e Rijnsburg. Aste regionali si trovano anche a Bleiswijk, Venlo e Eelde. Il Bemiddelings Bureau (\"L'agenzia di intermediazione interna\"), lavora prevalentemente sul commercio relativo a periodi e giornaliero di tutte le sedi. \u00c8 proprietaria anche serre di coltivazione a Boskoop.\nFloraHolland lavora (come cooperativa), senza scopo di lucro, basandosi sull'incontro di domanda ed offerta.\nQuando un compratore effettua il suo acquisto, la partita di merce acquistata, viene portata, mediante servizio di trasporto interno, generalmente entro 1 ora, nello spazio che la fiera riserva ad ogni singolo compratore.\nQui di seguito, le merci vengono preparate per la vendita nazionale od esportazione.\nLe piante possono essere comprate anche tramite agenzia.\nFusione.\nFloraHolland, \u00e8 il risultato di diverse fusioni.\nNel 1987, la Bloemenveiling Westland, la Bloemenveiling Berkel e la Omstreken si riuniscono in una cooperativa. Nel 1992 entrambe le aste passano sotto al nome Bloemenveiling Holland.\nIl 1\u00ba gennaio 2000, la Bloemenveiling 't Noorden e la Bloemenveiling Flora si fondono e la Bloemenveiling 't Noorden acquisisce quindi il nome Bloemenveiling Flora. Due anni dopo, il 1\u00ba gennaio 2002, Bloemenveiling Flora e Bloemenveiling Holland effettuano un'ulteriore fusione diventando FloraHolland. \nIl 1\u00ba ottobre 2006 la precedente Co\u00f6peratieve Boskoopse Veiling viene assorbita. Le attivit\u00e0 commerciali si svolgono ora sotto al nome FloraHolland Boskoop BV.\nIl 26 ottobre 2006, viene siglato un accordo di intesa tra FloraHolland e le Aste Unite di Aalsmeer (\"de Verenigde Bloemenveilingen Aalsmeer -VBA-\"), con l'obiettivo di fusione. Il 21 agosto 2007, la commissione sulla concorrenza d\u00e0 il suo assenso alla fusione.\nIl 19 settembre 2007, i membri di entrambe le cooperative votano per la fusione.\nIl 1\u00ba gennaio 2008, avviene la fusione definitiva. \nNasce FloraHolland, nome accoppiato al logo, rappresentante un tulipano, gi\u00e0 simbolo della Bloemenveiling Aalsmeer. Aalsmeer resta la fiera madre.\nLa combinazione si compone di tre aste d'esportazione, tre aste regionali un Ufficio di Intermediazione ed un reparto importazione.\nInsieme, compongono la pi\u00f9 grande asta a livello mondiale, con un fatturato di pi\u00f9 di 4 miliardi di Euro.\nAalsmeer.\n\u00c8 il pi\u00f9 grande edificio del mondo adibito al commercio di piante e fiori. Moderno, in continua espansione, era la sede della Vba poi aggregatasi con le altre aste in Floraholland. Vicina all'aeroporto internazionale di Shipol \u00e8 la pi\u00f9 vocata delle sedi all'export extraeuropeo.\nNaaldwijk.\nLa seconda per ampiezza e fatturato delle sedi \u00e8 molto dinamica e dotata di un import department tra i pi\u00f9 efficienti dell'intera Olanda.\nRijnsburg.\n\u00c8 la terza in ordine di ampiezza e fatturato delle sedi di \"Floraholland\", molto votata al mercato inglese e specializzata in fiori italiani.\nBleiswijk.\nSede di un'asta regionale, frequentata da compratori medio piccoli del Benelux. Ora con il nome di Bloemisten Clock \u00e8 stata spostata fisicamente all'interno della sede di Naaldwijk.\nRhein-Maas.\nLa pi\u00f9 giovane di tutti. Situata al di l\u00e0 della frontiera olandese a Herogen in Germania. \u00c8 nata dalla unione di tre aste: quella di Venlo Floraholland e quella di Herogen e Lullingen della ditta Landgard. Aspira a diventare la terza di importanza del gruppo.\nEelde.\nLa pi\u00f9 piccola delle sedi, situata nell'estremo nord dell'Olanda. \u00c8 frequentata da fioristi del nord Olanda e del nord Germania."}
{"id": "1629337", "revid": "713168", "url": "https://it.wikipedia.org/wiki?curid=1629337", "title": "Juan Alfonso Enr\u00edquez de Cabrera", "text": "Biografia.\nMorto il padre nel 1600, il 13 febbraio del 1601 eredit\u00f2, sotto tutela della madre Vittoria, i titoli nobiliari di famiglia, fra cui Almirante di Castiglia, Conte di Melgar e Conte di Modica.\nNel 1617, raggiunta la maggiore et\u00e0, divenne prima Conte di Modica, quindi, dopo aver battuto, con 15.000 soldati, nel 1638 a Fontarabia (oggi Hondarribia) (Spagna) l'esercito francese, composto da 30.000 soldati, capitanato da Luigi II, Principe di Cond\u00e9, vittoria riportata in qualit\u00e0 di capitano generale dell'esercito spagnolo, ebbe come ricompensa il titolo di vicer\u00e9 di Sicilia (1641) e vicer\u00e9 del Regno di Napoli (1644, fino al febbraio del 1646). Fu ambasciatore di Sua Maest\u00e0 Cattolica presso la Corte pontificia (Papa Innocenzo X). Fu costretto altres\u00ec ad affrontare una serie di vicissitudini che indebolirono il patrimonio familiare. In seguito si trasfer\u00ec alla corte di Spagna dove assunse l'incarico di Gentiluomo di Camera del re Filippo IV di Spagna e Capitano Generale dell'esercito spagnolo. Juan Alfonso regal\u00f2 ai modicani, durante la visita in Contea nel 1643, la bandiera strappata ai francesi nella battaglia di Fontarabia. Dopo il periodo vicereale a Napoli, si ritir\u00f2 definitivamente nel 1646 a Madrid, dove la morte lo colse, a soli 50 anni, nel febbraio del 1647, fra le braccia del re di Spagna."}
{"id": "1629340", "revid": "486946", "url": "https://it.wikipedia.org/wiki?curid=1629340", "title": "Juan Alfonso Henriquez de Cabrera", "text": ""}
{"id": "1629342", "revid": "70196", "url": "https://it.wikipedia.org/wiki?curid=1629342", "title": "Nuova ed Eterna Alleanza", "text": ""}
{"id": "1629343", "revid": "1442080", "url": "https://it.wikipedia.org/wiki?curid=1629343", "title": "Alessandro Gaudenti", "text": "Fotografo di professione, pratica da molti anni il tiro con l'arco, in particolare il tiro di campagna (\"Hunter &amp; Field\") nella specialit\u00e0 dell'arco nudo ed \u00e8 tesserato per la Societ\u00e0 Arcieri Fivizzano, nella quale \u00e8 anche istruttore."}
{"id": "1629345", "revid": "70196", "url": "https://it.wikipedia.org/wiki?curid=1629345", "title": "Matrimonio Celeste", "text": ""}
{"id": "1629347", "revid": "110157", "url": "https://it.wikipedia.org/wiki?curid=1629347", "title": "Tjugene", "text": "Il Tjugene (), chiamato anche Berge-Tjugene (\u0411\u0435\u0440\u0433\u0435-\u0422\u044e\u0433\u0435\u043d\u0435) \u00e8 un fiume della Russia siberiana orientale, affluente di sinistra della Lena. Scorre nel Gornyj ulus e nel Kobjajskij ulus della Sacha (Jacuzia).\nDescrizione.\nIl Tjugene ha origine a sud-ovest dell'insediamento di Abaranda in una taiga di larici, sul versante nord-orientale dell'altopiano della Lena. Scorre per la maggior parte del suo corso nel bassopiano della Jacuzia centrale, prima in direzione settentrionale, poi gira a nord-est e infine verso nord. Nel corso inferiore il fiume prende il nome di Berge-Tjugene e scorre in una zona paludosa fra molti laghi. Sfocia nel canale secondario della Lena chiamato Chatyng-Tumusach, a nord dell'insediamento di Kal'vica.\nLa lunghezza del Tjugene \u00e8 di 492\u00a0km, l'area del suo bacino \u00e8 di 8\u00a0740\u00a0km\u00b2. Fra i suoi maggiori affluenti vi sono l'Olom (71\u00a0km), il Lamlara (70\u00a0km) e il \u010cju\u00eblju (78\u00a0km). "}
{"id": "1629348", "revid": "80339", "url": "https://it.wikipedia.org/wiki?curid=1629348", "title": "Tyugene", "text": ""}
{"id": "1629353", "revid": "2128848", "url": "https://it.wikipedia.org/wiki?curid=1629353", "title": "Igor", "text": "Origine e diffusione.\nSi tratta di un adattamento in diverse lingue di \u0418\u0433\u043e\u0440\u044c (\"Igor'\"), la forma russa del nome Ingvar, introdotta nel paese da mercanti vichinghi nel IX secolo. \nOnomastico.\nL'onomastico si festeggia il 5 giugno in memoria di sant'Igor II martire a Kiev."}
{"id": "1629354", "revid": "1346043", "url": "https://it.wikipedia.org/wiki?curid=1629354", "title": "Comic Zero Sum", "text": " \u00e8 una rivista giapponese di manga josei pubblicata dalla Ichijinsha.\nLa rivista contiene circa 600 pagine, che spaziano tra pi\u00f9 generi di manga. La serie pi\u00f9 recente, \"#000000 ~ultra black~\", \u00e8 debuttata nell'autunno del 2007. La rivista ha pubblicato anche serie celebri come \"Saiyuki Reload\" e \"Loveless\". Alcuni manga contengono anche i furigana nelle battute assieme ai kanji per aumentare il bacino di possibili lettori."}
{"id": "1629360", "revid": "1450446", "url": "https://it.wikipedia.org/wiki?curid=1629360", "title": "Accordo di quarta", "text": "Un accordo di quarta (definito anche accordo \"sospeso\" o \"sus4\") \u00e8 una triade in cui la terza dell'accordo (ad esempio, nell'accordo di Do maggiore, la nota Mi) \u00e8 rimpiazzata dalla quarta (nell'accordo di Do maggiore, la nota Fa). Nella musica leggera questo accordo pu\u00f2 essere visto come un ritardo e seguito quindi dall'accordo maggiore o pi\u00f9 raramente minore sulla stessa tonica, oppure usato alla fine di una cadenza per dare una conclusione \"aperta\" del brano.\nEsempi di accordi di quarta:\nAnalisi.\nLa definizione di \"accordo sospeso\" deriva dal lessico contrappuntistico e pi\u00f9 precisamente dalla \"sospensione\", ossia quel procedimento tramite il quale una nota di un accordo viene mantenuta nell'accordo successivo per poi farla risolvere sulla caratteristica o sulla tonica. Nella musica contemporanea, comunque, non vi \u00e8 implicazione di risoluzione, ma il termine \u00e8 usato esclusivamente in riferimento alla struttura armonica dell'accordo; vale a dire, un accordo sus4 non risolve necessariamente sulla terza e non \u00e8 necessariamente \"preparato\" dall'accordo precedente. Per esempio:\nIl jazz moderno ammette accordi \"sus4\" a quattro voci, con l'aggiunta della caratteristica, a patto che questa si trovi sopra la sottodominante.\nRivolti.\nGli accordi sospesi hanno due rivolti, che li trasformano mutualmente da accordi \"sus2\" in accordi \"sus4\" e viceversa. Per esempio:\nEntrambi gli accordi, sus2 e sus4, possiedono un rivolto che genera un accordo quartale, formato dunque da due quarte giuste sovrapposte.\nSettime e altri gradi.\n\u00c8 possibile aggiungere la settima ad un accordo di quarta, che sar\u00e0, virtualmente, sempre la settima minore. Un caso particolare rappresenta l'accordo 9sus4, la cui notazione raccomandabile \u00e8 quella di accordo di undicesima. Per esempio:\nNel Jazz: l'accordo \"9sus4\".\nUn accordo di \"9sus4\" di dominante \u00e8 un accordo di settima costruito sul quinto grado della scala, modificato sostituendo la terza maggiore con la quarta sospesa e aggiungendo la nona. Pu\u00f2 essere indicato come V9sus4 oppure come V7sus4. Il gi\u00e0 citato esempio del Do9sus4 sar\u00e0 dunque composto dalle note Do - Fa - Sol - Si\u266d - Re in quest'ordine.\nComunemente, questo accordo evita l'intervallo di terza maggiore, preferendogli la quarta giusta, e risulta quindi un accordo di quarta sospesa a tutti gli effetti, e non un accordo di undicesima, sebbene si possa pensare ad esso anche come a uno \"slash chord\"; per esempio:\n\u00c8 importante notare che i gradi ammessi da questo accordo sono 1 - \u266d7 - 9 - 11 oppure 1 - 4 - \u266d7 - 9, e non 1 - 4 - 5 (un accordo \"sus4\" privo della terza)."}
{"id": "1629363", "revid": "1226", "url": "https://it.wikipedia.org/wiki?curid=1629363", "title": "I superstiti di Ragnarok", "text": ""}
{"id": "1629370", "revid": "1149807", "url": "https://it.wikipedia.org/wiki?curid=1629370", "title": "Shusuke Fuji", "text": ""}
{"id": "1629373", "revid": "124277686", "url": "https://it.wikipedia.org/wiki?curid=1629373", "title": "Poesia confessionale", "text": "La poesia confessionale (o confessionalismo) \u00e8 un genere di poesia sviluppatosi negli Stati Uniti negli anni Cinquanta e Sessanta. Oggi questa denominazione \u00e8 ancora usata negli Stati Uniti, ma in senso generalmente peggiorativo, per indicare poesie che trattano con stile volutamente trasandato di esperienze personali.\nI poeti definiti confessionalisti si ispirano al vissuto personale. Esso costituisce il loro principale centro di esplorazione, e spesso i loro traumi sono usati come fonte di intensit\u00e0 per i loro testi.\nDue rappresentanti di rilievo del confessionalismo sono Sylvia Plath e Anne Sexton. Anche buona parte delle opere di John Berryman sono considerate aderenti a questa corrente, della quale il maestro riconosciuto \u00e8 Robert Lowell. Inoltre si trova un evidente legame col confessionalismo nelle opere dei poeti della \"Beat Generation\" degli anni cinquanta e sessanta, particolarmente Allen Ginsberg."}
{"id": "1629375", "revid": "256896", "url": "https://it.wikipedia.org/wiki?curid=1629375", "title": "Tyranni Triginta", "text": ""}
{"id": "1629378", "revid": "2373", "url": "https://it.wikipedia.org/wiki?curid=1629378", "title": "Temnospondyli", "text": "I temnospondili (Temnospondyli; quindi \u00abvertebra tagliata\u00bb) \u00e8 una sottoclasse diversificata di tetrapodi anfibi estinti di dimensioni da piccole a giganti (spesso considerati primitivi anfibi) vissuti nel Carbonifero inferiore-Cretaceo inferiore, circa 330-120 milioni di anni fa (Mississippiano-Aptiano), in tutti i continenti. Nel corso di circa 210 milioni di anni di storia evolutiva, questi animali si sono adattati a vivere in una vasta gamma di habitat, compresi ambienti marini, d'acqua dolce, terrestre e persino costieri. La loro ontogenesi \u00e8 ben conosciuta, con i fossili che rappresentano lo stadio di girino, della metamorfosi e della maturit\u00e0. La maggior parte dei temnospondili erano semi-acquatici, anche se alcuni erano quasi completamente terrestri, tornando in acqua solo per riprodursi. Questi temnospondili furono alcuni dei primi vertebrati completamente adattati alla vita terrestre. Sebbene i temnospondili siano considerati anfibi, molti hanno caratteristiche insolite per essi, come squame, artigli e placche ossee simili ad armature, che li distinguono dai moderni anfibi.\nI temnospondili vennero scoperti per la prima volta all'inizio del XIX secolo e inizialmente si pensava fossero una nuova linea evolutiva di rettili. Furono descritti in varie epoche come batraci, stegocefali e labirintodonti, ma questi nomi ora sono usati raramente. Gli animali ora raggruppati in temnospondili sono stati distribuiti in diversi gruppi di anfibi fino all'inizio del XX secolo, quando sono stati riconosciuti appartenere ad un taxon distinto, basato sulla struttura delle loro vertebre. Lo stesso nome Temnospondyli significa \"vertebre tagliate\", poich\u00e9 ogni vertebra \u00e8 divisa in pi\u00f9 parti.\nGli esperti non sono d'accordo sul fatto che i temnospondili possano essere gli antenati dei moderni anfibi (rane, salamandre e caecilie), o se l'intero gruppo si sia estinto senza lasciare discendenti. Diverse ipotesi hanno posto gli anfibi moderni come i discendenti dei temnospondili, un altro gruppo di tetrapodi primitivi chiamati Lepospondyli, o anche come discendenti di entrambi i gruppi (con gli apodi evolutisi dai lepospondili, e rane e salamandre evolutesi dai temnospondili). Studi recenti collocano una famiglia di temnospondili chiamati anfibamidi come i parenti pi\u00f9 stretti degli anfibi moderni. Somiglianze tra denti, crani e strutture uditive collegano i due gruppi.\nDescrizione.\nMolti temnospondili avevano dimensioni nettamente maggiori rispetto agli anfibi odierni, e la maggior parte di essi somigliava molto di pi\u00f9 ai coccodrilli. Altri, invece, erano pi\u00f9 piccoli e assomigliavano a salamandre. La maggior parte possedeva teste larghe e piatte che si dividevano in smussate (brevirostri) o allungate (longirostri). I crani erano arrotondati o di forma triangolare se visti dall'alto, e di solito erano coperti di fosse e creste. Si pensa che le superfici corrugate delle ossa fossero di supporto ai vasi sanguigni, che trasferivano il biossido di carbonio alle ossa per neutralizzare l'accumulo di acido nel sangue (i primi tetrapodi semiacquatici avrebbero avuto difficolt\u00e0 ad espellere anidride carbonica dai loro corpi mentre erano a terra, e queste ossa dermiche potrebbero essere state una prima soluzione al problema). Molti temnospondili avevano anche solchi canaliformi nei loro crani chiamati solchi sensoriali. I solchi, che di solito correvano attorno alle narici e alle cavit\u00e0 oculari, facevano parte di un sistema di linea laterale utilizzato per rilevare le vibrazioni nell'acqua. Essendo animali semiaquatici, la maggior parte dei temnospondili aveva arti piccoli con quattro dita su ciascun arto anteriore e cinque su ciascun arto posteriore. I temnospondili terrestri avevano arti pi\u00f9 grandi e pi\u00f9 spessi e alcuni avevano persino gli artigli. Un insolito temnospondilo terrestre, \"Fayella\", possedeva arti relativamente lunghi per il suo corpo e, probabilmente, era un corridore attivo in grado di inseguire le proprie prede.\nOssa omologhe alla maggior parte delle ossa dei temnospondili sono riscontrate anche in altri tetrapodi primitivi, a parte poche ossa nel cranio, come gli interfrontali, gli internalsali e gli interparietali, che si sono sviluppati in alcuni taxa. La maggior parte dei temnospondili possedevano corna tabulari nella parte posteriore dei loro crani, ossia proiezioni arrotondate di osso separate dal resto del cranio da rientranze chiamate incisure otiche; in alcuni temnospondili, come \"Zatrachys\", erano appuntite e molto prominenti. Tra le caratteristiche pi\u00f9 distintive dei temnospondili vi sono le aperture interpterigoidee, due grandi aperture nella parte posteriore del palato. Un altro paio di fosse, le coane, sono presenti di fronte a questi aperture e collegano il passaggio nasale con la bocca. I temnospondili presentano spesso denti sui loro palati, cos\u00ec come nelle fauci. Alcuni di questi denti sono cos\u00ec grandi da essere indicati come zanne. In alcuni temnospondili, come \"Nigerpeton\", le zanne nella mascella inferiore perforano il palato ed emergono attraverso delle aperture nella parte superiore del cranio.\nSi sa molto poco sul tessuto molle dei temnospondili. Tuttavia, un blocco di pietra arenaria, descritto nel 2007, proveniente dalla Formazione Mauch Chunk, della Pennsylvania, e risalente al Carbonifero inferiore, includeva le impronte dei corpi di tre temnospondili. Queste impronte mostrano che, in vita, questi animali avevano una pelle liscia, arti robusti con piedi palmati e una cresta di pelle sul lato inferiore del corpo. Tracce riferibili a piccoli temnospondili sono state ritrovate anche nelle rocce carbonifere e permiane. Le piste, chiamate \"Batrachichnus\", si trovano di solito negli strati depositati in ambienti di acqua dolce, e suggeriscono che questi animali vivessero in prossimit\u00e0 dell'acqua.\nA differenza dei moderni anfibi, molti temnospondili erano ricoperti da squame, piccole e strette, mentre la parte inferiore del corpo era coperta da file di grandi piastre ventrali. Durante le prime fasi dello sviluppo, i temnospondili possedevano solo scaglie piccole e arrotondate. I fossili mostrano che man mano che gli animali crescevano, le squame sulla parte inferiore del loro corpo si sviluppavano in piastre ventrali ampie e larghe. Le piastre si sovrappongono l'una con l'altra in un modo da consentire una certa flessibilit\u00e0. Al contrario, i temnospondili semiaquatici, come i trematosauri e i capitosauri, non presentano tracce di squame. Essi potrebbero aver perso le squame per facilitare il movimento sott'acqua o per consentire la respirazione cutanea, l'assorbimento di ossigeno attraverso la pelle.\nDiversi gruppi di temnospondili possedevano grandi placche ossee sulla schiena. Un temnospondilo in particolare, \"Peltobatrachus\", possedeva una serie di placche ossee simili ad un'armatura che copre sia la parte posteriore che quella inferiore del corpo. Anche il temnospondilo \"Laidleria\" possedeva un'ampia corazza sul dorso. La maggior parte dei membri della famiglia Dissorophidae avevano anch'essi un'armatura, anche se copriva solo la linea mediana della schiena con due file di placche strette. Altri temnospondili, come \"Eryops\", erano dotati di piccoli scudi ossei noti come osteodermi, simili a dischi, che in vita erano probabilmente incastonati nella pelle. Tutti questi temnospondili si erano adattati allo stile di vita terrestre. L'armatura potrebbe aver offerto protezione dai predatori, come nel caso di \"Peltobatrachus\". Gli scudi potrebbero aver fornito anche una certa stabilit\u00e0 per la colonna vertebrale limitandone la flessibilit\u00e0, e probabilmente erano connessi tramite forti legamenti. Atri temnospondili, come \"Sclerothorax\" ed \"Eryops\", animali almeno in parte terrestri, possedevano anche lunghe spine neurali in cima alle loro vertebre; queste strutture potrebbero aver stabilizzato la colonna vertebrale. Scudi ossei simili sono stati ritrovati anche nei plagiosauri, ma a differenza di \"Peltobatrachus\", \"Laidleria\", \"Eryops\" e dei dissorofidi, si pensa che questi animali fossero completamente acquatici. I plagiosauri potrebbero aver ereditato i loro scudi da un antenato terrestre, poich\u00e9 sia \"Peltobatrachus\" che \"Laidleria\" sembrano essere strettamente imparentati con il gruppo.\nLe vertebre dei temnospondili sono divise in diversi segmenti. Nei tetrapodi viventi, il corpo principale della vertebra \u00e8 un singolo pezzo di osso chiamato centro, ma nei temnospondili questa regione \u00e8 stata divisa in pleurocentro e intercentro. Sono state classificate due tipi di vertebre nei temnospondili: vertebre stereospondiliche e rhachitomee. Nelle vertebre rhachitomee, l'intercentro \u00e8 grande e cuneiforme, ed il pleurocentro \u00e8 un blocco relativamente piccolo che si adatta tra loro. Entrambi gli elementi sostengono un arco neurale simile a una spina, e proiezioni interdipendenti ben sviluppate chiamate zigapofisi, che rafforzano le connessioni tra le vertebre. La forte spina dorsale e le forti membra di molti temnospondili rachitomi hanno permesso loro di essere parzialmente, e in alcuni casi completamente, terrestri. Nelle vertebre stereospondiliche, il pleurocentro era completamente assente, con l'intercentro allargato come il corpo principale delle vertebre degli altri tetrapodi. Questo tipo pi\u00f9 debole di spina dorsale indica che i temnospondili stereospondili trascorrevano pi\u00f9 tempo in acqua.\nClassificazione.\nOriginariamente, i temnospondili erano classificati in base alla struttura delle loro vertebre. Le prime forme, con vertebre complesse costituite da un numero di elementi separati, furono collocate nel sottordine Rachitomi, e le grandi forme acquatiche del Triassico con vertebre pi\u00f9 semplici furono poste nel sottordine Stereospondili. Con il recente sviluppo della filogenetica, questa classificazione non \u00e8 pi\u00f9 praticabile. La condizione rachitoma di base si trova in molti tetrapodi primitivi e non \u00e8 unica per un gruppo di temnospondili. Inoltre, la distinzione tra vertebre rachitome e stereospondile non \u00e8 del tutto chiara. Alcuni temnospondili hanno vertebre rachitome, semirachitome e sterospondile in punti diversi nella stessa colonna vertebrale. Altri taxa hanno morfologie intermedie che non rientrano in nessuna categoria. Rachitomi non \u00e8 pi\u00f9 riconosciuto come gruppo, mentre Stereospondyli \u00e8 ancora considerato valido.\nDi seguito una tassonomia semplificata di temnospondili, che mostra gruppi attualmente riconosciuti:\nClasse Amphibia\nFilogenesi.\nIn una delle prime analisi filogenetiche del gruppo, Gardiner (1983) ha riconosciuto cinque caratteristiche che hanno reso Temnospondyli un clade: un osso nella parte posteriore del cranio, il parasfenoide, \u00e8 collegato ad un altro osso sul lato inferiore del cranio, lo pterigoide; grandi aperture chiamate interpterigoidee sono presenti tra i pterigoidi; la staffa (un osso coinvolto nell'udito) \u00e8 collegata al parasfenoide ed \u00e8 proiettata verso l'alto; il cleitro, un osso della cintura pettorale, \u00e8 sottile; e parte della vertebra chiamata \"interdorsale\" si attacca all'arco neurale. Ulteriori caratteristiche sono state fornite dallo studio di Godfrey \"et al.\" (1987), compreso il contatto tra il postparietale e l'esoccipitale nella parte posteriore del cranio, piccole proiezioni (processi uncinati) sulle costole e una cintura pelvica con ciascun lato avente un'unica lama iliaca. Queste caratteristiche condivise sono chiamate sinapomorfie.\nI temnospondili vengono posti come tetrapodi basali nelle analisi filogenetiche, sebbene il loro posizionamento esatto vari a seconda degli studi. A seconda della classificazione degli anfibi moderni, sono inclusi nel crown group Tetrapoda o negli stem Tetrapoda. I tetrapodi come crown group sono definiti come i discendenti del pi\u00f9 recente antenato comune di tutti i tetrapodi viventi, mentre i tetrapodi primitivi sarebbero forme che si trovano al di fuori del crown group. Recentemente, si pensa che gli anfibi moderni discendano dai temnospondili, che li collocherebbero all'interno della crown group Tetrapoda.\nDi seguito \u00e8 riportato un cladogramma degli studi di Ruta \"et al.\" (2003), posizionando i Temnospondyli nei crown Tetrapoda:\nAltri studi collocano i moderni anfibi come discendenti di lepospondyli, e collocano i temnospondili in una posizione pi\u00f9 basale all'interno degli stem Tetrapoda. Di seguito un cladogramma di Laurin e Reisz (1999), che pone i temnospondili al di fuori dei crown Tetrapoda:\nLa maggior parte delle analisi filogenetiche delle interrelazioni tra temnospondili si concentrano su singole famiglie. Uno dei primi studi su vasta scala della filogenesi dei temnospondili \u00e8 stato condotto dal paleontologo Andrew Milner, nel 1990. Uno studio del 2007 ha creato un \"super albero\" di tutte le famiglie temnospondili, combinando gli alberi genealogici di studi precedenti. Il seguente cladogramma \u00e8 stato modificato da Ruta \"et al.\" (2007):\nIl gruppo pi\u00f9 basale di temnospondili \u00e8 la superfamiglia Edopoidea. Gli edopoidi hanno diverse caratteristiche primitive o plesiomorfiche, tra cui un singolo condilo occipitale e un osso chiamato intertemporale, assente in altri temnospondili. Gli edopoidi comprendono il genere del tardo Carbonifero \"Edops\" e la famiglia Cochleosauridae. Anche la famiglia Dendrerpetontidae \u00e8 stata inclusa in Edopoidea ed \u00e8 la pi\u00f9 antica famiglia di temnospondili conosciuta. \"Balanerpeton woodi\" \u00e8 la specie pi\u00f9 antica, essendo presente oltre 330 milioni di anni fa durante il periodo Vis\u00e9ano, nel Carbonifero inferiore. Analisi recenti, collocano Dendrerpetontidae fuori da Edopoidea in una posizione pi\u00f9 derivata. Altri temnospondili primitivi comprendono \"Capetus\" e \"Iberospondylus\". \"Saharastega\" e \"Nigerpeton\", entrambi descritti nel 2005 dal Niger, sono anch'essi primitivi e provengono dal Permiano superiore. Sono quasi 40 milioni di anni pi\u00f9 giovani degli altri temnospondili basali, il che implica una lunga discendenza fantasma di specie che non sono ancora note nei reperti fossili.\nNel 2000, i paleontologi Adam Yates e Anne Warren pubblicarono una filogenesi aggiornata di pi\u00f9 temnospondili derivati, denominando diversi nuovi cladi. [39] Due cladi principali erano Euskelia e Limnarchia. Euskelia include i temnospondili una volta chiamati rachitomi e comprende due sottofamiglie, i Dissorophoidea e gli Eryopoidea. I dissorofoidi includono piccoli temnospondili prevalentemente terrestri che potrebbero rappresentare gli antenati degli anfibi moderni. Gli eriopoidi includono temnospondili pi\u00f9 grandi, come \"Eryops\". Il secondo clade principale, Limnarchia, comprende la maggior parte dei temnospondili mesozoici e alcuni gruppi Permiani. All'interno di Limnarchia vi sono la superfamiglia Archegosauroidea e i temnospondili pi\u00f9 derivati, gli stereospondili.\nYates e Warren denominarono anche gli Dvinosauria, un clade di piccoli temnospondili acquatici dal Carbonifero, Permiano e Triassico, posizionandolo all'interno di Limnarchia; studi pi\u00f9 recenti, tuttavia, non sono d'accordo sulla loro posizione filogenetica. Ad esempio, uno studio del 2007 li pone come ancora pi\u00f9 basali degli Euskelia, mentre uno studio del 2008 li classifica come Limnarchia basali.\nAll'interno del clade Stereospondyli, Yates e Warren riconobbero l'esistenza di due cladi principali: Capitosauria e Trematosauria. I capitosauri includono grandi temnospondili semiaquatici, come \"Mastodonsaurus\", con teste piatte e occhi vicino alla parte posteriore del cranio. I trematosauri includono una gran variet\u00e0 di temnospondili, tra cui grandi trematosauroidi marini, plagiosauri acquatici, brachiopoidi sopravvissuti nel Cretaceo e metoposauroidi con gli occhi vicino alla parte anteriore della testa. Nel 2000, i paleontologi Rainer Schoch e Andrew Milner denominarono un terzo maggiore clade di stereospondili, i Rhytidostea. Questo gruppo includeva gli stereospondili pi\u00f9 primitivi che non potevano essere inseriti in Capitosauria o Trematosauria e includevano gruppi come Lydekkerinidae, Rhytidosteidae e Brachyopoidea. Mentre Capitosauria e Trematosauria sono ancora ampiamente utilizzate, Rhytidostea non \u00e8 spesso considerata un vero clade nelle analisi recenti. Ritidosteidi e brachiopoidi sono ora raggruppati con i trematosauri, ma i lydekkerinidi sono ancora considerati come una famiglia primitiva di stereospondili.\nUna nuova filogenesi di temnospondili venne formulata da Rainer Schoch, nel 2013. Essa confermava l'esistenza di molti dei cladi che sono stati riscontrati da Yates e Warren, ma a cui non hanno trovato supporto per la loro divisione di stereospondili derivati in Euskelia e Limnarchia. Gli eriopidi sono stati classificati come pi\u00f9 vicini agli stereospondili che a dissorofoidi, raggruppati con gli dvinosauri. Il clade che includeva Eryopidae e Stereospondylomorpha era chiamato Eryopiformes. Inoltre, Schoch denomin\u00f2 il clade contenente tutti i temnospondili eccetto gli edopoidi, Eutemnospondyli, e ripristin\u00f2 il nome Rhachitomi per il clade contenente tutti i temnospondili ad eccezione di edopoidi e dendrerpetontidi. Di seguito \u00e8 riportato il cladogramma dell'analisi di Schoch (2013):\nRelazioni con gli anfibi moderni.\nGli anfibi moderni (rane, salamandre e cecilie) sono classificati nel clade Lissamphibia. I lissanfibi sembrano essere nati nel Permiano. Le stime dell'orologio molecolare collocano il primo lissanfibio nel Carbonifero superiore, ma si stima che il primo membro di Batrachia (rane e salamandre, ma non caecilie) sia apparso nel Permiano medio (usando la stessa tecnica).\nUtilizzando prove fossili, ci sono tre teorie principali sull'origine degli anfibi moderni. Una \u00e8 che si siano evoluti dai temnospondili dissorofidi. Un'altra \u00e8 che si siano evoluti dai lepospondili, molto probabilmente i lisorofi. Una terza ipotesi \u00e8 che le cecilie siano derivate dai lepospondili, mentre le rane e le salamandre si siano evolute dai dissorofidi.\nRecentemente, la teoria secondo cui i temnospondili siano gli antenati di tutti i lissanfibi ha ottenuto ampio consenso. La morfologia del cranio di alcuni piccoli temnospondili \u00e8 stata paragonata a quella delle rane e delle salamandre moderne, ma la presenza di denti bicuspidi e pedicellati in piccoli temnospondili pedomorfici o immaturi \u00e8 stata citata come l'argomento pi\u00f9 convincente a favore dell'origine dei Lissamphibia dai temnospondili. Presenti nei Lissamphibia e in molti temnospondili dissorofoidi, i denti pedicellati hanno punte e basi calcificate. Durante lo sviluppo della maggior parte dei tetrapodi, i denti iniziano a calcificare le loro punte. La calcificazione procede normalmente verso il basso alla base del dente, ma la calcificazione dalla punta si interrompe bruscamente nei denti pedicellati. La calcificazione riprende alla base, lasciando una zona al centro del dente non calcificata. Questo modello \u00e8 noto negli anfibi viventi e nei fossili.\nSi pensa che la famiglia di dissorofoidi Amphibamidae sia pi\u00f9 strettamente imparentata con i Lissamphibia. Nel 2008, un anfibamide denominato \"Gerobatrachus hottoni\" rinvenuto in Texas \u00e8 stato soprannominato \"frogamander\" per la sua testa simile ad una rana e un corpo simile ad una salamandra. Si pensava che fosse il temnospondilo pi\u00f9 strettamente correlato ai lissanfibi e fu posto come il \"sister taxon\" del gruppo in un'analisi filogenetica. Un'altra specie di anfibamide chiamata \"Doleserpeton annectens\" potrebbe essere ancora pi\u00f9 strettamente legato ai Lissamphibia. A differenza di \"Gerobatrachus\", \"Doleserpeton\" era conosciuto dal 1969 e la presenza di denti pedicellati nelle fauci ha portato alcuni paleontologi a concludere subito dopo la sua descrizione che fosse un parente degli anfibi moderni. Fu descritto per la prima volta come un \"proto-lissamphibian\", e il nome specifico \"annectens\" significa \"connessione\" in riferimento alla sua posizione di transizione ipotizzata tra temnospondili e lissanfibi. La struttura della sua membrana timpanica, una membrana simile ad un disco che funziona come un timpano, \u00e8 simile a quella delle rane ed \u00e8 stata utilizzata anche come prova per una stretta parentela. Altre caratteristiche tra cui la forma del palato e la parte posteriore del cranio, le costole corte e la superficie liscia del cranio, indicano anche che \u00e8 un parente stretto dei Lissamphibia pi\u00f9 di quanto lo sia \"Gerobatrachus\".\nDi seguito \u00e8 riportato un cladogramma modificato di Sigurdsen e Bolt (2010), che mostra le relazioni di \"Gerobatrachus\", \"Doleserpeton\" e Lissamphibia:\n\"Chinlestegophis\", un presunto stereospondilo del Triassico considerato correlato ai metoposauroidi, cos\u00ec come \"Rileymillerus\", condivide molte caratteristiche con le cecilie, un gruppo attuale di anfibi scavatori privi di arti. Se \"Chinlestegophis\" fosse effettivamente uno stereospondilo specializzato ma anche un parente delle cecilie, questo significa che sebbene tutti i Lissamphibia discendano dai temnospondili, i diversi gruppi attuali discenderebbero da diversi rami dell'albero genealogico dei temnospondili. Anuri e urodeli sarebbero quindi dissorofoidi sopravvissuti, mentre gli apodi (le cecilie, o gimnofioni) sarebbero stereospondili sopravvissuti.\nStoria e ricerca.\nI temnospondili vennero denominati per la prima volta dal paleontologo tedesco Karl Alfred von Zittel nella sua seconda edizione del \"Handbuch der Palaeontologie\", pubblicato nel 1888. Tuttavia i resti di temnospondili erano gi\u00e0 conosciuti sin dalla prima met\u00e0 del XIX secolo. Il primo temnospondilo descritto fu \"Mastodonsaurus\", denominato da Georg Friedrich Jaeger nel 1828 sulla base di un singolo dente che per\u00f2 considerava appartenere ad un rettile. Il nome \"Mastodontosaurus\" significa \"lucertola dai denti a seno\", per via della forma \"a capezzolo\" della punta dei denti.\nLa denominazione di questi primi esemplari \u00e8 stata a lungo contestata. Leopold Fitzinger si rifer\u00ec all'animale come \"Batrachosaurus\", nel 1837. Nel 1841, il paleontologo inglese Richard Owen denomin\u00f2 il genere \"Labyrinthodon\" per descrivere i suoi denti, la cui struttura interna era altamente pieghettata e sostanzialmente labirintica. Owen pensava che il nome \"Mastodonsaurus\" \"non doveva essere mantenuto, poich\u00e9 ricordava inevitabilmente il nome del genere mammaliano \"Mastodon\", oppure alla forma mammaloide del dente ... e perch\u00e9 il secondo elemento della parola, \"saurus\", indica una falsa affinit\u00e0 con i sauri, anzich\u00e9 all'ordine dei Batrachi\". Owen riconobbe che l'animale non era un rettile \"sauriano\", eppure rifer\u00ec anche \"Phytosaurus\", un rettile descritto da Jaeger, allo stesso genere. Sebbene i due generi abbiano denti conici di dimensioni simili, \"Phytosaurus\" fu in seguito considerato un rettile simile ad un coccodrillo. Materiale aggiuntivo, inclusi teschi, classific\u00f2 saldamente \"Labyrinthodon\" come anfibio. Jaeger nomin\u00f2 anche \"Salamandroides giganteus\" nel 1828, basandolo sull'occipite parziale o sulla parte posteriore del cranio. Nel 1833, descrisse un cranio completo di \"S. giganteus\" che aveva gli stessi denti del suo \"Mastodonaurus\", rendendolo il primo cranio completo conosciuto di un temnospondilo. Poich\u00e9 \"Mastodonsaurus\" fu denominato per primo, ha la precedenza sugli altri nomi come sinonimo soggettivo senior. Il nome \"Batrachosaurus\" \u00e8 ancora usato come nome di un temnospondilo brachiopoide non imparentato strettamente.\n\"Mastodontosaurus\" e altri animali simili erano chiamati labirintodonti, per via dei denti che erano altamente labirintici in sezione trasversale. Il \"Labyrinthodon Jaegeri\" di Owen fu poi ritrovato a Guy's Cliffe, in Inghilterra dal paleontologo William Buckland. Altri esemplari furono trovati nell'arenaria rossa del Warwickshire. Con la scoperta di altri fossili in Inghilterra, Owen dipinse questi labirintodonti come la \"pi\u00f9 alta\" forma di batrachio e li paragon\u00f2 ai coccodrilli, che considerava la pi\u00f9 alta forma dei rettili. Not\u00f2 anche che i grandi labirintodonti del Keuper (un'unit\u00e0 di rocce che risale al tardo Triassico) erano pi\u00f9 recenti dei rettili pi\u00f9 evoluti nel Magnesiano del Zechstein, risalenti al Permiano superiore. Owen us\u00f2 questi fossili per contrastare l'idea che i rettili si evolvettero da una progressione sequenziale dei primi anfibi (quelli che chiam\u00f2 \"pesci trasformati\").\nOltre a \"Mastodonsaurus\", alcuni dei primi generi descritti includevano \"Metopias\" e \"Rhombopholis\" nel 1842, \"Zygosaurus\" nel 1848, \"Trematosaurus\" nel 1849, \"Baphetes\" e \"Dendrerpeton\" nel 1853, \"Capitosaurus\" nel 1858, e \"Dasyceps\" nel 1859. \"Baphetes\" \u00e8 oggi collocato al di fuori dal clade Temnospondyli, e \"Rhombopholis\" \u00e8 ora considerato un rettile prolacertiforme.\nIn seguito nel XIX secolo, i temnospondili vennero classificati come vari membri di Stegocephalia, un nome coniato dal paleontologo americano Edward Drinker Cope, nel 1868. Cope posizion\u00f2 gli stegocefali nella classe Batrachia, il nome allora usato per Amphibia. Stegocephalia significa \"teste a tetto\" in greco, un riferimento alle teste larghe e piatte dei temnospondili e di altri tetrapodi primitivi. Durante questo periodo, i paleontologi consideravano i temnospondili come anfibi perch\u00e9 possedevano tre caratteristiche principali: arcate branchiali negli scheletri giovanili, che indicavano di essere anfibi per almeno la prima parte della loro vita; costole che non si collegano nella parte inferiore della gabbia toracica; e profonde aperture nel cranio che sono state interpretate come alloggiamenti per le ghiandole mucose.\nDiversi sottordini di stegocefali vennero riconosciuti tra la fine del XIX secolo e l'inizio del XX. Gli animali ora considerati come temnospondili erano principalmente labirintodonti, ma alcuni erano classificati nei Branchiosauria. I branchiosauri erano di corporatura piccola e presentavano semplici denti conici, mentre i labirintodonti erano pi\u00f9 grandi e presentavano dentina e smalto complessi sui denti. I branchiosauri comprendevano solo poche forme, come \"Branchiosaurus\" dall'Europa e \"Amphibamus\" dal Nord America, che avevano ossa poco sviluppate, branchie esterne ed erano senza costole. Alcuni scheletri di \"Amphibamus\" furono in seguito ritrovati con lunghe costole, il che spinse la sua riassegnazione ai Microsauria (sebbene studi pi\u00f9 dettagliati abbiano scoperto che si trattava di un temnospondilo). I tessuti molli, come le squame e le branchie esterne, sono stati ritrovati in molti fossili di branchiosauro ben conservati dalla Germania. All'inizio del XX secolo, i branchiosauri sarebbero riconosciuti come le forme larvali dei temnospondili privi di molte delle caratteristiche tipiche che definiscono il gruppo, e oggi non sono pi\u00f9 riconosciuti come un gruppo distinto.\nAltri animali che in seguito sarebbero stati classificati come temnospondili furono collocati in un gruppo chiamato Ganocephala, caratterizzato da ossa del cranio simili a placche, piccoli arti, scaglie simili a quelle dei pesci e archi branchiali. A differenza dei labirintodonti, non avevano forami parietali, piccoli buchi nei loro crani dietro le orbite degli occhi. \"Archegosaurus\", \"Dendrerpeton\", \"Eryops\" e \"Trimerorhachis\" furono posti in questo gruppo e furono considerati i membri pi\u00f9 primitivi dei Reptilia. Le loro vertebre rachitomee, le notocorde e la mancanza di condili occipitali (che attaccavano la testa al collo) sono caratteristiche condivise con i pesci. Quindi, erano considerati parenti con i primi pesci e con forme pi\u00f9 avanzate come gli stegocefali.\nUn altro gruppo fu chiamato Microsauria da Cope nel 1868. Egli classific\u00f2 i Microsauria come un sottogruppo di Labyrinthodontia, mettendo al suo interno molti piccoli animali simili ad anfibi. Tra questi c'era \"Dendrerpeton\", una volta collocato in Ganocephala. \"Dendrerpeton\" fu poi collocato come labirintodonte con altri temnospondili, ma per molti anni rimase molta confusione nella classificazione dei piccoli anfibi.\nEntro la fine del XIX secolo, la maggior parte di quelli che oggi sono considerati come temnospondili furono collocati nel sottordine Labyrinthodontia. Il paleontologo americano Ermine Cowles Case lo chiam\u00f2 Labyrinthodonta \"vera\" o \"veri labirintodonti\". I nomi Stegocephalia e Labyrinthodontia sono stati usati in modo intercambiabile per riferirsi allo stesso gruppo di animali. I sottordini Microsauria e Branchiosauria, entrambi contenenti temnospondili, erano distinti da Labyrinthodonta. All'interno di Labyrinthodonta c'erano i gruppi Rhachitomi, Labyrinthodonti ed Embolomeri. Membri di Rhachitomi, come \"Archegosaurus\" ed \"Eryops\", avevano vertebre rhachitomee con intercentri allargati che spostavano il pleurocentro. Altri Labyrinthodonti come \"Mastodonsaurus\", \"Trematosaurus\" e \"Micropholis\", avevano perso il loro pleurocentro e l'intercentro formava l'intero corpo delle vertebre. Gli Embolomeri avevano intercentri e pleurocentri che erano di uguali dimensioni. Gli embolomeri sono ora identificati come rettiliomorfi, solo lontanamente legati ai temnospondili.\nNel 1888, von Zittel divise gli stegocefali tra tre taxa: Lepospondyli, Temnospondyli e Stereospondyli. Colloc\u00f2 i microsauri nei Lepospondyli, un gruppo che era caratterizzato da un semplice centro vertebrale a forma di rocchetto. I temnospondili includevano forme con il centro suddiviso in pleurocentro e intercentro. Tutti i membri del gruppo Stereospondyli avevano un centro anficelico composto solo dall'intercentro. Cope si oppose alla classificazione di von Zittel: secondo Cope, le vertebre dei lepospondili e gli stereospondili erano indistinguibili perch\u00e9 ognuna aveva una semplice forma di rocchetto, e continu\u00f2 a usare i termini Ganocephala e Labyrinthodonta (che in alternativa chiamava Rhachitomi) per distinguere gli animali in base all'assenza o alla presenza di condili occipitali.\nTemnospondyli divenne un nome comunemente usato all'inizio del nuovo secolo. I paleontologi includevano sia gli embolomeri che i rachitomi nel gruppo. I Ganocephala e i Labyrinthodonta di Cope caddero in disuso. Nel 1919, il paleontologo britannico D. M. S. Watson propose che la storia evolutiva di questi grandi anfibi potesse essere vista attraverso i cambiamenti delle loro vertebre. Le forme embolomeriche del Carbonifero sono classificate in forme rachitome nel Permiano e infine negli stereospondili nel Triassico. Ancora pi\u00f9 importante, Watson inizi\u00f2 a usare il termine Labyrinthodontia per riferirsi a questi gruppi. Il nome Temnospondyli fu usato raramente nei decenni successivi. Il paleontologo svedese Gunnar S\u00e4ve-S\u00f6derbergh rimosse gli embolomeri dal gruppo, restringendone la portata a Rhachitomi e a Stereospondyli. La sua classificazione dei labirintodonti era basata pesantemente sulle caratteristiche del cranio piuttosto che sulle vertebre.\nIl paleontologo americano Alfred Romer riport\u00f2 in vita il nome Temnospondyli nel corso del XX secolo. S\u00e4ve-S\u00f6derbergh us\u00f2 il nome Labyrinthodontia in senso stretto (\"sensu stricto\") per riferirsi ai Rhachitomi e agli Stereospondyli, escludendo gli Embolomeri. Romer fu d'accordo con questa classificazione, ma us\u00f2 il nome Temnospondyli per evitare confusione con Labyrinthodontia nel suo senso pi\u00f9 ampio (\"sensu lato\"). A differenza della moderna classificazione dei temnospondili, tuttavia, Romer includeva i primitivi Ichthyostegalia nel gruppo.\nStoria evolutiva.\nCarbonifero e Permiano inferiore.\nDurante la loro storia evolutiva, i temnospondili si adattarono a una vasta gamma di habitat, come quelli di acqua dolce, semiacquatico, anfibio, terrestre e costiero. I fossili di questi animali sono stati rinvenuti su tutti i continenti, Antartide compreso. I temnospondili apparvero per la prima volta nel Carbonifero inferiore, circa 330 milioni di anni fa. Durante questo periodo, i temnospondili includevano forme basali di medie dimensioni come \"Dendrerpeton\", o grandi forme semiaquatiche come \"Cochleosaurus\". Altri temnospondili pi\u00f9 derivati, come gli anfibamidi, erano pi\u00f9 piccoli e terrestri, e assomigliavano a delle salamandre e alcuni taxa, come il genere \"Branchiosaurus\", conservavano persino branchie esterne come l'axolotl odierno. Tra la fine del Carbonifero e l'inizio del Permiano intorno a 300 milioni di anni fa, diversi gruppi, come i dissorofidi e i trematopidi, svilupparono arti forti e robusti e vertebre adattandosi alla vita terrestri mentre altri come gli eriopidi si evolvettero in grandi predatori semiaquatici. Gli dvinosauri, un gruppo di piccoli temnospondili acquatici, si evolvettero da antenati terrestri nel Carbonifero superiore.\nPermiano superiore.\nDurante il Permiano superiore, l'aumento dell'aridit\u00e0 e la diversificazione dei rettili contribuirono al declino dei temnospondili terrestri, mentre i temnospondili semiaquatici e/o completamente acquatici continuarono a prosperare, incluso il grande \"Melosaurus\" dell'Europa orientale. La diversificazione di questi anfibi di laghi e fiumi durante il Permiano superiore port\u00f2 allo sviluppo di vari gruppi maggiormente dipendenti dall'ambiente acquatico. Altri temnospondili, come gli archegosauridi, svilupparono musi lunghi e una stretti simili a quelli dei coccodrilli, sebbene non avessero una copertura di osteodermi sul dorso come in quest'ultimi. Questi temnospondili includevano il pi\u00f9 grande anfibio descritto, \"Prionosuchus\" dal Brasile, che poteva arrivare a misurare anche 9 metri di lunghezza.\nMesozoico.\nMentre i temnospondili continuavano a prosperare e a diversificarsi nel Permiano superiore (260-251 milioni di anni fa), un gruppo importante chiamato Stereospondyli divenne sempre pi\u00f9 dipendente dalla vita acquatica. Le vertebre di queste forme divennero pi\u00f9 deboli, i crani si appiattirono e si ingrandirono, con occhi rivolti verso l'alto, e le zampe divennero pi\u00f9 corte e in alcuni casi quasi vestigiali. Durante il periodo Triassico, questi animali dominarono tutti gli ecosistemi d'acqua dolce, evolvendosi in una gamma di forme sia piccole che grandi. Durante il Triassico inferiore (251.0-245.0 milioni di anni fa) un gruppo di stereospondili mangiatori di pesce e dal muso lungo, i trematosauroidi, si adattarono persino alla vita in mare, divenendo gli unici anfibi adattati a vivere nell'acqua salata, ad eccezione della moderna rana mangia granchi. Un altro gruppo, i capitosauroidi, includeva animali di taglia media e grande, dai 2,3 ai 4 metri di lunghezza, con crani grandi e piatti che potevano arrivare anche a pi\u00f9 di un metro nelle forme pi\u00f9 grandi, come \"Mastodonsaurus\". Questi animali trascorrevano la maggior parte o tutta la loro vita in acqua come predatori acquatici, catturando la loro preda con un'apertura improvvisa della mascella superiore e risucchiandola, le loro prede principali dovevano essere pesci e altri piccoli animali.\nNella fase Carnica del Triassico superiore (228,0-216,5 milioni di anni fa), ai capitosauroidi si aggiunsero i metoposauridi, superficialmente molto simili. I metoposauridi si distinguono dai capitosauroidi per il posizionamento delle loro orbite vicino alla parte anteriore dei loro crani. Un altro gruppo di stereospondili, i plagiosauri, aveva ampie teste e branchie, perfettamente adattati alla vita sul fondo di laghi e fiumi. A questo punto, i temnospondili erano diventati una componente comune e diffusa negli ecosistemi semiaquatici. Alcuni temnospondili, come \"Antarctosuchus\" e \"Kryostega\", vissero perfino in Antartide, che all'epoca era ancora ricoperta da foreste ed aveva un clima molto pi\u00f9 temperato.\nI temnospondili triassici erano spesso gli animali semiaquatici dominanti nei loro ambienti. Negli Stati Uniti sudoccidentali fu ritrovato anche un ammassamento di esemplari di metoposauri con centinaia di individui preservati insieme. Questi ammassamenti sono stati spesso interpretati come eventi di morte di massa causati dalla siccit\u00e0 in ambienti alluvionali. Tuttavia, studi recenti mostrano che questi densi ammassamenti erano invece probabilmente il risultato delle correnti che accumulavano gli individui morti in certe aree. Sembra che questi ambienti avessero poca biodiversit\u00e0, poich\u00e9 erano abitati quasi esclusivamente da metoposauri.\nEstinzione.\nL'evento dell'estinzione di massa del Triassico-Giurassico, intorno al 199.6 milioni di anni fa, port\u00f2 all'estinzione della maggior parte dei temnospondili mesozoici. I brachiopoidi sopravvissero, cos\u00ec come alcuni capitosauroidi e trematosauroidi. Mentre gli ultimi due gruppi si estinsero presto, i brachiopoidi continuarono a prosperare durante il Giurassico. Tra i brachiopoidi vi furono i brachiopidi, diffusi in Cina, e i chigutisauridi, diffusi nel Gondwana. Il temnospondilo pi\u00f9 recente conosciuto era il gigantesco chigutisauride \"Koolasuchus\", conosciuto dal Cretaceo inferiore dell'Australia. Il \"Koolasuchus\" sopravvisse grazie al suo habitat troppo freddo in inverno per gli pseudosuchi che con il loro numero crescente rappresentavano una delle ragioni dell'estinzione dei temnospondili. Il \"Koolasuchus\" era uno dei pi\u00f9 grandi brachiopoidi, con un peso stimato di 500\u00a0kg (3700 libre)."}
{"id": "1629382", "revid": "1149807", "url": "https://it.wikipedia.org/wiki?curid=1629382", "title": "Shuichiro Oishi", "text": ""}
{"id": "1629383", "revid": "2014155", "url": "https://it.wikipedia.org/wiki?curid=1629383", "title": "Carlo Federico di Baden", "text": "Biografia.\nInfanzia ed educazione.\nCarlo Federico era il figlio primogenito del principe ereditario Federico di Baden-Durlach e della principessa Amalia di Nassau-Dietz (13 ottobre 1710 \u2013 17 settembre 1777), figlia del principe Giovanni Guglielmo Friso d'Orange. Dopo l'improvvisa morte di suo padre nel 1732, l'educazione di Carlo Federico e di suo fratello Guglielmo Luigi venne affidata alla loro nonna, Maddalena Guglielmina di W\u00fcrttemberg sino alla morte di quest'ultima nel 1742. La madre, Amalia, a causa della sua presunta pazzia era stata confinata a vita solitaria.\nCarlo Federico continu\u00f2 poi i propri studi all'Universit\u00e0 di Losanna e tra il 1743 ed il 1746 comp\u00ec numerosi viaggi a Parigi e nei Paesi Bassi, ove soggiorn\u00f2 a lungo alla corte di suo zio, Statolder d'Olanda e governatore delle Province Unite dei Paesi Bassi.\nAscesa al margraviato.\nAlla morte del nonno Carlo III nel 1738, Carlo Federico gli subentr\u00f2 come reggente del margraviato di Baden-Durlach sotto la tutela dello zio Carlo Augusto sino al 1746, quando raggiunse l'et\u00e0 per governare autonomamente. Nell'agosto del 1747 si rec\u00f2 nuovamente nei Paesi Bassi e poi in Inghilterra, dove presenzi\u00f2 all'apertura del parlamento di quell'anno, per poi fare ritorno dal 1748 nuovamente nei Paesi Bassi. Nel 1750 Carlo Federico si rec\u00f2 in Italia per un viaggio d'istruzione e nuovamente in Inghilterra, per poi rientrare in patria ed iniziare ad occuparsi seriamente degli affari di governo del proprio Stato.\nPrimo matrimonio.\nCarlo Federico spos\u00f2, il 28 gennaio 1751, Carolina Luisa d'Assia-Darmstadt, figlia di Luigi VIII d'Assia-Darmstadt e di Carlotta di Hanau-Lichtenberg.\nMargravio di Baden.\nNel 1771 eredit\u00f2 il margraviato di Baden-Baden dalla \"Linea di Bernardo\", estintasi con la morte del suo lontano cugino Augusto Giorgio. Dopo aver ereditato l'intero margraviato, le terre originarie della regione vennero riunite e Carlo Federico venne proclamato margravio di Baden.\nCarlo Federico \u00e8 stato riconosciuto dagli storici come uno dei migliori esempi di governante assolutista, sostenitore dell'attivit\u00e0 scolastica, delle universit\u00e0, degli studi di giurisprudenza, del servizio civile, dell'economia, della cultura e dello sviluppo urbano, in un periodo di regno di straordinaria durata. Abol\u00ec la tortura nel 1767 e il servaggio nel 1783, istituendo anche alcuni tra i primi manicomi della Germania per la cura dei malati. Nel 1767 a Pforzheim fond\u00f2 una scuola per artigiani specializzata in oreficeria ed orologeria, ancora oggi attiva, con il nome di \"Goldschmiedeschule mit Uhrmacherschule Pforzheim\", e l'anno successivo apr\u00ec una scuola per la formazione degli insegnanti. Sempre nell'ambito della politica interna, garant\u00ec autonomia economica ed amministrativa alle maggiori citt\u00e0 dei propri domini. Per risollevare l'economia dello Stato punt\u00f2 anche sull'allevamento e sull'agricoltura, dando lo spunto per la creazione di vasti vigneti, molti da lui personalmente finanziati su possedimenti della sua famiglia. Per stimolare la produzione interna al paese, applic\u00f2 i principi del colbertismo con pesanti tasse doganali per le importazioni di prodotti esteri.\nNel campo della politica estera, dal 1785 si alle\u00f2, con altri principati, sempre pi\u00f9 strettamente alla Prussia ed alla sua politica di opposizione all'Austria, in particolare temendo le mire accentratrici di Giuseppe II. Questi giochi di potere non salvarono per\u00f2 il Baden dalle guerre rivoluzionarie contro la Francia che investirono il margraviato nel 1793 e che dal 1794 costrinsero Carlo Federico e la sua famiglia alla fuga verso Ansbach, dove il re di Prussia aveva loro provveduto il locale castello come residenza e dove Carlo Federico assunse il titolo sussidiario di duca di Z\u00e4hringen. Nel 1796 gli venne proposto il reinsediamento al trono da parte della Francia in caso di rinuncia della fedelt\u00e0 all'imperatore, ma Carlo Federico rifiut\u00f2. L'anno successivo venne riposto sul trono dopo che la Francia rivoluzionaria si fu riappacificata con l'Austria con il Trattato di Campoformio.\nSecondo matrimonio.\nCarlo Federico spos\u00f2 in seconde nozze, il 24 novembre 1787, la baronessa Luisa Carolina Geyer di Geyersberg, figlia del barone Luigi Enrico Filippo Geyer di Geyersberg, e di sua moglie, la contessa Massimiliana Cristiana di Sponeck. Questo matrimonio venne considerato originariamente morganatico e i figli nati da questa unione non sarebbero stati in grado di succedere al trono del padre. Luisa venne creata baronessa di Hochberg quando si spos\u00f2 e contessa di Hochberg nel 1796; entrambi i titoli spettavano anche ai suoi figli.\nSuccessione dal secondo matrimonio.\nEntro il 1817 tutti i discendenti maschi nati dal primo matrimonio di Carlo Federico erano morti. Per evitare che il Baden venisse ereditato dal successivo erede, il cognato re Massimiliano I Giuseppe di Baviera, il granduca regnante Carlo (primo nipote del granduca) cambi\u00f2 le leggi di successione per dare alla famiglia dei conti di Hochberg, creatasi con le seconde nozze di Carlo Federico, i pieni diritti dinastici di successione sul Baden. Per questo essi divennero Principi e Principesse di Baden con il titolo di Altezze Granducali. I loro diritti di successione sul Baden vennero rinforzati dalla costituzione concessa nel 1818, riconosciuta dalla Baviera e dalle Grandi Potenze con il Trattato di Francoforte del 1819. Leopoldo, il maggiore dei figli nati dal secondo matrimonio di Carlo Federico, succedette al trono granducale nel 1830.\nGranduca di Baden.\nCome risultato della mediatizzazione tedesca, nel 1803 Carlo Federico divenne principe elettore di Baden e, nel 1806, primo granduca di Baden. Attraverso la politica dei propri ministri, tra cui si ricorda il barone Sigismund von Reitzenstein, il Baden acquis\u00ec i territori che un tempo erano del Vescovato di Costanza, del Vescovato di Basilea, del Vescovato di Strasburgo, del Vescovato di Spira, della Brisgovia e di Ortenau. Tutto questo favoritismo nei suoi confronti fu essenzialmente dettato dalla benevolenza che Napoleone gli dimostr\u00f2 a fronte della sua collaborazione dopo la proclamazione dell'impero francese e soprattutto perch\u00e9 lo Stato di Baden era uno degli stati che confinavano direttamente con la Francia e quindi si dimostrava essere un prezioso alleato dei napoleonici come stato cuscinetto tra la Francia ed i territori tedeschi in caso di altri conflitti. Carlo Federico si distinse altres\u00ec come massone, aderendo alla loggia inglese e fondandone una a Mannheim, ancora oggi esistente con il nome di \"Carl zur Eintracht\".\nNel 1806 il Baden ader\u00ec alla Confederazione del Reno e, per suggellare questo rinnovato patto di amicizia con Napoleone, Carlo Federico diede in sposa suo nipote Carlo di Baden alla figlia adottiva del Bonaparte, Stefania di Beauharnais. Sull'esempio della Francia napoleonica, tra il 1807 ed il 1809, grazie al consigliere privato Brauner, Carlo Federico eman\u00f2 un nuovo codice di leggi basato su quello napoleonico, slegando il Baden dall'antica legislazione impostata sul diritto romano. Tale sistema giuridico rimase in auge sino al 1899.\nCarlo Federico ben sapeva che l'adesione alla Confederazione del Reno avrebbe voluto significare appoggiare Napoleone nelle sue azioni belliche attraverso la concessione di reggimenti e, quando l'imperatore francese mosse guerra all'Austria, egli prov\u00f2 a richiedere di rimanere neutrale, ma senza successo. Dati gli sforzi richiesti al Baden, Napoleone giunse ad offrire a Carlo Federico la corona di re, ma egli rifiut\u00f2.\nUltimi anni e morte.\nNegli ultimi difficili del suo governo Carlo Federico venne assistito dal figlio Carlo Luigi ed alla morte di questi nel 1801 l'opera di assistenza venne proseguita da un altro figlio, Luigi, che poi sar\u00e0 uno dei suoi successori al trono del granducato.\nCarlo Federico di Baden mor\u00ec a Karlsruhe nella notte tra il 10 e l'11 giugno 1811, a 83 anni. Il suo regno era durato ben 62 anni.\nDiscendenza.\nPrima di sposarsi legittimamente, Carlo Federico ebbe una relazione con Elise Barbara Schlutter, dalla quale ebbe un figlio:\nCarlo Federico e Carolina Luisa d'Assia-Darmstadt, sua prima moglie, ebbero i seguenti figli:\nDal secondo matrimonio con la baronessa Luisa Carolina Geyer di Geyersberg. Carlo Federico ebbe i seguenti figli:\nSviluppo territoriale del Baden.\nAll'inizio del regno di Carlo Federico (1746), la contea di Baden-Durlach aveva poco meno di 90.000 abitanti ed una superficie di 1631\u00a0km\u00b2. Dopo la sua morte (1811) il granducato comprendeva 260.000\u00a0km\u00b2 di territorio con circa 930.000 abitanti totali.\nIl ruolo di Carlo Federico durante gli anni del suo governo nello sviluppo territoriale del Baden gli permise di acquisire molti piccoli domini che componevano alcuni stati del Sacro Romano Impero ed in particolare le maggiori acquisizioni gli pervennero dagli ex stati ecclesiastici tedeschi che seguirono alla mediatizzazione dell'Impero nel 1803. Gi\u00e0 dal 1771, ad ogni modo, con l'unione tra Baden-Durlach e Baden-Baden il territorio si era notevolmente ampliato, anche se questo cambiamento non fu sempre bene accolto e soprattutto venne fortemente criticato da molti principi contemporanei all'unione dei due margraviati in quanto il Baden-Durlach, prima un piccolo Stato tedesco, si stagliava ora tra i medi stati del Sacro Romano Impero\nLa trasformazione territoriale del Baden ebbe luogo in fasi differenti:\nCarlo Federico e il cattolicesimo.\nLa contea di Baden-Durlach era divenuta protestante da quando Carlo II nel 1556 si era convertito al protestantesimo, pur permettendo ad altre confessioni di permanere. I cattolici nel Baden-Durlach all'epoca di Carlo Federico costituivano una piccola minoranza (circa il 5%) e solo una manciata di comuni era rimasta di fede cattolica. Il margravio si dimostr\u00f2 sempre molto aperto alle altre religioni e nel 1768 emise un decreto col quale veniva permesso anche ai cattolici di erigere chiese e luoghi di culto anche in citt\u00e0 protestanti.\nQuesta benevolenza di Carlo Federico verso la causa cattolica era essenzialmente dovuta a due fattori: il primo era certamente una naturale propensione di Carlo Federico a convertirsi al cattolicesimo, mai attuata e mai dichiarata, ma sempre presente nella sua vita e ricordata da alcuni scrittori d'epoca, oltre al fatto che dal 1765 era ormai chiaro che alla morte del lontano cugino Augusto Giorgio di Baden-Baden i suoi territori sarebbero passati sotto la sua direzione. Mentre il Baden-Durlach era di fede protestante, il Baden-Baden era rimasto cattolico e per questo motivo l'integrazione tra i due stati anche sotto il piano religioso non poteva attuarsi; si rese quindi necessaria una politica conciliatrice per evitare che questo potesse avere delle ripercussioni anche in campo politico e amministrativo.\nDisputa col Vescovo di Spira.\nIl principe-vescovo di Spira, Augusto di Limburg-Stirum, non appena si rese nota l'unione tra il Baden-Baden ed il Baden-Durlach aveva cercato di presentarsi come il protettore della popolazione cattolica del Baden nella speranza di poter ingrandire i propri domini secolari, appoggiato in questo dalla principessa Maria Vittoria d'Arenberg, moglie del defunto margravio di Baden-Baden. Fu la principessa Maria del resto a presentare nel 1777 una lettera alla citt\u00e0 di Baden-Baden contro l'operato e gli intenti di Carlo Federico, evidenziando il rischio di una totale soppressione delle organizzazioni cattoliche a favore di quelle protestanti. A questo punto venne eletto un legale rappresentante dell'opposizione cattolica che era un membro della Diocesi di Strasburgo e che quindi a Baden non aveva alcun interesse personale. Ad opporsi a questa \"tutela esterna\" vennero chiamati anche Federico II di Prussia ed il re d'Inghilterra oltre a quelli di Svezia e Danimarca e ben presto la questione raggiunse dimensioni internazionali. Nel 1790, dopo anni di lotte interne, Carl Federico riusc\u00ec a concordare col principe-vescovo di Spira i diritti di quest'ultimo sulla diocesi.\nCarlo Federico e la fisiocrazia.\nIl margravio Carlo Federico ebbe modo durante i suoi studi di approfondire lo studio della fisiocrazia francese e dal 1769 intrattenne una corrispondenza coi filosofi Honor\u00e9 Gabriel Riqueti de Mirabeau e Pierre Samuel Dupont de Nemours. Nell'estate del 1771 Carlo Federico si rec\u00f2 a Parigi ove incontr\u00f2 personalmente Mirabeau e Du Pont al punto che quest'ultimo, nel 1773, volle ricambiare la visita e frequent\u00f2 assiduamente la corte di Karlsruhe.\nCarlo Federico compose anche un'opera sulle idee fisiocratiche dal titolo \"Abr\u00e9g\u00e9 des principes de l'\u00e9conomie politique\" che venne pubblicata nel 1772 da Mirabeau a Parigi.\nIl vivo interesse del marchese sull'economia \u00e8 attestata anche da Johann Wolfgang von Goethe che per breve tempo nel 1775 soggiorn\u00f2 alla corte di Karlsruhe durante il suo viaggio verso la Svizzera. Nel 1763 Carlo Federico venne nominato rappresentante in Germania del gruppo dei fisiocratici ed il margravio si serv\u00ec di Johann August Schlettwein, un fisiocratico, per migliorare la situazione agricola dello Stato in particolare nei villaggi di Dietlingen, Bahlingen am Kaiserstuhl e Teningen, ma tutti e tre gli esperimenti non conclusero grandi risultati."}
{"id": "1629392", "revid": "33277", "url": "https://it.wikipedia.org/wiki?curid=1629392", "title": "Prospero Publicola de Santa Croce", "text": ""}
{"id": "1629393", "revid": "12290", "url": "https://it.wikipedia.org/wiki?curid=1629393", "title": "Willy, il principe di Bel Air", "text": ""}
{"id": "1629397", "revid": "729019", "url": "https://it.wikipedia.org/wiki?curid=1629397", "title": "Strada statale 699 dell'Abbazia di Fossanova", "text": "La strada statale 699 dell'Abbazia di Fossanova (SS 699), gi\u00e0 \"nuova strada ANAS 255 dell'Abbazia di Fossanova (NSA 255)\", \u00e8 una strada statale italiana, che scorre nel basso Lazio.\nDescrizione.\nTale arteria ha origine dal km 95 della strada statale 7 Via Appia, e termina allacciandosi alla ex strada statale 156 dei Monti Lepini.\nLa strada fu inaugurata il 21 giugno 2003 e provvisoriamente definita come strada ANAS 255 dell'Abbazia di Fossanova (NSA 255).\nHa ottenuto la classificazione definitiva nel 2011 col seguente itinerario: \"Innesto con la ex S.S. n. 156 presso Prossedi - Innesto con la S.S. n. 7 presso Terracina\"."}
{"id": "1629400", "revid": "1573940", "url": "https://it.wikipedia.org/wiki?curid=1629400", "title": "Archegosaurus", "text": "L'archegosauro (gen. Archegosaurus ) \u00e8 un genere estinto di anfibi, appartenente ai temnospondili, vissuto nel Permiano inferiore (tra 298 e 268 milioni di anni fa). I suoi resti fossili sono stati rinvenuti in Europa e in India.\nDescrizione.\nMolto importante nella storia della paleontologia, l'archegosauro \u00e8 stato uno dei primi anfibi fossili a venire descritti. I resti di questo animale comprendono almeno una novantina di scheletri parziali, inclusi molti crani, rinvenuti in Germania. Il corpo di questo animale era piuttosto allungato, cos\u00ec come la testa. Era un essere lungo poco pi\u00f9 di un metro, con un muso allungato simile a quello di un gaviale, dotato di denti aguzzi lungo il margine delle mascelle. La parte posteriore del cranio era dotata di un'incisura otica (una sorta di tacca che forse sorreggeva una membrana timpanica) moderatamente profonda e di corna tabulari di forma subtriangolare. \nOntogenesi.\n\"Archegosaurus\" possedeva 24 vertebre presacrali e la coda, lunga ma profonda, era pi\u00f9 lunga del corpo. Le spine neurali erano moderatamente alte e si differenziavano lentamente durante l'ontogenesi. Gli intercentri iniziavano a ossificarsi molto tardi durante lo sviluppo dell'individuo; i processi uncinati erano sviluppati sulle costole anteriori negli esemplari adulti. La scapola era ossificata solo nella porzione ventrale, mentre lo snello ilio e l'ischio non erano co-ossificati e il pube rimaneva cartilagineo. L'omero era molto corto e sostanzialmente rudimentale ed esibiva una struttura di forma unica. Carpali e tarsali iniziavano ad ossificarsi solo negli esemplari adulti (Witzmann e Brainerd, 2017). \nLa parte preorbitale del cranio mostra un tasso di crescita molto pi\u00f9 veloce rispetto alla parte postorbitale, mentre le orbite mostrano un considerevole decremento nella taglia relativa. Le ossa del cranio possiedono bassi coefficienti allometrici di crescita in ampiezza, e ci\u00f2 porta allo sviluppo di un cranio molto pi\u00f9 snello rispetto alla maggior parte degli altri temnospondili; solo altri archegosauridi, il cocleosauride \"Chenoprosopus\" e alcuni stereospondili come i trematosauridi e \"Australerpeton\" mostravano un cranio cos\u00ec allungato (Witzmann e Scholtz, 2006).\nClassificazione.\nArchegosaurus decheni, la specie tipo del genere, \u00e8 stato uno dei primi anfibi preistorici ad essere descritti scientificamente; la descrizione avvenne per opera di Georg August Goldfuss nel 1847, sulla base di numerosi resti rinvenuti in terreni del Permiano inferiore nella zona di Lebach, in Germania. Oltre alla specie tipo, Goldfuss descrisse anche \"A. minor\", attualmente considerata un sinonimo di \"A. decheni\". Un altro anfibio descritto nel 1838 e proveniente dal Permiano inferiore della Repubblica Ceca, noto come Memonomenos dyscriton, \u00e8 stato a volte attribuito al genere \"Archegosaurus\", con il nome di A. dyscriton (Milner, 1978). Altre specie poco note (\"A. kashmiriensis\" e \"A. ornatus\") provengono dall'India.\nSecondo uno studio filogenetico basato su caratteri postcranici, \"Archegosaurus\" e i suoi stretti parenti appartengono a un clade di anfibi temnospondili noto come Stereospondylomorpha, comprendente le forme pi\u00f9 specializzate di temnospondili. \"Archegosaurus\" e i suoi stretti parenti (Archegosauroidea) sono alla base di questo gruppo, e sono appena pi\u00f9 derivate rispetto a forme come \"Sclerocephalus\" (Witzmann e Brainerd, 2017).\nPaleoecologia e paleobiologia.\n\"Archegosaurus\" era un anfibio strettamente acquatico, come indicato dallo scheletro postcranico poco ossificato e dalla morfologia idrodinamica.\nL'allometria marcatamente negativa dell'ampiezza della regione delle guance, dove parte della muscolatura dell'adduttore si originava, suggerisce un morso pi\u00f9 debole rispetto a quello di altri temnospondili con crani pi\u00f9 larghi (ad esempio \"Onchiodon\" o \"Sclerocephalus\"). Osservando la serie di crescita, sembra che \"Archegosaurus decheni\" fosse via via pi\u00f9 adattato a una dieta a base di pesce durante la fase adulta. La crescita continua del cranio con un cambio graduale nelle proporzioni suggerisce l'ipotesi che questo animale non subisse una metamorfosi come quella degli anfibi attuali (Witzmann e Scholtz, 2006).\nUno studio riguardante il metabolismo, lo scambio di gas, l'osmoregolazione e la digestione di \"Archegosaurus decheni\" suggerisce che questo animale avesse uno stile di vita pi\u00f9 simile a quello di un pesce che a quello di anfibi attuali come le salamandre. \"Archegosaurus\" era probabilmente dotato di branchie interne nella fase adulta, un'eredit\u00e0 diretta proveniente dai suoi antenati simili a pesci. Come gli attuali pesci politteri (gen. \"Polypterus\"), \u00e8 probabile che le branchie di \"Archegosaurus\" fossero leggermente ridotte, come indicato da branchie esterne nelle larve che servivano come organi accessori nella respirazione acquatica, fino a quando i polmoni non erano completamente funzionali. \u00c8 quindi possibile che \"Archegosaurus\" soggiornasse periodicamente sulla terraferma, come i politteri (Witzmann e Brainerd, 2017)."}
{"id": "1629403", "revid": "1318789", "url": "https://it.wikipedia.org/wiki?curid=1629403", "title": "Walter Weller", "text": "Nel 1999 l'International Biographical Institute Centre (Cambridge-Inghilterra) ha onorato Weller con la Medaglia d'Oro per \"La gente eccezionale del XX secolo\". \nIn Scozia ha ricevuto la speciale distinzione di essere raffigurato sulle \"50 Sterline\" attualmente in circolazione.\nBiografia.\nNato a Vienna, ha cominciato a prendere lezioni di violino a 6 anni. Suo padre era un affermato violinista dell'Orchestra Filarmonica di Vienna. Il giovane Walter acquista la prima notoriet\u00e0 come prodigio del violino. Ha studiato presso l'Accademia di Musica di Vienna con i professori Morav e Franz Samohyl. All'et\u00e0 di 17 anni, diventa membro dell'Orchestra Filarmonica di Vienna e alla giovanissima et\u00e0 di 22 diventa Primo violino dell'Orchestra, posizione che divide con Willi Boskovsky. Ricopre questo ruolo per 11 anni.\nNello stesso periodo ha fondato un quartetto d'archi dal 1958 al 1969. Il quartetto ha raggiunto una grande notoriet\u00e0 grazie a numerosi \"tour\", partecipando ai festival di tutta Europa, Asia e Nord America.\nI suoi primi ingaggi come direttore d'orchestra, nel 1966, sono stati in sostituzione, per breve tempo, di Karl Bohm nella \"Sinfonia Pastorale\" di Beethoven e nella \"Sinfonia Grande in C Major\", di Franz Schubert, e di Josef Krips nel \"Concerto per pianoforte N.1\" di Johannes Brahms (solista Claudio Arrau) e nella \"Sinfonia Eroica\" di Beethoven.\nNel 1969, ha stipulato un contratto a termine con la \"Staatsoper di Vienna\", e ha diretto regolarmente anche alla \"Volksoper di Vienna\", che gli ha permesso di acquisire un vasto repertorio operistico.\n\u00c8 stato Direttore Musicale a Duisburg nella stagione 1971-1972; Direttore Principale della Bassa Austria \"Tonkunsler\" dal 1975 al 1978; Direttore Principale della \"Royal Liverpool Philharmonic Orchestra\" dal 1977 al 1980, e nominato \"Honorary Guest Direttore d'Orchestra\" per la vita.\nDal 1980 al 1986 Weller ha assunto la Direzione della \"Royal Philharmonic Orchestra\" di Londra, e dopo \u00e8 diventato Direttore Principale Ospite alla \"Orquesta Nacional de Espana\", fino al 1991.\nDa questa data, \u00e8 stato Direttore Principale della \"Royal Scottish National Orchestra\" che successivamente lo ha nominato \"Direttore Emerito\" per la vita. Insieme hanno fatto tours di successo in Germania, Austria e Svizzera.\n\u00c8 diventato Direttore musicale principale dell'Opera di Basilea, e anche della Basilea Symphony Orchestra dal 1994 al 1997. Gli \u00e8 stato conferito il titolo di Direttore Onorario della Stuttgarter Philharmoniker, ed \u00e8 anche Direttore associato dell'Orchestra di Valencia in Spagna.\nA partire dalla stagione 2007 - 2008 Weller \u00e8 stato Direttore musicale dell'Orchestra Nazionale del Belgio, ed ha effettuato tourn\u00e9e in Spagna, concerti ad Amsterdam e Rotterdam.\nWeller \u00e8 regolarmente invitato come Direttore ospite dalle principali orchestre di tutto il mondo; ha collaborato con la London Symphony Orchestra, la BBC Symphony Orchestra, la Staatskapelle di Dresda, la Radio Symphonie Orchester di Berlino, l'Orchestra del Gewandhaus di Lipsia, l'Orchestra di Parigi, l'Orchestra del Concertgebouw di Amsterdam.\nNel Nord America ha lavorato con importanti orchestre, tra cui la New York Philharmonic, la Minnesota Orchestra e le orchestre di San Francisco, Houston, Pittsburg, Detroit e Cincinnati, nonch\u00e9 con la Toronto Symphony Orchestra. Ha diretto molte Orchestre nei suoi tour in tutta Europa, in Giappone e nell'Asia Orientale.\nPremi.\nIl 22 dicembre 1998 \u00e8 stato insignito della Gran Croce d'argento all'Onore al merito della Repubblica d'Austria, premio gi\u00e0 in passato assegnato a Josef Krips e Herbert von Karajan. Il Beethovengesellschaft di Vienna gli ha conferito il premio \"Oro di Beethoven\". L'American Biographical Institute gli ha conferito la \"Medaglia d'oro d'onore per la sua straordinaria attivit\u00e0 professionale\".\nRegistrazioni.\nHa registrato con il suo Quartetto d'archi per la Decca Records: Haydn l'op.33 completa; varie incisioni di Mozart, Beethoven, Alban Berg e Dimitri Shostakovich.\nHa debuttato nelle registrazioni come Direttore d'orchestra con l'orchestra della Suisse Romande, nelle sinfonie N.1 e N.9 di Shostakovich.\nIl suo ciclo delle sinfonie di Sergei Prokofiev, registrato con la London Symphony Orchestra e con la London Philharmonic Orchestra, \u00e8 in commercio con l'etichetta Decca, su LP e CD. Queste registrazioni sono state oggetto di diversi premi, tra i quali Interpretationspreis Mozart Awardad (USA), e il Grand Prix du Disque."}
{"id": "1629410", "revid": "167080", "url": "https://it.wikipedia.org/wiki?curid=1629410", "title": "Gaio Asinio Pollione (console 40 a.C,)", "text": ""}
{"id": "1629414", "revid": "22356", "url": "https://it.wikipedia.org/wiki?curid=1629414", "title": "Koolasuchus", "text": ""}
{"id": "1629415", "revid": "12290", "url": "https://it.wikipedia.org/wiki?curid=1629415", "title": "Willy il principe di Bel-Air", "text": ""}
{"id": "1629418", "revid": "2006282", "url": "https://it.wikipedia.org/wiki?curid=1629418", "title": "Luca Baldisserri", "text": "Biografia.\nFerrari.\nInizi in Ferrari.\nInizia la sua avventura in Ferrari il 13 febbraio 1989 iniziando a lavorare nel campo elettronico occupandosi dello sviluppo del software del cambio automatico.\nLa svolta della sua carriera avviene nel 1999 quando ricopre il posto di ingegnere di pista di Eddie Irvine. In quell'anno, nel mese di luglio, Michael Schumacher subisce la rottura delle gambe durante il GP di Silverstone; la macchina di Eddie Irvine diventa la punta della scuderia Ferrari e arriva a perdere il titolo per un soffio all'ultimo GP del Giappone.\nIn quel giorno il titolo costruttori ritorna a Maranello dopo 16 lunghissimi anni ma il titolo piloti incorona Mika H\u00e4kkinen.\nEra Schumacher.\nNel 2000 Michael Schumacher lo vuole suo ingegnere di pista ed inizia la sequenza di titoli mondiali piloti (dal 2000 al 2004) e costruttori (dal 1999 al 2004 e poi ancora nel 2007 e 2008).\nAd inizio 2003 Baldisserri cede il posto di ingegnere di pista all'ingegnere australiano Chris Dyer. Il campionato parte malissimo per Michael Schumacher che nei primi tre gran premi racimola solamente un 4\u00ba posto, un 6\u00b0 e un ritiro. Dal 4\u00ba gran premio viene richiamato Baldisserri con il ruolo di responsabile tecnico dell'attivit\u00e0 in pista e Michael Schumacher torna a vincere per tre volte di fila i successivi gp.\nMemorabile il gp di Francia del 2004 che vide Michael Schumacher vincere con 4 pit stop ingegnati da Baldisserri.\nAd inizio 2009 in seguito ad alcuni errori durante il GP di Malesia Baldisserri viene allontanato dalle corse e al suo posto viene messo Chris Dyer.\nDirettore della Ferrari Driver Academy.\nDopo un anno sabbatico passato ufficialmente a seguire lo sviluppo da Maranello della F60, Baldisserri diventa responsabile del dipartimento F1 clienti della Scuderia Ferrari e dal 2010 assume anche l'incarico di direttore della Ferrari Driver Academy con l'obiettivo di scoprire e allenare giovani talenti.\nWilliams.\nAlla fine della stagione motoristica 2015, inizia ad occuparsi della crescita del giovane pilota della Williams F1 Lance Stroll, gi\u00e0 facente parte del programma Ferrari Driver Academy.\nIl 2 ottobre 2016 Lance Stroll si laurea a Imola campione europeo di Formula 3 ottenendo il patentino per guidare in F1. "}
{"id": "1629421", "revid": "22356", "url": "https://it.wikipedia.org/wiki?curid=1629421", "title": "Prionosuchus", "text": ""}
{"id": "1629424", "revid": "22356", "url": "https://it.wikipedia.org/wiki?curid=1629424", "title": "Temnospondili", "text": ""}
{"id": "1629425", "revid": "1714743", "url": "https://it.wikipedia.org/wiki?curid=1629425", "title": "Carlo III Guglielmo di Baden-Durlach", "text": "Biografia.\nCarlo Guglielmo era figlio del margravio Federico VII di Baden-Durlach e di Augusta Maria di Holstein-Gottorp.\nDopo aver compiuto i propri studi a Utrecht, Ginevra e Losanna, si rec\u00f2 in Inghilterra e quindi in Svezia e in Italia, assieme allo zio, il margravio Luigi Guglielmo, detto \"T\u00fcrkenlouis\" per i propri successi militari nella guerra contro i turchi ottomani. Nel 1709 Carlo Guglielmo succedette al trono del margraviato di Baden-Durlach.\nIl 15 agosto 1689 Durlach venne invasa dai francesi e rimase sotto il controllo di Luigi XIV sino al 1691; i francesi distrussero anche la residenza dei margravi, il che rese necessario l'edificazione di un nuovo palazzo. L'opera riusc\u00ec a compirsi negli anni successivi a Karlsruhe nel 1715, quando Carlo III Guglielmo fond\u00f2 un nuovo castello.\nAl 1719 risale invece la costruzione della \"Barbarakapelle\" a Langensteinbach.\nIl 12 maggio 1738 mor\u00ec a Karlsruhe, passando la reggenza al proprio nipote Carlo Federico in quanto tutti i suoi figli gli erano premorti.\nMatrimonio e figli.\nCarlo III Guglielmo spos\u00f2 il 27 giugno 1697 Maddalena Guglielmina di W\u00fcrttemberg, figlia del duca Guglielmo Ludovico di W\u00fcrttemberg. La coppia ebbe i seguenti eredi:"}
{"id": "1629432", "revid": "1305772", "url": "https://it.wikipedia.org/wiki?curid=1629432", "title": "Ruggero di Puglia", "text": ""}
{"id": "1629433", "revid": "486946", "url": "https://it.wikipedia.org/wiki?curid=1629433", "title": "Elettro-shock", "text": ""}
{"id": "1629436", "revid": "1305772", "url": "https://it.wikipedia.org/wiki?curid=1629436", "title": "Rti\u0161\u010devo", "text": "Rti\u0161\u010devo \u00e8 una citt\u00e0 della Russia europea centro-meridionale, situata nell'oblast' di Saratov.\nLa sua fondazione risale al 1666; lo \"status\" di citt\u00e0 fu concesso nel 1920, \u00e8 capoluogo del Rti\u0161\u010devskij rajon."}
{"id": "1629448", "revid": "118834", "url": "https://it.wikipedia.org/wiki?curid=1629448", "title": "Tagliafiamma", "text": ""}
{"id": "1629450", "revid": "599013", "url": "https://it.wikipedia.org/wiki?curid=1629450", "title": "Kenny Harrison", "text": "Biografia.\nKenny Harrison frequent\u00f2 l'Universit\u00e0 statale del Kansas, per cui vinse tre titoli NCAA nel salto triplo, record della scuola. Prima di allora aveva frequentato il liceo Brookfield Central di cui detiene tuttora i record del lungo e del triplo.\nCampione mondiale nel 1991, non riusc\u00ec a partecipare ai Giochi olimpici di per infortunio, ma si rifece quattro anni pi\u00f9 tardi, conquistando l'oro con il suo record personale di 18,09 m. Questo salto \u00e8 ancora oggi il pi\u00f9 lungo di sempre con vento contrario (2\u00ba \u00e8 Jonathan Edwards con 17,79 m). Harrison ha anche vinto due ori ai Goodwill Games.\nHa ottenuto la miglior prestazione stagionale nel 1990, 1991 e 1996."}
{"id": "1629451", "revid": "767487", "url": "https://it.wikipedia.org/wiki?curid=1629451", "title": "Platyhystrix rugosus", "text": "Il platiistrice (che significa \"dalla membrana piatta fatta di tessuto\") (gen. Platyhystrix) \u00e8 un anfibio estinto, vissuto nel Permiano inferiore, circa 300-280 milioni di anni fa. I suoi resti sono stati rinvenuti nel Texas.\nSi tratta di un anfibio che si adatt\u00f2 rapidamente al nuovo clima caldo-umido subentranto dal Carbonifero al Permiano.\nBen protetto.\nMolti dei primi rettili che apparvero nel Permiano inferiore, cacciavano il \"Platyhystrix\". Questo, in realt\u00e0, non era totalmente indifeso: il suo dorso era ricoperto da una robusta corazza di piastre ossee.\nUna salamandra con la \"vela\".\nL'aspetto di questo anfibio, lungo meno di un metro, era davvero strano: le vertebre dorsali erano straordinariamente allungate, e con tutta probabilit\u00e0 andavano a reggere, nell'animale in vita, una spettacolare vela acuminata e ricoperta di pelle; questa struttura, forse, aveva le funzioni di termoregolazione corporea, e altri animali vissuti nello stesso ambiente, come i pelicosauri \"Dimetrodon\" ed \"Edaphosaurus\", erano dotati di una simile \u201cvela dorsale\u201d, che serviva, appunto, a catturare il calore solare mattutino, grazie al quale si riscaldava e si manteneva attivo; in questo modo il \"Platyhystrix\", era in grado di muoversi in tempo quando i suoi nemici, come l\"'Eryops\", erano ancora freddi e poco attivi. Il dorso del \"Platyhystrix\" era ricoperto inoltre da una spessa corazza, simile a quella del suo stretto parente, il \"Cacops\". Il cranio era grosso e robusto ed il corpo era compatto. Le zampe, corte e forti, denotano un adattamento alla vita terrestre.\nMuso di rana.\nDa alcuni dei primi anfibi, si svilupparono gli antenati delle rane e dei rospi odierni.\nIl \"Platyhystrix\", infatti, aveva muso e zampe simili a quelle di una rana."}
{"id": "1629455", "revid": "254059", "url": "https://it.wikipedia.org/wiki?curid=1629455", "title": "Federico VII di Baden-Durlach", "text": "Era figlio di Federico VI, margravio di Baden-Durlach, e di Cristina Maddalena del Palatinato-Zweibr\u00fccken-Kleeburg.\nAlla morte del padre, nel 1677, gli succedette come margravio. Prese parte alla Guerra della Grande Alleanza sino al 1688. Con la pace di Rijswijk del 1697, ottenne anche il titolo di margravio di Basilea, per lo pi\u00f9 formale. Fu coinvolto nella guerra di successione spagnola, con combattimenti che si svolsero anche nelle sue terre\nFederico VII mor\u00ec nel 1709. Alla guida del margraviato gli succedette il figlio Carlo Guglielmo.\nMatrimonio e figli.\nFriedrich VII, il 15 maggio 1670 a Husum, spos\u00f2 Augusta Maria di Holstein-Gottorp, figlia del duca Federico III di Holstein-Gottorp e della duchessa Maria Elisabetta di Sassonia.\nDa queste nozze nacquero i seguenti eredi:"}
{"id": "1629460", "revid": "339392", "url": "https://it.wikipedia.org/wiki?curid=1629460", "title": "Best Practices", "text": ""}
{"id": "1629464", "revid": "74801", "url": "https://it.wikipedia.org/wiki?curid=1629464", "title": "Saint-Georges-sur-Meuse", "text": "Saint-Georges-sur-Meuse (in vallone \"Sint-Dj\u00f4r-so-Mouze\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia, nella provincia di Liegi.\nAl 1\u00ba luglio 2004 la citt\u00e0 contava abitanti, dei quali uomini e donne, per una superficie di ."}
{"id": "1629471", "revid": "1372005", "url": "https://it.wikipedia.org/wiki?curid=1629471", "title": "Concilio di Piacenza", "text": "Il concilio di Piacenza fu un sinodo misto di ecclesiastici e laici della Chiesa cattolica che ebbe luogo dal primo al 5 marzo 1095, a Piacenza.\nStoria.\nIl concilio si tenne durante il viaggio che papa Urbano II fece in Italia e Francia per riaffermare la sua autorit\u00e0 dopo la lotta per le investiture con l'impero.\nPresenziarono duecento vescovi, 4.000 ecclesiastici e 30.000 laici; i partecipanti furono talmente tanti che il concilio dovette essere tenuto all'aperto, fuori dalla citt\u00e0, e questo fatto riflette l'aumentata autorit\u00e0 della chiesa, risvegliata da papa Gregorio VII.\nTra i laici partecip\u00f2 Adelaide di Kiev (suo nome originario Prassede o Eufrasia), figlia di Vsevolod I, Gran Principe di Kiev e sorella di Vladimir II Monomaco, principe della Rus' di Kiev.\nPrassede incontr\u00f2 papa Urbano II e, da questi sollecitata, fece una pubblica confessione dinanzi al concilio accusando suo marito l'imperatore Enrico IV di tenerla segregata contro la sua volont\u00e0, di averla costretta a partecipare ad orge offrendola anche a Corrado (figlio di Enrico e della sua prima moglie) e di aver tentato di tenere una Messa nera sul suo corpo nudo.\nQueste accuse furono confermate da Corrado, che dichiar\u00f2 che questa era la ragione per cui si era ribellato contro suo padre.\nEntro l'anno fu concesso l'annullamento del matrimonio tra Prassede ed Enrico.\nParteciparono anche ambasciatori inviati da Filippo I di Francia che era stato da poco scomunicato a causa del suo illegale divorzio e nuovo matrimonio con Bertrada di Montfort: Filippo ebbe tempo fino alla Pentecoste per regolarizzare la situazione.\nIl resto del concilio si occup\u00f2 dei tipici problemi della chiesa, ci furono almeno 15 canoni pubblicati durante il concilio, tra i quali:\nMa la partecipazione che avrebbe avuto maggiori conseguenze fu quella degli ambasciatori inviati dell'imperatore bizantino Alessio I.\nAlessio era stato scomunicato da Gregorio VII ed aveva beneficiato di una serie di riammissioni nel seno della Chiesa, ma Urbano, divenuto papa nel 1088, aveva definitivamente tolto la scomunica e le relazioni tra est ed ovest erano al momento amichevoli.\nL'Impero bizantino aveva ceduto molti dei suoi territori in Asia Minore ai Turchi Selgiuchidi in conseguenza della battaglia di Manzicerta nel 1071, ed Alessio sperava che i cavalieri occidentali potessero aiutarlo a recuperarli.\nGli ambasciatori probabilmente esagerarono la gravit\u00e0 del pericolo per l'impero, che non era cos\u00ec imminente ora che i Selgiuchidi stavano combattendo tra loro; Alessio disse loro di ricordare che anche Gerusalemme era in mano ai musulmani, sapendo che anche i cristiani occidentali, consideravano di speciale importanza la citt\u00e0 al centro del mondo.\nLe richieste di Alessio furono prese in considerazione molto pi\u00f9 seriamente di quanto egli stesso sperasse.\nUrbano poteva aver gi\u00e0 immaginato una crociata all'est, ed interpret\u00f2 la richiesta come un segno di debolezza dell'Impero d'Oriente e della Chiesa cristiana ortodossa.\nQuindi pens\u00f2 che, se avesse mandato aiuti, forse avrebbe potuto riunire le due chiese sotto la sua autorit\u00e0.\nLa notizia della minaccia per l'impero e della supposta minaccia per Gerusalemme si sparse in Francia dopo la fine del concilio; nel novembre del 1095, Urbano indisse un concilio anche pi\u00f9 grande, l'appello di Clermont, dove l'organizzazione della Prima crociata fu formalmente annunciata.\nLa limitrofa localit\u00e0 di Roncaglia sar\u00e0 la sede di due diete imperiali convocate da Federico I detto il \"Barbarossa\" alla presenza di alti prelati d'Italia e Germania, rispettivamente:\nFonti.\nLa maggior parte delle informazioni sul Concilio di Piacenza vengono dal cronachista Bernoldo di Costanza, che fu probabilmente presente, cos\u00ec come Ekkehard d'Aura e Guiberto di Nogent, che furono a Clermont se non a Piacenza. Nessuna fonte bizantina coeva ritenne gli ambasciatori abbastanza importanti da essere menzionati, ma il concilio \u00e8 menzionato dal cronachista del XIII secolo Teodoro Scutariote, che cita testi oggi perduti."}
{"id": "1629483", "revid": "1272592", "url": "https://it.wikipedia.org/wiki?curid=1629483", "title": "Chiesa di Santa Colomba", "text": "La chiesa di Santa Colomba \u00e8 un edificio religioso di Canegrate. Non \u00e8 certa la data di costruzione. Il primo documento che cita la chiesa \u00e8 in un elenco medioevale di chiese nel milanese (il \"Liber Notitiae Sanctorum Mediolanensis\", steso da Goffredo da Bussero) dove \u00e8 scritto \"...de Sancta Columba est ecclesia in loco Canegrate...\".\nStoria.\nDurante il Medioevo la chiesa faceva parte di un convento di una piccola comunit\u00e0 dell'Ordine degli umiliati e formato da una \"masseria\", che si trovava probabilmente nella parte sud-ovest dell'edificio.\nLe prime dettagliate notizie sull'edificio sono descritte negli atti della visita pastorale del cardinale Carlo Borromeo del 17 ottobre 1566. Nella relazione \u00e8 delineato l'edificio, si accenna ad un cimitero senza cinta, attiguo alla chiesa.\nNelle relazioni di altre visite pastorali (nel 1570 e nel 1583) sono indicate le misure dell'unica navata in \"...cubiti 15x30...\".\nLa chiesa.\nL'edificio religioso di oggi \u00e8 frutto di lavori fatti principalmente tra il XVII ed il XVIII secolo, che hanno portato ad un probabile allungamento della navata principale, l'edificazione della sagrestia e la sistemazione definitiva del campanile e della facciata. La chiesa \u00e8 ad un'unica navata rettangolare e abside semicircolare.\nIl presbiterio \u00e8 diviso dalla navata da ringhiera in marmo e da cancello in ferro. L'unico altare della chiesa \u00e8 in muratura con parzialmente rivestito in legno. Quest'ultimo \u00e8 sovrastato da un tempietto dove \u00e8 collocata una statua della Madonna del Carmine. Il campanile \u00e8 del XVIII secolo. La facciata della chiesa, in stile neoclassico, \u00e8 strutturata con doppie lesene laterali in cui si apre il portone di ingresso dove \u00e8 raffigurata, con un affresco, la Santa Colomba.\nNel 1973 fu costruito il tiburio con le campane originariamente posto sul campanile della vecchia parrocchiale di piazza Matteotti.\nLa festa rionale.\nDopo la prima guerra mondiale fu istituita la festa rionale di Santa Colomba, che tuttora viene celebrata ogni anno la prima domenica di luglio: ore 11.30 messa, seguita da rinfresco e vendita di torte e cesti di frutta e verdura fatte in casa; ore 17.00 benedizione dei bambini e bacio della reliquia; ore 20.30 rosario e bacio della reliquia; per tutta la giornata (salvo complicazioni meteorologiche) nella piazza antistante la chiesa \u00e8 presente il banco di beneficenza e bancarelle per la vendita di biancheria artigianale per la casa e molte altre idee creative artigianali.\nTutto il ricavato della giornata viene destinato ai lavori di mantenimento e ristrutturazione della chiesa canegratese."}
{"id": "1629489", "revid": "767487", "url": "https://it.wikipedia.org/wiki?curid=1629489", "title": "Mario Foscarini", "text": "Fu deputato al Parlamento nazionale dal 1968 al 1976, sindaco di Gallipoli, fondatore e dirigente dell'Alleanza dei contadini e della Confcoltivatori, di cui \u00e8 stato presidente provinciale fino al 1979."}
{"id": "1629493", "revid": "2184720", "url": "https://it.wikipedia.org/wiki?curid=1629493", "title": "Cineteatro Duni", "text": " \nIl Teatro E.R. Duni \u00e8 un teatro di Matera. \u00c8 intitolato ad Egidio Romualdo Duni, compositore materano del XVIII secolo. \u00c8 il teatro pi\u00f9 grande e con pi\u00f9 posti a sedere della regione Basilicata.\nStoria.\nNell'intensa attivit\u00e0 edilizia sviluppatasi nella Matera del secondo dopoguerra, si inserisce la costruzione di questo cinema-teatro, affidato alla progettazione dell'architetto materano Ettore Stella e completato nel 1949. Il disegno non rimanda allo stile classico del teatro all'italiana, ma \u00e8 ispirato a modelli decisamente moderni per l'epoca: linee essenziali in ossequio a uno stile di ascendenza mitteleuropea (tra i riferimenti di Stella, Walter Gropius), divisione razionale in platea e galleria per un totale di 1200 posti a sedere, con un piccolo golfo mistico. La struttura fu realizzata interamente in cemento armato, materiale che a Matera non aveva fatto ancora la sua comparsa.\n\u00c8 dedicato al grande compositore materano del '700 Egidio Romualdo Duni, vero e proprio \"genius loci\" musicale.\nIl cinema teatro Duni appartiene al patrimonio della cultura e dell'architettura nazionale; accuratamente fotografato da Vasari, \u00e8 stato recensito su diverse riviste di settore da \"L'Architectures d'Aujourd'hui\" a \"Domus\", da \"Metron\" a \"Casabella\". il cine-teatro \u00e8 in stato di fallimento.\nDati e curiosit\u00e0.\nLa struttura \u00e8 fornita di un impianto audio Dolby Surround. In varie occasioni ha ospitato artisti italiani e stranieri come Giorgio Albertazzi, Uto Ughi, Giovanni Allevi, Gino Paoli, Katia Ricciarelli, Cecilia Valdenassi, Carlo Giuffr\u00e9, Luca De Filippo, Luigi De Filippo, Gianni Morandi, Luis Bacalov, Franco Battiato, Massimo Ranieri, Paolo Rossi, Stefano Bollani, Raphael Gualazzi, Noa e i Negrita.\nSpettacoli di rilievo come l'Arlecchino servitore di due padroni, regia di Giorgio Strehler."}
{"id": "1629494", "revid": "767487", "url": "https://it.wikipedia.org/wiki?curid=1629494", "title": "Lip Gloss", "text": "Lip Gloss \u00e8 il primo singolo estratto dall'album di debutto di Lil Mama, \"\".\n\u00c8 stato pubblicato negli Stati Uniti il 19 giugno 2007, ed in Inghilterra il 3 settembre dello stesso anno.\nVideo.\nIl video \u00e8 stato girato in un liceo, al cui interno Lil Mama balla e canta.\nNella scena iniziale si osserva Lil Mama parlare con sua madre, che le regala un rossetto. Come sottofondo musicale ci sono i piedi dei passanti che pestano la neve a ritmo.\nLil entra nella scuola, e da sola, in fondo al corridoio, inizia a cantare e a ballare con il ritmo delle porte degli armadietti che sbattono. Tutti gli studenti si girano verso di lei per guardarla. Con il rossetto trasforma tre maschi in tre femmine che la seguono insieme ad altre per ballare. Prima Lil Mama balla con femmine e poi con maschi.\nCon il rossetto riesce a mettere sul muro un cartellone per essere votata.\nRiesce a trasformare uno studente preso in giro da tutti in un bravo ballerino e quest'ultimo sconvolge tutti quanti.\nIn seguito appare un ragazzo che indossa la spilla di Lil Mama che canta.\nPoi, un'altra scena, in cucina con Lil Mama attaccata alla porta che canta e gli altri che con vassoi e posate battono il ritmo. Ad un certo punto si avvicina un tipo a Lil Mama e cerca di prenderle il rossetto ma lei se lo riprende.\nSuccessivamente tutti in palestra a ballare e cantare. Dopo aver visto Lil mama in Tv con due amici la musica smette e cantano tutti insieme con Lil Mama che a sua volta ha in braccio un bambino. La scena cambia completamente e rincomincia la musica con Lil Mama e tre suoi amici che discutono. Lil Mama dopo aver guardato l'orologio si fa interrogare. Presta alla professoressa il suo rossetto e poi ritornano tutti in palestra a cantare. Vicino c'\u00e8 una ragazzina che salta tra due corde tenute da altre ragazze che la guardano; la ragazzina che canta tiene il ritmo con i piedi. Poi il volume della musica si abbassa e Lil Mama ritorna in macchina con sua madre e le rid\u00e0 il rossetto."}
{"id": "1629498", "revid": "298229", "url": "https://it.wikipedia.org/wiki?curid=1629498", "title": "Olesja Krasnomovec", "text": ""}
{"id": "1629500", "revid": "767487", "url": "https://it.wikipedia.org/wiki?curid=1629500", "title": "Saint-Nicolas (Belgio)", "text": "Saint-Nicolas (in vallone \"Sint-Nicol\u00eaye\") \u00e8 un comune del Belgio facente parte della Comunit\u00e0 francofona del Belgio, situato nella Regione Vallonia, nella provincia di Liegi.\nLa cittadina deve il suo nome alla chiesa dedicata a San Nicola che fu qui costruita nel 1147, ma dopo l'annessione alla Francia del Principato di Liegi nel 1801 la chiesa cadde in disuso e fu adibita a granaio, per poi essere demolita nel 1906."}
{"id": "1629511", "revid": "767487", "url": "https://it.wikipedia.org/wiki?curid=1629511", "title": "Ground power unit", "text": "Il GPU, acronimo per \"Ground Power Unit\", \u00e8 un'attrezzatura usata negli aeroporti che produce energia elettrica atta a sostenere le necessit\u00e0 dell'aeromobile quali: energia alle strumentazioni, radar, ACARS, ed altre necessit\u00e0. Tale attrezzatura la si pu\u00f2 intendere come un gruppo elettrogeno, ovvero un motore a combustione interna (solitamente Diesel) che eroga generalmente due tipi di tensione: 28V DC o 115V AC, 400Hz, a seconda del tipo di aeromobile.\nIl GPU sostituisce a terra l'APU (\"Auxiliary Power Unit\") montato sull'aereo, che assolve allo stesso compito del GPU."}
{"id": "1629516", "revid": "599013", "url": "https://it.wikipedia.org/wiki?curid=1629516", "title": "Jarrett Stephens", "text": "Giocatore dal fisico massiccio (198\u00a0cm per ben 118 chilogrammi), Stephens pu\u00f2 giocare sia da ala piccola sia da ala grande, nonostante arrivi solo a sfiorare i due metri.\nLe sue attitudini offensive sono migliori rispetto a quelle difensive, pur possedendo una buona propensione a rimbalzo.\nCarriera.\nJarrett inizia a giocare all'et\u00e0 di cinque anni, seguendo le orme del fratello Dwayne.\nDopo il periodo scolastico riceve la chiamata universitaria da Penn State: qui esplode durante la stagione 1997-98, dove guida per percentuali al tiro la sua conference, con il 64,8%.\nDurante le finali del torneo NIT contro Minnesota subisce per\u00f2 un serio infortunio al ginocchio sinistro che gli compromette la possibilit\u00e0 di giocare la stagione successiva.\nDopo una lunga riabilitazione, torna a calcare il parquet nella stagione 1999-2000 mettendo a referto buone cifre (18,8 punti e 10,5 rimbalzi a partita). Durante quest'annata viene notato dalla dirigenza della Pallacanestro Cant\u00f9 (Serie A1), venendo cos\u00ec ingaggiato per la sua prima esperienza europea. Durante un'amichevole di precampionato, a 6 giorni dall'inizio della stagione, il suo ginocchio destro cede a causa dello sfilacciamento dei legamenti.\nPrima dell'inizio della stagione successiva, coach Franco Ciani (gi\u00e0 suo allenatore durante l'esperienza canturina) gli rinnova la fiducia, facendogli cos\u00ec firmare un contratto con il Basket Rimini Crabs (campionato di Legadue), dove mette a referto 13,4 punti a gara con 5,2 rimbalzi.\nNel novembre 2002 viene ingaggiato dai francesi del Bourg-en-Bresse, salvo poi terminare consensualmente il rapporto dopo poche partite. La sua carriera prosegue nel campionato tedesco con la maglia del TBB Trier, dove colleziona quasi 17 punti a gara.\nInizia nel 2004-2005 l'avventura portoghese: dopo una prima tappa al Benfica con 12,7 punti a match, viene girato a dicembre al CAB Madeira Funchal, dove le sue prestazioni registrano un sensibile miglioramento (imbuca 22,6 punti e 7,5 rimbalzi). L'annata successiva resta in Portogallo per vestire la maglia dell'Ovarense, con cui vince il campionato. Nel 2006-2007 \u00e8 invece di scena in Spagna, dove firma con il Ciudad de Huelva.\nStephens si accorda poi con i francesi del Digione, ma viene svincolato senza giocare neppure una partita di campionato per via di un infortunio al ginocchio rimediato a settembre in un'amichevole. Si accasa quindi con gli argentini del Boca Juniors, ma anche qui il contratto viene rescisso dopo un breve periodo, appena 3 partite. Dopo un'esperienza islandese, approda nel campionato uruguaiano tra le file del Malvin, salvo poi chiudere anche questa parentesi nel gennaio del 2009.\nNell'agosto 2009 si unisce ai cileni dell'Universidad de Concepci\u00f3n per giocare il torneo di \"clausura\"."}
{"id": "1629517", "revid": "1005847", "url": "https://it.wikipedia.org/wiki?curid=1629517", "title": "Portaria", "text": "Portaria \u00e8 una frazione del comune di Acquasparta (TR).\nBorgo di architettura medioevale posto a 470 ed a 6\u00a0km dal capoluogo. Si trova lungo l'antico diverticolo della via Flaminia, tra Carsulae e Spoleto.\nDalla sua posizione sulla costa dei monti Martani, domina con ampio panorama la valle del torrente Naia.\nOspita una delegazione comunale (unica tra tutte le frazioni del comune);\nSecondo i dati del censimento Istat 2001, gli abitanti sono 126, mentre il sito comunale parla di 425 residenti.\nStoria.\nAnticamente nota come \"Porcaria\" (i pascoli per i maiali erano evidentemente abbondanti), viene indicata in un documento del 1093, dove due monasteri della zona vengono donati all'abbazia di Montecassino, da parte di un discendente del conte Arnolfo.\nInfatti, si trattava di una delle principali localit\u00e0 delle Terre Arnolfe.\nNell'agosto 1499 Lucrezia Borgia, insieme al suo corteo, prima di prendere possesso del governatorato di Spoleto si ferm\u00f2 al castello di Porcaria e fu accolta da quattro commissari e duecento fanti spoletini.\nScorribande di truppe ternane e tuderti costrinsero gli abitanti a sottomettersi alla protezione di Spoleto: il capitano Bartolomeo d'Alviano vi stabil\u00ec un commissario e una guarnigione di fanti.\nNel 1540 venne scambiata, assieme con Acquasparta, con il castello di Alviano, che and\u00f2 a Pier Luigi Farnese: il nuovo signore, Giovan Giacomo Cesi, sfrutt\u00f2 cos\u00ec il matrimonio con Isabella d'Alviano. Nel 1550 fu comperata per 6.000 scudi dalla Camera Apostolica.\nDurante il ducato spoletino di Lucrezia Borgia, si dice che ella abitasse in una delle case che danno sulla odierna piazza Verdi.\nComune autonomo fino al novembre 1875 quando fu accorpato dal comune di Cesi che all'epoca faceva parte della provincia dell'Umbria; a seguito dell'aggregazione del comune di Cesi a quello di Terni, divenne nel 1927 frazione di quest'ultimo; fu quindi distaccato nel 1929 dal comune di Terni e aggregato all'attuale comune di Acquasparta."}
{"id": "1629519", "revid": "14420940", "url": "https://it.wikipedia.org/wiki?curid=1629519", "title": "Jarret Stephens", "text": ""}
{"id": "1629533", "revid": "712828", "url": "https://it.wikipedia.org/wiki?curid=1629533", "title": "Ciao (rivista)", "text": " \u00e8 una rivista giapponese di manga sh\u014djo pubblicata da Shogakukan per un pubblico di bambine e giovani ragazze. La prima uscita fu nel 1977; nel 2007 ha venduto circa 1 milione di copie, risultando la rivista sh\u014djo pi\u00f9 popolare.\nAssieme alla rivista sono venduti anche alcuni oggetti come cosmetici, orologi, matite, riguardanti le serie pubblicate e differenti ogni mese. I maggiori concorrenti di \"Ciao\" sono \"Ribon\" e \"Nakayoshi\"."}
{"id": "1629539", "revid": "162719", "url": "https://it.wikipedia.org/wiki?curid=1629539", "title": "Charles de Gaulle (R91)", "text": ""}
{"id": "1629546", "revid": "767487", "url": "https://it.wikipedia.org/wiki?curid=1629546", "title": "Fl\u00e9malle", "text": "Fl\u00e9malle (in vallone \"Fl\u00e9m\u00e5le\") \u00e8 un comune belga di 25.021 abitanti, situato nella provincia vallona di Liegi.\nDi notevole interesse sono il castello di Aigremont, costruito sulle alture della Mosa all'inizio del XVIII secolo in stile rinascimentale, il forte di Fl\u00e9malle, di forma trapezoidale costruito alla fine dell'Ottocento e teatro di scontri durante la prima guerra mondiale, il castello della Petite Fl\u00e9mal' costruito in parte nel XVII secolo e in parte nel XVIII, con un parco che comprende un giardino all'italiana, uno alla francese e uno all'inglese.\nLa citt\u00e0 \u00e8 gemellata con Piombino dal 1971."}
{"id": "1629562", "revid": "827882", "url": "https://it.wikipedia.org/wiki?curid=1629562", "title": "Chuchu", "text": "Chuchu \u00e8 una rivista giapponese di manga sh\u014djo pubblicata dalla Shogakukan per un pubblico di giovani ragazze adolescenti. La prima uscita fu nel 2005, in seguito alla separazione dalla rivista madre \"Ciao\"."}
{"id": "1629564", "revid": "188668", "url": "https://it.wikipedia.org/wiki?curid=1629564", "title": "Euroregione Alpi-Mediterraneo - Euror\u00e9gion Alpes-M\u00e9diterran\u00e9e", "text": ""}
{"id": "1629565", "revid": "120722984", "url": "https://it.wikipedia.org/wiki?curid=1629565", "title": "Massiccio del Taillefer", "text": "Il Massiccio del Taillefer \u00e8 un piccolo rilievo montuoso delle Alpi francesi, nelle Alpi del Delfinato, situato nel dipartimento dell'Is\u00e8re. Prende il nome dalla vetta pi\u00f9 elevata: il Taillefer.\nClassificazione.\nSecondo la SOIUSA il Massiccio del Taillefer \u00e8 una sottosezione alpina con la seguente classificazione:\nDelimitazione.\nConfina:\nRuotando in senso orario i limiti geografici sono: Col d'Ornon, torrente \"Malsanne\", torrente Bonne, fiume Drac, fiume Romanche, Col d'Ornon.\nSuddivisione.\nSecondo la SOIUSA il massiccio \u00e8 composto da un supergruppo, tre gruppi e quattro sottogruppi:"}
{"id": "1629569", "revid": "6923", "url": "https://it.wikipedia.org/wiki?curid=1629569", "title": "Mike Conley (atleta)", "text": "Biografia.\nMike Conley ha frequentato l'Universit\u00e0 dell'Arkansas per cui ha vinto 16 titoli NCAA nel lungo e nel triplo. Conley oggi detiene ancora il record nazionale indoor del triplo con 17,76 metri. Nel primo anno di college ha giocato anche a pallacanestro e sfruttando le sue doti atletiche ha vinto il Foot Locker Celebrity Slam Dunk Contest nel 1988, '89 e '92.\nVince la sua prima medaglia importante ai Mondiali di Helsinki nel 1983, dove giunge terzo nel lungo. Oltre alla medaglia d'oro olimpica \u00e8 stato anche campione mondiale, sempre nel triplo, nel 1993 a Stoccarda e ha stabilito la miglior prestazione mondiale stagionale per tre anni di fila, fra il 1992 ed il 1994.\nConley \u00e8 stato il direttore esecutivo di World Sport Chicago, un'organizzazione che si occupava della candidatura olimpica di Chicago per il 2016, mentre precedentemente era il direttore esecutivo del programma High Performance della USA Track &amp; Field.\nConley \u00e8 il padre del giocatore dei Memphis Grizzlies Mike Conley jr. e fratello maggiore dell'ex linebacker dei Pittsburgh Steelers Steve Conley. Conley \u00e8 registrato presso la NBA come agente e rappresenta suo figlio e i suoi compagni di squadra ad Ohio State Greg Oden e Daequan Cook."}
{"id": "1629577", "revid": "300067", "url": "https://it.wikipedia.org/wiki?curid=1629577", "title": "Mike Conley, Sr.", "text": ""}
{"id": "1629580", "revid": "1543377", "url": "https://it.wikipedia.org/wiki?curid=1629580", "title": "Secondo Magni", "text": "Professionista tra il 1932 ed il 1946, vinse il Giro del Veneto e una tappa al Giro d'Italia 1939. Il fratello minore Vittorio, fu anch'egli ciclista professionista.\nCarriera.\nCorse per la Legnano, la Wolsit-Binda e la Ricci. I principali successi furono il Giro del Veneto ed il Giro dell'Umbria nel 1938 ed una tappa al Giro d'Italia 1939, edizione in cui vest\u00ec anche la maglia rosa per una tappa."}
{"id": "1629584", "revid": "543714", "url": "https://it.wikipedia.org/wiki?curid=1629584", "title": "Arkansas Razorbacks", "text": ""}
{"id": "1629587", "revid": "167080", "url": "https://it.wikipedia.org/wiki?curid=1629587", "title": "Revanchisme", "text": ""}
{"id": "1629589", "revid": "712828", "url": "https://it.wikipedia.org/wiki?curid=1629589", "title": "Bessatsu Sh\u014djo Comic", "text": ", conosciuta anche col nome di , \u00e8 una rivista giapponese di manga sh\u014djo pubblicata dalla Shogakukan per un pubblico di giovani ragazze adolescenti, ma che con il passare delle pubblicazioni ha raggiunto anche il pubblico pi\u00f9 adulto.\n\u00c8 stata fondata nel 1970 e viene pubblicato ogni 13 del mese. Compete nelle vendite con la Betsuma, la Princess e la LaLa.\nArtisti di spicco di \"Betsucomi\" sono Kyosuke Motomi, Kanoko Sakurakoji, Yumi Tamura e Yuki Obata.\nMangaka e manga nella Betsucomi.\nIn ordine alfabetico per titolo romanizzato."}
{"id": "1629590", "revid": "201347", "url": "https://it.wikipedia.org/wiki?curid=1629590", "title": "Betsucomi", "text": ""}
{"id": "1629594", "revid": "287204", "url": "https://it.wikipedia.org/wiki?curid=1629594", "title": "De-icing", "text": "Il de-icing o deicing (pronuncia ) \u2013 in italiano sghiacciamento, rimozione neve e ghiaccio o sgombero neve e ghiaccio \u2013 \u00e8 il processo di rimozione di ghiaccio, neve, brina o pioggia mista a neve dalle ali, dai piani di coda, dalle antenne, eliche, prese di pressione, e dalla fusoliera di un velivolo.\nL'anti-icing \u2013 in italiano antighiaccio o prevenzione ghiaccio \u2013 \u00e8 il trattamento (generalmente eseguito subito dopo il \"de-icing\") volto a prevenire la formazione di ghiaccio o eliminare gli effetti delle precipitazioni nevose sul velivolo fino al momento del decollo. L'arco di tempo che va dalla fine del processo di \"anti-icing\" al riformarsi di ghiaccio o accumuli di neve sulle superfici trattate \u00e8 definito \"holdover time\".\nLe due procedure possono essere eseguite contemporaneamente in una sola applicazione (\"one-step\") o a breve distanza l'una dall'altra (\"two-step\").\nFluidi.\nI fluidi decongelanti sono suddivisi in quattro categorie a seconda delle loro propriet\u00e0: tipo I, tipo II, tipo III, tipo IV.\nIl tipo I \u00e8 un fluido newtoniano usato prevalentemente per sciogliere il ghiaccio accumulato, ma che, data la sua bassa viscosit\u00e0, \u00e8 poco adatto a fornire protezione dal riformarsi del ghiaccio. Viene usato quasi unicamente nel processo di \"de-icing\" con acqua calda, in soluzione pi\u00f9 o meno concentrata a seconda delle temperatura esterna.\nI fluidi di tipo II, III e IV sono non newtoniani (pseudo-plastici) ed hanno la caratteristica di scivolare via pi\u00f9 lentamente dalle superfici trattate, garantendo una maggiore efficacia della protezione antigelo.\nL'impatto sull'ambiente di questi fluidi non \u00e8 trascurabile. In alcuni aeroporti sono ancora in uso fluidi a base di glicole etilenico, tossico per ingestione. Anche il suo sostituto, il glicole propilenico, sebbene sia classificato come non tossico, ha un effetto negativo sulla vita acquatica. Apposite infrastrutture di contenimento permettono di riciclare parte dei fluidi spruzzati una volta separati da acqua, detriti e contaminanti vari.\n\"De-icing\".\nIl primo passaggio di una procedura in due fasi (\"two step\") pu\u00f2 essere eseguito con metodi meccanici (spazzole, raschietti); con l'applicazione di calore; con appositi fluidi che abbassano il punto di congelamento dell'acqua; con una combinazione di queste tecniche.\nIl procedimento pi\u00f9 usato nel \"de-icing\" \u00e8 quello che prevede acqua calda (ad una temperatura non inferiore ai 60\u00a0\u00b0C) o una miscela di acqua calda e fluido decongelante spruzzato ad alta pressione sul velivolo che scioglie le formazioni di ghiaccio e gli accumuli di neve presenti sull'aeromobile. Le percentuali di concentrazione fluido/acqua e il tipo di fluido usato dipendono dalla temperatura esterna.\nIl metodo termico, invece, prevede lo scioglimento del ghiaccio mediante getti di aria calda e/o stufe ad infrarossi che riscaldando le superfici metalliche permettendo un rapido distacco e caduta al suolo degli agenti contaminanti. Un portale ad infrarossi, come quello installato presso l'aeroporto internazionale John F. Kennedy nel 2008, pu\u00f2 ridurre fino al 90% la quantit\u00e0 di fluido antigelo utilizzato.\n\"Anti-icing\".\nL\"'anti-icing\" (secondo passaggio di una procedura in due fasi) deve essere eseguito prima che la miscela usata per il \"de-icing\" (prima fase) si congeli, per evitare il possibile riformarsi del ghiaccio. In questa fase si usano generalmente miscele a temperatura ambiente a varie concentrazioni di acqua e fluidi di tipo II, III o IV, a seconda della disponibilit\u00e0 presso l'aeroporto e della compatibilit\u00e0 con il velivolo da trattare, che vengono spruzzate sulle zone interessate, tipicamente ali, piani di coda e fusoliera. La protezione assicurata da questo trattamento \u00e8 da intendersi fino a quando il velivolo inizia la corsa di decollo, in quanto in volo il velivolo ha i propri impianti di sghiacciamento che assicurano la necessaria protezione.\nIl periodo di tempo in cui il fluido antigelo \u00e8 efficace contro la riformazione di ghiaccio sulle superfici del velivolo (\"holdover time\") \u00e8 suggerito in apposite tabelle pubblicate, ad esempio, dalla Federal Aviation Administration (FAA). I valori riportati definiscono per ogni concentrazione di fluido/acqua, temperatura esterna e tipo di precipitazione presente l'intervallo di tempo (nel formato ore:minuti) in cui il trattamento applicato \u00e8 efficace. Si va da pochi minuti nel caso di bassa temperatura esterna e precipitazioni di pioggia sopraffusa, a pi\u00f9 di un'ora in caso di condizioni meteorologiche favorevoli alla formazione di brina con temperature prossime a 0\u00a0\u00b0C.\nIn queste tabelle le percentuali di fluido/acqua considerate sono fisse: 100/0 \u2013 75/25 \u2013 50/50. Il primo valore esprime la percentuale in volume di fluido nella miscela mentre il secondo la percentuale in volume dell'acqua.\nProblemi del trattamento in un unico passaggio.\nIn una applicazione in un'unica fase, lo sghiacciamento e la successiva protezione vengono assicurati con un unico passaggio di un'opportuna miscela (tipicamente riscaldata) di acqua e fluido di tipo II, III o IV, riducendo la quantit\u00e0 di liquido utilizzato ed il tempo necessario rispetto alla procedura in due parti.\nL'applicazione ripetuta di questo tipo di trattamento, per\u00f2, ha lo svantaggio di creare dei residui che tendono ad accumularsi nelle zone aerodinamicamente calme del velivolo. Anche a distanza di giorni o mesi, quando l'aeromobile passa attraverso una zona umida (nube o pioggia), i residui si reidratano assumendo una consistenza gelatinosa. In quota, a temperature molto inferiori agli 0\u00a0\u00b0C, questi residui possono ghiacciare ed eventualmente bloccare cavi di comando o altri componenti critici per il controllo del velivolo con conseguenze catastrofiche. EASA ed FAA hanno pi\u00f9 volte richiamato l'attenzione degli Operatori aerei su questa problematica, richiedendo controlli periodici aggiuntivi per scongiurare la presenza di questi residui.\nI residui di fluido non newtoniano vengono normalmente eliminati durante il \"de-icing\" eseguito con acqua calda o con una miscela di acqua e fluido tipo I in un processo in due passaggi. Questo primo passaggio \u00e8 anche efficace per rimuovere eventuali residui di liquidi anticongelanti usati per le piste e le vie di rullaggio degli aeroporti (tipicamente acetati di metalli alcalini) e che vengono sollevati dalle ruote del velivolo e spruzzati sull'aeromobile. Questi residui, mescolandosi con fluidi anticongelanti non newtoniani, ne riducono notevolmente l'efficacia (\"holdover time\"). Anche per questo motivo l'esecuzione ripetuta di procedure \"one-step\" di \"de-icing\"/\"anti-icing\" con fluidi di tipo II, III o IV \u00e8 fortemente sconsigliata."}
{"id": "1629597", "revid": "125215642", "url": "https://it.wikipedia.org/wiki?curid=1629597", "title": "Quota periscopio", "text": "Quota Periscopio \u00e8 un romanzo di Tom Clancy decisamente atipico, in quanto basato su un videogioco creato dallo stesso Clancy ambientato su un sottomarino nucleare d'attacco della classe Los Angeles migliorata (688I).\nTrama.\nLa Cina, che ha appena vissuto un cambiamento della propria classe dirigente, per appropriarsi di cospicue risorse naturali occupa militarmente le isole Spratly, situate nel mar cinese meridionale e contese tra Cina, Filippine, Malaysia e Viet Nam, sequestrando inoltre una nave americana che eseguiva delle prospezioni petrolifere nell'area.\nGli Stati Uniti reagiscono inviando lo USS \"Cheyenne\" nell'area, con l'obiettivo di contrastare il gruppo navale cinese che opera nell'area, in attesa dei rinforzi costituiti dal gruppo da battaglia della portaerei \"Independence\". Durante il viaggio da San Diego a Honolulu, questo viene attaccato da un sottomarino nucleare cinese della classe Han, e reagisce affondandolo; dopo l'arrivo contribuisce ad affondare un altro \"Han\" nei pressi di Honolulu.\nDopo un attacco a varie unit\u00e0 leggere, il \"Cheyenne\" estende il proprio raggio di azione fino a colpire con missili Tomahawk una base posta su una piattaforma petrolifera."}
{"id": "1629598", "revid": "767487", "url": "https://it.wikipedia.org/wiki?curid=1629598", "title": "Fl\u00e9ron", "text": "Fl\u00e9ron \u00e8 un comune belga di 16.139 abitanti, situato nella provincia vallona di Liegi.\nIl comune comprende le sezioni di Fl\u00e9ron, Magn\u00e9e, Retinne e Roms\u00e9e.\nSecondo una leggenda, Fl\u00e9ron fu fondata nel 50 a.C. da un giovane schiavo che per la sua bellezza veniva chiamato Flos (\"fiore\") e che era divenuto un ricco orticoltore; dall'iniziale Fleuron il nome sarebbe divenuto col tempo Fl\u00e9ron.\nDi notevole interesse sono la chiesa di Saint-Denis con il suo organo, la chiesa di Sainte-Julienne e alcuni antichi edifici situati sulla rue Heid-des-Ch\u00eanes."}
{"id": "1629599", "revid": "57342", "url": "https://it.wikipedia.org/wiki?curid=1629599", "title": "Pietro Chiappini", "text": "Professionista tra il 1936 ed il 1946, vinse una Tre Valli Varesine e due Milano-Torino.\nCarriera.\nCorse per la S.S. Mater, Il Littorale, la Lygie, l'Olympia, la Legnano e la Viscontea, distinguendosi come passista veloce. I principali successi furono la Tre Valli Varesine nel 1935, una tappa al Giro d'Italia 1939 e la Milano-Torino nel 1941 e nel 1942.\nDopo il ritiro apr\u00ec un negozio di biciclette a Roma."}
{"id": "1629601", "revid": "4106", "url": "https://it.wikipedia.org/wiki?curid=1629601", "title": "Piero Chiappini", "text": ""}
{"id": "1629615", "revid": "1745361", "url": "https://it.wikipedia.org/wiki?curid=1629615", "title": "Cravatta a farfalla", "text": "La cravatta a farfalla (anche detto farfallino, cravattino, farfalla, oppure \"papillon,\" derivato, per contrazione, dalle espressioni francesi \"n\u0153ud papillon\" o \"cravate papillon\") \u00e8 un indumento maschile alternativo alla pi\u00f9 diffusa cravatta.\nLa cravatta a farfalla pu\u00f2 essere realizzata in diversi materiali, in seta, cotone, lana o altro, e con differenti pattern geometrici o a fantasia, esattamente come la cravatta. La cravatta nera dello smoking \u00e8 solitamente in raso o seta lisci, dello stesso materiale della eventuale fusciacca. La cravatta bianca del frac \u00e8 per lo pi\u00f9 in pelle d'uovo o piqu\u00e9, pi\u00f9 raramente in seta.\nL'oggetto \u00e8 anche noto con i seguenti nomi:\nLa cravatta a farfalla consiste in un fiocco, simmetrico e di dimensioni contenute, che chiude, analogamente alla cravatta, il colletto della camicia. L'indumento pu\u00f2 essere sostanzialmente di due tipi:\nOrigine e storia.\nLa cravatta a farfalla sembra prendere origine dai mercenari croati durante la guerra dei trent'anni del XVII secolo: i croati usavano un fiocco per legare la camicia che, evidentemente, non aveva bottone. Questo metodo fu successivamente adottato dapprima dalla moda maschile in Francia e successivamente in altri paesi europei. La parola deriva dal francese \"cravate\", forse a derivazione traslitterata del termine \"hrvat\", che vuol dire appunto \"croato\".\nIn Italia, fu un simbolo attribuito ai futuristi, ai comunisti, agli anarchici e ai rivoluzionari in genere.\nUso.\nLa cravatta a farfalla \u00e8 associata principalmente all'abbigliamento maschile da sera, essendo una componente indispensabile nella tenuta a smoking o frac.\nAltro uso tipico \u00e8 quello associato alle divise da arbitro di pugilato, da cameriere ai tavoli di bar, ristoranti e ricevimenti, talora anche da giorno, e all' uniforme da gala di alcune forze armate. \nLa cravatta a farfalla risulta oggi pi\u00f9 rara nell'uso quotidiano assieme al completo quale alternativa alla cravatta lunga e ha assunto per molti un sapore \"d\u00e9mod\u00e9\" o volutamente originale. Nell'immaginario collettivo, oltre a questi riferimenti, la farfalla era associata all'abbigliamento tipico di particolari professioni, quali l'architetto, l'artista o il professore universitario, ma ci\u00f2 ha perso ormai quasi del tutto un riscontro effettivo.\nIn Sicilia e Calabria viene chiamata \"du mazzi\" (due mazze)."}
{"id": "1629622", "revid": "599013", "url": "https://it.wikipedia.org/wiki?curid=1629622", "title": "Kelly Holmes", "text": "Biografia.\nL'infanzia e la carriera nell'esercito.\nKelly Holmes \u00e8 nata a Pembury, nel Kent), da Derrick Holmes, un meccanico giamaicano, e Pam Norman. Due anni dopo sua madre sposa Micheal Norris, colui che la Holmes riconoscer\u00e0 sempre come padre, e con cui avr\u00e0 altri quattro figli prima del divorzio.\nKelly cresce a Hildenborough e all'et\u00e0 di 12 anni comincia a frequentare la \"Hugh Christie Comprehensive School\", dove comincia a praticare atletica nella squadra della scuola, il \"Tonbridge Athletics Club\". Qui, allenata da David Arnold, vince, al suo secondo tentativo, i 1500 metri piani. Il suo idolo ed ispiratore \u00e8 Sebastian Coe, a causa soprattutto della vittoria alle Olimpiadi di Los Angeles 1984, dove difende con successo la corona dei 1500 metri.\nA 16 anni lascia la scuola e si arruola nell'esercito. Inizialmente viene adibita ad autista di camion nel \"Women's Royal Army Corps\", ma quando il corpo viene sciolto viene dirottata all\"'Adjutant General's Corps\" in qualit\u00e0 di preparatore atletico, raggiungendo il grado di sergente.\nDiventa anche campionessa di judo dell'esercito britannico e nelle gare di atletica gareggia con i maschi, per non ridicolizzare le altre ragazze. Nel 1992, dopo aver seguito nelle batterie Lisa York, con cui lei stessa aveva gareggiato e vinto, alle Olimpiadi di Barcellona, decide di tornare all'atletica. Per qualche anno porta avanti entrambe le carriere, fino a quando, nel 1997, nuovi fondi le permettono di potersi dedicare completamente a quella sportiva.\nI Giochi olimpici di Atene 2004.\nNel 2003, durante la preparazione ai Giochi olimpici 2004, la Holmes subisce numerosi infortuni alle gambe che la fanno cadere in depressione fino ad inferirsi ferite e a considerare, pi\u00f9 di una volta, l'ipotesi di suicidarsi, ma viene aiutata da un dottore che le diagnostica la depressione. Per curarsi decide di assumere tavolette di serotonina, dato che gli antidepressivi avrebbero potuto danneggiare le sue prestazioni.\nLa britannica si presenta ai Giochi di Atene senza nessun infortunio per la prima volta nella sua carriera e, contro le aspettative della vigilia, decide di gareggiare sia negli 800 che nei 1500 metri piani. Insieme alla tre volte campionessa mondiale Maria Mutola ed alla campionessa europea in carica Jolanda \u010ceplak \u00e8 una delle favorite della gara degli 800 metri. In finale la Holmes corre bene, non rispondendo a una partenza veloce e raggiungendo la prima posizione davanti alla Mutola nel finale, che terr\u00e0 fino alla fine relegando Hasna Benhassi, la \u010ceplak e la Mutola rispettivamente al secondo, terzo e quarto posto. La velocista diventa la settima atleta britannica ad aggiudicarsi l'oro olimpico, la seconda dai tempi di Ann Packer, vincitrice sempre negli 800 metri nel 1964.\nNella finale dei 1500 metri la Holmes ripresenta la solita tattica vincente, rimanendo nelle retrovie per guadagnare le posizioni di testa nel finale e battere la campionessa mondiale in carica Tat'jana Toma\u0161ova, stabilendo il nuovo primato nazionale fermando il cronometro a 3 minuti 57 secondi e 90 centesimi. Diventa cos\u00ec la terza atleta della storia a centrare l'accoppiata 800 e 1500 m piani dopo Tat'jana Kazankina a Montr\u00e9al 1976 e Svetlana Masterkova ad Atlanta 1996 nonch\u00e9 la prima atleta britannica a vincere due titoli olimpici nell'atletica e in termini assoluti la seconda dopo Albert Hill alle Olimpiadi del 1920.\nGrazie a questi successi viene eletta portabandiera alla cerimonia di chiusura del 29 agosto. Al suo ritorno a casa vengono organizzate parate in suo onore a Hildenborough e Tonbridge a cui partecipano circa 40.000 persone, pi\u00f9 del doppio dei presenti alla parata di Londra in onore a tutti i medagliati olimpici. Vince inoltre il premio come \"sportivo del 2004\" della BBC."}
{"id": "1629627", "revid": "767487", "url": "https://it.wikipedia.org/wiki?curid=1629627", "title": "Crazy Nights Tour", "text": "Crazy Nights Tour \u00e8 stato un tour del gruppo hard rock Kiss intrapreso per promuovere l'omonimo album, pubblicato il 18 settembre del 1987. Il tour \u00e8 iniziato il 13 novembre del 1987 e si \u00e8 concluso il 4 ottobre del 1988 dopo che i Kiss hanno partecipato al festival Monsters of Rock."}
{"id": "1629629", "revid": "36426", "url": "https://it.wikipedia.org/wiki?curid=1629629", "title": "Andrea Mazza", "text": "Biografia.\nFin da giovane manifesta amore e preferenze per il rock, amando particolarmente i Pink Floyd, Alan Parsons Project, Jean-Michel Jarre, Klaus Schulze, ma questa tendenza sar\u00e0 bilanciata nel periodo in cui, cominciando a frequentare le prime discoteche degli anni novanta, comincer\u00e0 ad amare la musica techno, la quale in quel periodo stava subendo una mutazione sonora.\nLavora, in seguito, presso Radio Aelle conducendo un programma di un'ora in fascia giornaliera, nel quale stila e trasmette la classifica musicale dei brani dance/trance/techno (DancePollution chart).\nGrazie e queste esperienze che lo rendono particolarmente noto in regione, approda a Italia Radio nel 99 che dopo alcuni anni verr\u00e0 destituita per dare spazio ad una nuova emittente denominata m2o, in questa radio Andrea Mazza former\u00e0 con Luca Martinelli il duo Mazza &amp; Martinelli o M&amp;M.\nParallelamente agli impegni radiofonici, Andrea Mazza intrattiene il lavoro di produzione discografica cominciando a firmare assieme a Luca Martinelli alcuni brani.\nForte dei inizia l'avventura con programmi del calibro di \"Trance Evolution\" e \"Zero Db\" che gli consentiranno di . La prima radio nel settore Trance ovvero ETN.fm (emittente web canadese) firma una esclusiva mondiale per avere sul server e distribuire in tutto il mondo trance evolution con ascolti molto alti e consensi da tutte le parti del mondo.\nNel 2007 \"Trance Evolution\", in onda su m2o prima la domenica notte (dalle 0:00 alle 4:00) e successivamente la domenica sera dalle 20:00 alle 23:00, dalla stagione 2010-2011 il programma viene trasmesso dalle 23:00 alle 0:00 in un orario meno \"commerciale\", attinente al genere. \"Zero DB\" invece passa alla domenica notte all'una.\nNel 2008 il duo Mazza &amp; Martinelli si divide definitivamente, quando Luca Martinelli sceglie strade decisamente pi\u00f9 commerciali mentre Andrea Mazza rimane fedele al genere, riprende la sua carriera da dj e producer solista, sia nel campo Trance (Andrea Mazza), sia nel settore Hardstyle (alias \"Brainstorm\").\nPer oltre 15 anni, \"Trance Evolution\" (e in passato \"Zero Db\") \u00e8 stato l'unico programma radiofonico italiano del mondo trance a copertura nazionale, e ad avere in Italia una sezione (forum e Facebook) sempre molto attiva con numerosi ragazzi e in continuo aggiornamento, questo grazie anche alla collaborazione di tre suoi collaboratori e amici dj gi\u00e0 conosciuti in Italia nei settori quali Hardboy (Hardstyle) e T.F.F. (Progressive Trance).\nTerminata la sua messa in onda su Radio m2o, a seguito dell'arrivo di Albertino nelle vesti di direttore artistico, Andrea Mazza trasferisce lo show sul proprio canale YouTube, arricchendolo ulteriormente con lo show mensile \"Progressive Zone\" a cura di T.F.F. e confermando tutti gli appuntamenti settimanali con lo show, la chart e il guestmix settimanale a cura di Colonial One."}
{"id": "1629639", "revid": "1005847", "url": "https://it.wikipedia.org/wiki?curid=1629639", "title": "Elezioni regionali in Friuli-Venezia Giulia del 2008", "text": "Le elezioni regionali in Friuli Venezia Giulia del 2008 si sono tenute il 13 e 14 aprile 2008. Sono state le decime nella storia della regione, e le seconde con l'elezione diretta del Presidente della Giunta regionale.\n\u00c8 stato eletto alla presidenza Renzo Tondo, sostenuto dal centro-destra, che ha sconfitto il presidente uscente Riccardo Illy, sostenuto da Intesa Democratica, precedendolo per circa 58.000 preferenze. Tondo era gi\u00e0 stato presidente della regione tra il 2001 e il 2003.\nTra le liste il partito che ha ottenuto il maggior numero di voti \u00e8 stato il Popolo della Libert\u00e0, col 33,02%; il PDL ha preceduto il Partito Democratico, al 29,93% e la Lega Nord al 12,93%. Tra i gruppi di liste il Centrodestra ha ottenuto il 53,60% contro il 46,40% di Intesa Democratica.\nGli elettori chiamati al voto sono stati 1.092.901, suddivisi in 1.378 sezioni. Si sono recati al voto 790.492 cittadini, pari al 72,33% degli aventi diritto.\nLe elezioni per il rinnovo del Consiglio Regionale sono avvenute contestualmente alle elezioni politiche, come gi\u00e0 avvenuto nel 1983. Per garantire questo accoppiamento, il presidente uscente, Riccardo Illy, aveva deciso di dimettersi prima della fine del suo mandato. Le elezioni regionali sono state inoltre accorpate con quelle per i rinnovi dei consigli di otto comuni (tra cui Udine), e quello della provincia di Udine.\nSistema elettorale.\nRiforma del 2007.\nQueste sono state le prime elezioni regionali del Friuli-Venezia Giulia a svolgersi in base al nuovo sistema elettorale introdotto dalla Legge regionale del 1\u00ba marzo 2007 nr. 17, attuativa della riforma dello statuto regionale del 2001: infatti, mentre per le prime otto legislature il Consiglio \u00e8 stato eletto con un sistema proporzionale in base ai principi dello statuto originario del 1963, quelle della IX legislatura, che si sono svolte nel giugno 2003, vennero effettuate in base ai nuovi principi statutari, introdotti dalla riforma del 2001, ma applicando la normativa transitoria stabilita dalla stessa riforma, non essendo allora ancora entrata in vigore la legge regionale attuativa di tali nuovi principi.\nNatura del sistema elettorale.\nIl nuovo sistema elettorale regionale si differenzia da quello transitorio in quanto non divide i seggi tra una quota proporzionale e una maggioritaria e non prevede pi\u00f9 le liste regionali.\nCiascun candidato alla carica di presidente \u00e8 collegato con un gruppo di liste. Il gruppo deve essere presente in almeno tre circoscrizioni elettorali. Pi\u00f9 gruppi di liste possono collegarsi al medesimo candidato alla carica di presidente. Viene prevista una \"riserva di genere\": ogni lista circoscrizionale non pu\u00f2 comprendere pi\u00f9 del 60 per cento di candidati dello stesso genere.\nViene posto il limite dei due mandati consecutivi per il presidente e quello dei tre mandati per i consiglieri.\nLe norme sul procedimento elettorale vengono stabilite dalla Legge Regionale 28/2007.\nSecondo la legge elettorale viene eletto Presidente il candidato che ha ottenuto il maggior numero di voti validi.\nIn merito all'attribuzione dei seggi alle singole liste, vengono ammesse alla ripartizione qualora si trovano nelle seguenti tre condizioni:\nL'Ufficio centrale regionale deve verificare se la distribuzione proporzionale dei seggi soddisfa le seguenti due condizioni:\nNel caso in cui risulti che il gruppo di liste o la coalizione di gruppi di liste collegate candidato eletto Presidente ha ottenuto un numero di seggi inferiore al 60% o al 55%, scatta il \u201cpremio di maggioranza\u201d che comporta l'attribuzione ai gruppi di liste di maggioranza della prescritta percentuale di seggi e l'attribuzione dei restanti seggi agli altri gruppi di liste.\nNel caso in cui dalla verifica risulti che il gruppo o i gruppi di liste non collegati al candidato eletto Presidente hanno ottenuto un numero di seggi inferiore al 40%, scatta la \u201cgaranzia per le minoranze\u201d, che comporta l'attribuzione ai gruppi di liste di minoranza del 40% dei seggi e l'attribuzione dei restanti seggi agli altri gruppi di liste.\nSeggio alla minoranza slovena.\nNel caso in cui un gruppo di liste espressione della minoranza slovena non abbia ottenuto almeno un seggio per effetto delle operazioni di attribuzione dei seggi, le operazioni devono essere ripetute, a condizione che il gruppo di liste:\nNel ripetere le operazioni di attribuzione dei seggi, l'Ufficio centrale regionale somma le cifre elettorali del gruppo di liste espressivo della minoranza slovena e del gruppo di liste con lo stesso collegato, considerando i due gruppi come un unico gruppo.\nUno dei seggi cos\u00ec ottenuti dall'insieme costituito dai due gruppi \u00e8 attribuito al gruppo espressivo della minoranza slovena.\nRipartizione in circoscrizioni.\nIl territorio regionale \u00e8 diviso in 5 circoscrizioni: Trieste, Gorizia, Pordenone (con territori che corrispondono a quello delle relative provincie), Udine e Tolmezzo.\nIl numero totale dei seggi consiliari \u00e8 stabilito in base all'art. 13, secondo comma, dello statuto, che determina tale numero in ragione di uno ogni 20.000 abitanti o frazioni superiori a 10.000 abitanti, secondo i dati ufficiali dell'ultimo censimento. In questo caso il numero di consiglieri da eleggere \u00e8 stato fissato in 57.\nA tale numero di seggi consiliari sono detratti i due seggi riservati al Presidente, e al primo dei candidati alla Presidenza, non eletto.\nModalit\u00e0 di voto.\nLa legge prevede tre possibili modalit\u00e0 di espressione del voto:\nLe operazioni di votazione si svolgono la domenica dalle 08:00 alle 22:00 e il luned\u00ec dalle 07:00 alle 15:00.\nPrincipali avvenimenti.\nScelta della data.\nIl 12 febbraio 2008 il Presidente della Regione, Riccardo Illy, ha comunicato le proprie dimissioni: tali dimissioni determinano di diritto lo scioglimento anticipato del Consiglio regionale, a decorrere dalla data della loro comunicazione al Consiglio.\nLo scioglimento anticipato ha determinato inoltre l'obbligo per il Presidente di indire le nuove elezioni. Lo statuto regionale prevede che il decreto di indizione debba essere pubblicato non oltre il 45\u00ba giorno antecedente alla data stabilita per le elezioni.\nLo stesso giorno in cui \u00e8 cessata la legislatura, la Giunta regionale, con deliberazione n. 419, ha fissato la data delle elezioni del nuovo Consiglio e del Presidente della Regione, per domenica 13 aprile e luned\u00ec 14 aprile 2008, in contemporanea con le elezioni politiche.\nComposizione degli schieramenti e delle candidature.\nIntesa democratica.\nLa coalizione di centrosinistra, denominata \"Intesa Democratica\", era composta non solo della coppia Partito Democratico e dell'Italia dei Valori (che sostenevano assieme anche Walter Veltroni nelle contemporanee elezioni politiche), ma si \u00e8 allargata anche a La Sinistra l'Arcobaleno, che invece alle politiche sosteneva Fausto Bertinotti. Accanto a tali partiti erano presenti anche due movimenti di estrazione locale: la Slovenska Skupnost, partito di espressione della minoranza slovena, e la lista dei Cittadini per il Presidente.\nIl candidato della coalizione \u00e8 stato il presidente uscente, Riccardo Illy. Illy ha sciolto il nodo della sua ricandidatura nel febbraio 2008.\nCoalizione di centrodestra.\nLa coalizione di centrodestra ha raggruppato non solo Il Popolo della Libert\u00e0 e la Lega Nord, alleati anche per le politiche, ma anche l'Unione di Centro, che alle politiche ha corso autonoma. A questi tre partiti si \u00e8 aggregato il Partito Pensionati, che nelle regionali del 2003 aveva sostenuto la candidatura di Riccardo Illy.\nIl candidato della coalizione \u00e8 stato Renzo Tondo, gi\u00e0 presidente della regione tra il 2001 e il 2003. Inizialmente la Lega Nord non avevo per\u00f2 escluso la possibilit\u00e0 di correre con un proprio candidato, o anche di sostenere Illy.\nLa legge elettorale non prevede alcuna forma di elezioni primarie, lasciando quindi ai partiti la libert\u00e0 di procedere o meno a tale forma di selezione delle candidature presidenziali.\nI candidati alla presidenza.\nCandidature ammesse.\nI candidati alla presidenza del Friuli Venezia Giulia sono stati:\nCandidature escluse.\nLa commissione elettorale ha rigettato le candidature di Gioacchino Basile e di Valeria Grillo. Il primo era stato proposto dagli \"Amici di Beppe Grillo\", mentre la seconda da \"Autonomia per la nostra terra\". Entrambi avevano depositato un numero di firme considerato insufficiente.\nAnche due liste sono stati escluse dalla competizione elettorale, il Nuovo PSI e La Destra-Fiamma Tricolore, che avrebbero supportato Renzo Tondo.\nLa Destra-Fiamma Tricolore \u00e8 stata esclusa per non aver depositato il numero di firme previsto, mentre il nuovo PSI non \u00e8 stato ammesso per non aver raccolto abbastanza firme per la circoscrizioni di Tolmezzo e Gorizia, e per la presentazione in quella di Pordenone di una candidata troppo giovane, l'esclusione della quale ha determinato il mancato rispetto delle quote rosa imposte per legge.\nCandidature ipotizzate.\nInizialmente La Destra-Fiamma Tricolore aveva ipotizzato la candidatura di Sergio Cosma, che successivamente ha deciso di correre solo per le contestuali elezioni politiche.\nNumeri e costi delle elezioni.\nAffluenza.\nGli elettori chiamati al voto sono 1.092.901, suddivisi in 1.378 sezioni (276 per la circoscrizione di Trieste, 155 per quella di Gorizia, 497 a Udine, 126 per Tolmezzo e 324 in quella di Pordenone). Si sono recati al voto 790.277 elettori, con un'affluenza del 72,33%, contro il 64,24% delle regionali del 2003.\nIl comune, nel quale l'affluenza \u00e8 stata pi\u00f9 elevata, \u00e8 stato San Pier d'Isonzo, in provincia di Gorizia, col 83,83%, mentre il comune con l'affluenza pi\u00f9 ridotta \u00e8 stato Tramonti di Sopra, in provincia di Pordenone col 41,18%. Tra i capoluoghi di provincia quello che ha registrato l'affluenza pi\u00f9 alta \u00e8 stato Udine, ove si votava anche per il rinnovo del consiglio comunale, col 77,54%, mentre quello con la pi\u00f9 bassa partecipazione al voto \u00e8 stato Trieste col 69,29%.\nSchede bianche e nulle.\nLe schede bianche sono state 11.245 (pari al 1,42% dei voti espressi), le schede nulle sono state 18.313 (pari al 2,32%), mentre i voti contestati o non assegnati sono 225.\nTabella riepilogativa.\nI dati sull'affluenza sono qui riepilogati:\nAnalisi del voto.\nRapporto tra voto di lista e voto al presidente.\nRenzo Tondo ha prevalso su Riccardo Illy per 58.366 voti, ovvero una differenza dello 7,68%. A livello di liste il centrodestra, che sosteneva Tondo, ha ottenuto 40.800 voti in pi\u00f9 della coalizione che ha sostenuto il presidente uscente (differenza del 7,2%).\nTrend di voto.\nIl candidato di centrosinistra Illy ha ottenuto, rispetto alle elezioni regionali del 2003, 5.832 preferenze in meno, passando dal 53,17% al 46,16%, con un calo del 7,01%. Renzo Tondo, invece, rispetto al candidato del centrodestra del 2003, Alessandra Guerra, ha ottenuto 119.059 voti in pi\u00f9: in termini percentuali dal 43,26% al 53,84%, ovvero un aumento del 10,58%.\nIn termini di coalizioni di liste il centrodestra \u00e8 aumentato del 6,7%, mentre il centrosinistra ha subito una riduzione dei consensi del 3,86%.\nA livello di singole liste va considerato che in queste elezioni si sono presentati per la prima volta il Partito Democratico, Il Popolo della Libert\u00e0 e La Sinistra l'Arcobaleno. Il primo, confrontando il suo risultato con quello ottenuto da Democratici di Sinistra e La Margherita, \u00e8 calato del 1,51%, mentre il PDL, nel confronto con Forza Italia e Alleanza Nazionale, ha subito un decremento dello 0,23%; la Sinistra, confrontata coi risultati di Rifondazione Comunista, Partito dei Comunisti Italiani e Verdi, ha subito un calo del 2,26%. La Lega Nord ha visto un aumento del 3,6%, l'Italia dei valori uno del 2,99%, mentre hanno visto calare i consensi i Cittadini per il Presidente del 2,43%.\nAnalisi territoriale.\nRiccardo Illy \u00e8 risultato il pi\u00f9 votato nelle circoscrizioni di Trieste (con un vantaggio di circa 1.600 voti) e di Gorizia, con un margine di oltre 5.000 preferenze. Tondo \u00e8 prevalso nelle circoscrizioni di Udine (con oltre 30.000 voti di vantaggio), di Tolmezzo (con un margine di oltre 2.000 voti) e di Pordenone (con un vantaggio di oltre 32.000 preferenze).\nA livello comunale Illy ha vinto nella quasi totalit\u00e0 dei comuni della provincia di Gorizia (eccezion fatta per il capoluogo, Grado e altri 5 comuni), in quella di Trieste (escluso il capoluogo), nella Bassa friulana orientale, a Udine, in Carnia e in Canal del Ferro. Tondo \u00e8 prevalso nella quasi completezza dei comuni della provincia di Pordenone (esclusa la fascia prealpina), nella Bassa occidentale, nel medio Friuli, nelle valli del Natisone e nella Val Canale.\nEsito delle elezioni.\nIl 19 aprile 2008 Renzo Tondo \u00e8 stato proclamanto nuovo Presidente del Friuli-Venezia Giulia. Il 30 aprile Tondo ha presentato la sua giunta, composta da 10 assessori.\nL'esponente della Lega Nord, Edouard Ballaman, \u00e8 eletto il 6 maggio Presidente del Consiglio Regionale. Il 28 settembre 2010, al posto del dimissionario Ballaman, l'Assemblea ha eletto nuovo Presidente Maurizio Franz.\nTabella riepilogativa.\nPartiti:\nComposizione di Governo:"}
{"id": "1629641", "revid": "5376", "url": "https://it.wikipedia.org/wiki?curid=1629641", "title": "Pattuglia scout", "text": ""}
{"id": "1629643", "revid": "56620", "url": "https://it.wikipedia.org/wiki?curid=1629643", "title": "Bavai", "text": ""}
{"id": "1629656", "revid": "1972453", "url": "https://it.wikipedia.org/wiki?curid=1629656", "title": "Museo dell'artigianato tessile, della seta, del costume e della moda calabrese", "text": "Il Museo dell'artigianato tessile, della seta, del costume e della moda calabrese, pi\u00f9 semplicemente noto come \"Museo della seta\", \u00e8 uno dei musei della citt\u00e0 di Reggio di Calabria. Si trova in via provinciale ad Ort\u00ec Superiore ed offre al visitatore la possibilit\u00e0 di conoscere ed approfondire il panorama storico dell'arte tessile della seta e del costume calabrese.\nIdeato e fondato dalla Sig.ra Rosa Furfari \u00e8 nato formalmente nel 1997 dopo oltre 20 anni di ricerche sul territorio e numerose esposizioni di carattere didattico-culturale. L'apertura su sede fissa \u00e8 stata anticipata, infatti, da mostre itineranti sul territorio regionale.Molti sono stati gli incontri tematici, i workshops e le iniziative con scolaresche, ricercatori o semplici turisti incuriositi dalla storia della seta in calabria ma anche da quella dell'artigianato tessile (ancora pi\u00f9 antica di quella stessa della seta). Le tecniche storiche di allevamento del baco da seta sono ancora accuratamente usate per produrre il pregiato filato e giungere alla realizzazione del prodotto finito secondo le metodologie tradizionali di colorazione prima e tessitura dopo. Il piccolo \"Museo della Seta\" custodisce le testimonianze pi\u00f9 significative della tradizione tessile calabrese (in generale) e della seta in particolar modo;dalla materia prima fino al prodotto finito. La seta ed il suo radicamento storico in terra calabra, nell'arco di un millennio, sono elementi centrali della struttura museale che vuole, in piccolo, costituire un momento di riflessione e promozione di quell'enorme patrimonio culturale (oltre che socio-economico) che ha condizionato in modo determinante la vita di un'intera comunit\u00e0 nel corso dei secoli. Si possono visionare strumenti di lavorazione tradizionali, macchinari semi-industriali, fibre tessili naturali, filati, abiti ed accessori di moda da met\u00e0 '800 fino ai nostri giorni.\nIl piccolo Museo privato, trasferitosi dopo quasi 20 anni nella frazione di Ort\u00ec Sup., \u00e8 annesso all'Azienda \"Il Filo di Seta\" e si \u00e8 da poco trasformato fattivamente in un \"ecomuseo della seta e della ruralit\u00e0\".\nAlla memoria \"fisica\" costituita dai reperti custoditi si \u00e8 unita quindi quella immateriale dei \"saperi\" e delle \"arti\" tradizionali del mondo rurale."}
{"id": "1629657", "revid": "92723", "url": "https://it.wikipedia.org/wiki?curid=1629657", "title": "Vellavi", "text": "I Vellavi erano un popolo della Gallia che viveva nella regione di Le Puy-en-Velay (Alvernia), che al tempo della conquista romana si trovava al confine con la Gallia Narbonense. "}
{"id": "1629667", "revid": "124709018", "url": "https://it.wikipedia.org/wiki?curid=1629667", "title": "Leo Turrini", "text": "Biografia.\nLaureato in giurisprudenza, segue da anni i grandi dello sport per i quotidiani \"il Resto del Carlino\", \"La Nazione\" e \"Il Giorno\".\n\u00c8 presente in qualit\u00e0 di opinionista presso Sky Sport (egli \u00e8, infatti, ospite fisso di \"Race Anatomy\", programma condotto dal giornalista Fabio Tavelli che va puntualmente in onda alla fine di ogni gran premio di Formula 1).\nConsiderato uno dei maggiori esperti italiani di Formula 1 e da sempre vicino all'ambiente e alle personalit\u00e0 di spicco del \"Cavallino\", \u00e8 ideatore nonch\u00e9 autore di \"Profondo Rosso\", rinomato blog in cui tratta le tematiche principali del mondo delle quattro ruote e in cui ama dilettarsi, sovente, nel racconto di amarcord, aneddoti o ricordi. Tra i piloti in attivit\u00e0, ha una particolare predilezione per Kimi R\u00e4ikk\u00f6nen, da lui ribattezzato KR7.\nLa sua attivit\u00e0 e i suoi interessi, tuttavia, si concentrano anche su altri sport, quali calcio (\u00e8 un grande tifoso dell\u2019Inter e del ), ciclismo e pallavolo (\u00e8 stato tra i fondatori del mensile \"SuperVolley\") oltre che su altri campi come musica, cinema e costume. \u00c8 stato sovente ospite di trasmissioni sportive sulle reti nazionali (ha condotto, tra gli altri, il programma \"Gialli di notte,\" incentrato sul ).\nImpatto culturale.\nSul suo blog \"Profondo Rosso\", tra il dicembre 2015 e il gennaio 2016 Turrini ha stilato la sua \"griglia\" dei ventisei piloti pi\u00f9 forti della Formula Uno che hanno corso tra il 1973 e il 2015. \nQuesto lo schieramento proposto dal giornalista:\n\"*\"Seconda fila a pari merito\nSempre in un post sul suo blog risalente al dicembre del 2021, Turrini ha poi precisato che \u201c\"[\u2026] se riscrivessi la mia classifica dei driver dal 1973 in poi (First edition di qualche anno fa), beh, oggi collocherei (Hamilton) subito sotto Senna, Schumi e Lauda. [\u2026]\"\u201d."}
{"id": "1629670", "revid": "37401", "url": "https://it.wikipedia.org/wiki?curid=1629670", "title": "Ermolao Barbaro il Giovane", "text": "Biografia.\nCominci\u00f2 l'educazione elementare con il padre Zaccaria Barbaro, politico e diplomatico veneziano, poi in tenerissima et\u00e0 fu mandato a Verona dal prozio Ermolao Barbaro, vescovo della citt\u00e0 e umanista di fama, per studiare lettere latine con Matteo Bosso. Nel 1462, per perfezionarsi sia in latino che in greco, pass\u00f2 a Roma dove ebbe come insegnanti prima Pomponio Leto e poi Teodoro Gaza. Un \"cursus studiorum\" concluso con successo: nel 1468 fu laureato poeta, a Verona, da Federico III.\nDal 1471 al 1473 segu\u00ec a Napoli il padre, titolare dell'ambasciata veneziana, e proprio nella citt\u00e0 partenopea, all'et\u00e0 di 18 anni, scrisse la sua prima opera ovvero il \"De Caelibatu\". All'et\u00e0 di 20 anni tradusse tutto Temistio, pubblicato poi, in parafrasi, nel 1481.\nTornato in Veneto il 23 agosto 1474 consegu\u00ec all'Universit\u00e0 di Padova il dottorato in arti e il 27 ottobre 1477 quello in diritto civile e canonico.. Subito dopo fu nominato titolare della cattedra di etica Come professore insegn\u00f2 soprattutto sulla \"Nicomachea\" di Aristotele, mettendo in guardia i suoi studenti dalle traduzioni in latino di Aristotele veicolate dall'arabo e predicando il ritorno alla traduzione diretta dal greco, proprio come faceva lui. Sono infatti di quegli anni i commentari all\"Etica\" e alla \"Politica\" (tra il 1474 e il 1476) e la traduzione della \"Retorica\" (1478).\nAbbandonato l'insegnamento nel 1479, accompagn\u00f2 nuovamente il padre in missione diplomatica a Roma dove rimase tra il 1480 e il 1481. Poi fu promosso, nel 1483, senatore della Repubblica di Venezia e nel 1485, ma stavolta in veste ufficiale, si rec\u00f2 a Milano con il padre per una nuova ambasceria.\nIl primo incarico diplomatico arriv\u00f2 nell'estate del 1486 quando, insieme a Domenico Trevisano, rappresent\u00f2 a Bruges la Serenissima in occasione dei festeggiamenti per l'incoronazione a Re dei Romani di Massimiliano d'Asburgo e nell'occasione fu investito cavaliere.\nNel 1488, dopo un'esperienza come savio di terraferma, fu finalmente nominato ambasciatore residente a Milano dove si accredit\u00f2 il 23 marzo 1488 e rimase in carica fino all'11 aprile 1489. Secondo diverse fonti, venne creato cardinale \"in pectore\" da Papa Innocenzo VIII nel concistoro del 9 marzo 1483, ma non venne mai pubblicato. L'ottima gestione della legazione veneziana a Milano, in tempi davvero turbolenti come quelli della reggenza di Ludovico il Moro, gli valse un anno dopo, nell'aprile del 1490, la nomina ad ambasciatore a Roma alla corte di Innocenzo VIII. E fu qui che avvenne la catastrofe.\nIl 3 marzo 1491, il giorno dopo la morte del patriarca di Aquileia Marco Barbo, Ermolao \u00ab...erasi recato all'udienza del papa, per fare istanza acciocch\u00e9 fosse differita la nomina del patriarca successore, finch\u00e9 il senato non gli e ne avesse presentato, secondo il consueto, la nomina. Ma il papa, senza punto badare a cotesta istanza, nomin\u00f2 lui appunto in patriarca di Aquileja; aggiungendogli, essere questa grazia una giusta ricompensa al suo sapere ed alla sua virt\u00f9. Il Barbaro in sulle prime si rifiut\u00f2 dall'accettare la dignit\u00e0, che il pontefice conferivagli; ma quando Innocenzo gli e lo comand\u00f2 in virt\u00f9 di santa ubbidienza, si vide costretto a sottomettervisi ed obbedire. Allora il papa sull'istante lo vest\u00ec del rocchetto, di cui, per darglielo, si spogli\u00f2 uno dei cardinali col\u00e0 presenti; e poscia in pieno concistoro fu preconizzato patriarca di questa chiesa\u00bb.\nLa procedura era rigorosamente contraria alle leggi della repubblica che vietavano ai propri ambasciatori, senza la previa autorizzazione del senato, di ricevere incarichi o nomine dai principi presso i quali erano accreditati. Allora, per giustificare la violazione procedurale, il Papa scrisse una lettera al Doge chiedendogli di confermare la nomina, ma il Consiglio dei Dieci, competente in materia, deliber\u00f2 comunque che Ermolao dovesse rinunciare al patriarcato. Cosa che, dopo un po' di tira e molla, prontamente fece.\n\u00abScelse, per farla pi\u00f9 solenne, la circostanza del gioved\u00ec santo alla presenza del papa e di tutto il sacro collegio; ma il papa non la volle accettare. N\u00e9 l'obbedienza sua agli ordini del senato bast\u00f2 per anco a giustificarlo. Poco avveduto, non pens\u00f2 di spedirne a Venezia la stessa sua dimissione al senato, ad onta dell'opposizione del pontefice; mostrandosi dal canto suo per tal guisa fedele ed obbediente alle leggi del suo governo. Pi\u00f9 avrebbe inoltre dovuto lasciar Roma e ritornare a Venezia. Ov'egli si fosse regolato cos\u00ec, l'affare avrebbe cangiato di aspetto, e sarebbesi ridotta ad una semplice controversia di giurisdizione tra la corte di Roma e la repubblica di Venezia. Ma essendo rimasto in quella capitale, ad onta della fatta rinunzia, n\u00e9 avendone dato avviso al senato, egli fu riputato veramente colpevole in faccia alla legge, e perci\u00f2 costrinse il senato ad usare verso di lui ogni misura di rigore\u00bb.\nCome risultato di questo pasticcio fu bandito perennemente dalla repubblica e interdetto da qualsiasi ufficio pubblico e privato. Quanto al patriarcato di Aquileia, tecnicamente, ne rimase titolare ma il senato oltre ad avergli impedito, con l'esilio, di recarvisi fisicamente, ne congel\u00f2 le rendite patriarcali e nomin\u00f2 Nicol\u00f2 Donato in suo vece, anche se la nomina non fu ratificata dal papa. Ne deriv\u00f2 una situazione di stallo, durante la quale la diocesi patriarcale fu amministrata da Giacomo Valaresso (anche Valleresso), vescovo di Capodistria, con il titolo di Governatore generale.\nRimase a Roma dove decise di dedicarsi a tempo pieno ai suoi studi. Del biennio 1491-1493, particolarmente importanti, oltre alla composizione di \"Orationes\" et \"Carmina\" in latino e alla pubblicazione delle \"Castigationes Plinianae\" (disputazioni scientifiche sulle imprecisioni e sulle invenzioni della \"Naturalis historia\" di Plinio), furono le epistole di contenuto filosofico che si scambi\u00f2 con Poliziano e Pico della Mirandola che, insieme, costituirono un vero e proprio \u00abtriumvirato, a que' giorni potente e celebratissimo nelle scienze e nelle lettere\u00bb.\n\u00abAl terminare dell'indicato biennio fu egli sventuratamente colto dalla pestilenza che serpeggiava nell'agro romano. Giunta a Firenze la nuova del suo pericolo trafisse altamente il cuore dei due suoi celebri amici Angelo Poliziano e Giovanni Pico. Si lagnavano essi che la perdita di Ermolao seco involgeva il destino delle buone lettere, sembrando loro che in un sol uomo pericolasse l'onere delle cose romane. Il Pico anzi volle tentar di soccorrerlo, inviandogli col mezzo di suo corriere un antidoto ch'ei medesimo componeva e che credeva atto a domare il morbo pestilenziale. Ma quando arriv\u00f2 a Roma l'espresso, egli era di gi\u00e0 passato tra gli estinti\u00bb."}
{"id": "1629672", "revid": "124605025", "url": "https://it.wikipedia.org/wiki?curid=1629672", "title": "Mateo Alem\u00e1n", "text": "Scrittore del Siglo de Oro, \u00e8 conosciuto soprattutto per il romanzo \"Vita del picaro Guzm\u00e1n de Alfarache\", pubblicato in due volumi nel 1599 e nel 1604, che stabil\u00ec le linee fondamentali della narrativa picaresca.\nBiografia.\nFu battezzato nella chiesa di San Salvador il 28 settembre 1547. Il padre era Hernando Alem\u00e1n, di supposte origini ebraiche (tra i suoi antenati potrebbe esserci un giudaizzante condannato al rogo), medico cerusico del Carcere di Siviglia dal 1557; la madre era Juana de Enero, figlia di un commerciante di origini italiane. Nacque, dunque, lo stesso anno di Miguel de Cervantes, anche se la sua visione della vita \u00e8 molto pi\u00f9 misantropa e pessimista:\n\"Tutti viviamo l'uno alla caccia dell'altro, come il gatto per il topo e il ragno per la serpe\".\nForse cominci\u00f2 a studiare \"Humanidades\" nello studio di Juan de Mal Lara; comunque, si diplom\u00f2 \"bachiller in Arte e Teologia\" (1564) all'Universit\u00e0 chiamata Maese Rodrigo. Dopo studi\u00f2 Medicina a Salamanca ed Alcal\u00e1 de Henares, ma alla morte del padre, nel 1567, potrebbe aver lasciato gli studi, dato che non figura nei libri come \"licenciado\", cio\u00e8 laureato. \nNell'autunno del 1568 si trovava a Siviglia, dove lui e la madre ebbero del denaro in prestito dal capitano Alonso Hern\u00e1ndez de Ayala, a condizione che Matteo prendesse in moglie Catalina de Espinosa in caso di mancata restituzione della somma pattuita; Alem\u00e1n voleva contestare l'accordo, ma per evitare il carcere fu costretto a sposare do\u00f1a Catalina; il matrimonio sarebbe terminato anni dopo con la separazione.\nSvolse impieghi come contabile a Siviglia e successivamente a Madrid. Dal 1573 rimase a Siviglia, dove trattava vari affari, come testimoniano i documenti (in uno vende una schiava mora, in un altro compra una cappella per la confraternita dei Nazareni). Fu incarcerato per debiti nel 1580 e trascorse due anni e mezzo nel carcere di Siviglia, dove ebbe modo di conoscere il mondo dei criminali ritratto nel famoso romanzo \"Vida del p\u00edcaro Guzm\u00e1n de Alfarache\".\nFece un primo tentativo per imbarcarsi alla volta delle Indie, ma non ci riusc\u00ec. Nel 1586 si trovava a Madrid. Nel 1593 si rec\u00f2 ad Almad\u00e9n come legale per ispezionare le famose miniere di mercurio, cedute dal re ai Fugger (i famosi banchieri tedeschi), dove si trovavano dei prigionieri ai lavori forzati. Alem\u00e1n scrisse una relazione sulle terribili condizioni dei galeotti e sollecit\u00f2 un'inchiesta (poi insabbiata); comunque, l'episodio lo mise nuovamente a contatto col mondo dei derelitti.\nDi ritorno a Corte, Alem\u00e1n si dedic\u00f2 alla traduzione di alcune Odi di Orazio e redasse un prologo per i \"Proverbios morales\" di Alonso de Barros, stampati a Madrid nel 1598. Scrisse anche la \"Primera parte\" del \"Guzm\u00e1n de Alfarache\", completata verso la fine del 1597 e pubblicata nel 1599. L'opera, riprendendo e amplificando il modello del \"Lazarillo de Tormes\" (Anonimo, 1554), fissava i canoni del romanzo picaresco, destinato a un grande successo in Spagna e in Europa.\nNel 1601 torn\u00f2 a Siviglia pieno di debiti, per cui fu nuovamente imprigionato nel 1602. Nel frattempo, si pubblicava a Valencia una seconda parte apocrifa del \"Guzm\u00e1n de Alfarache\", scritta da un tale Mateo Lux\u00e1n de Sayavedra, pseudonimo dell'avvocato valenciano Juan Mart\u00ed, e poi pubblicata a Milano come originale di Alem\u00e1n (Verso il 1650 apparir\u00e0 anche una terza parte apocrifa, opera del portoghese Machado de Silva).\nAlem\u00e1n, furioso per l'uscita della continuazione apocrifa, si impegn\u00f2 a concludere il secondo volume; nel 1605 pubblic\u00f2 a Siviglia la \"Vida de San Antonio de Padua\" e a Lisbona la seconda parte (autentica, questa volta) del \"Guzm\u00e1n de Alfarache\". Il successo dell'opera fu immenso, tanto da provocare le traduzioni in italiano (1606), in tedesco (1615), in francese (1620) e in inglese (1622)\nNel 1608 ottenne il permesso per partire alla volta del Messico, dove arriv\u00f2 gi\u00e0 vecchio e stanco, ed entr\u00f2 al servizio dell'arcivescovo Garc\u00eda Guerra. Nel 1609 pubblic\u00f2 una \"Ortograf\u00eda\" del castigliano. Nel 1613 scrisse \"Sucesos de don fray Garc\u00eda Guerra, arzobispo de M\u00e9xico, a cuyo cargo estuvo el gobierno de Nueva Espa\u00f1a\", in cui si trova una \"Orazione funebre\" in memoria del prelato. Da questo momento in poi, di Alem\u00e1n si sa poco o niente. Si suppone che sia morto poco tempo dopo.\nOpere.\nCome \u00e8 stato detto, il capolavoro per cui Alem\u00e1n \u00e8 ricordato \u00e8 principalmente il \"Guzm\u00e1n de Alfarache\", romanzo picaresco pubblicato in due parti: la prima nel 1599 a Madrid e la seconda nel 1604 a Lisbona, col sottotitolo di \"Atalaya de la vida humana\".\nLa narrazione \u00e8 in prima persona, come nel \"Lazarillo de Tormes\", ma il personaggio possiede un nuovo dualismo tra la dimensione del \"p\u00edcaro\" (cio\u00e8 furfante, accattone, vagabondo) e quella del peccatore pentito, cio\u00e8 le due fasi della sua vita.\nLa storia principale, resoconto delle peripezie del \"p\u00edcaro\", \u00e8 spesso interrotta da digressioni di carattere morale e didattico e da numerose citazioni (Seneca, il Vangelo, i sermoni, i proverbi popolari...). Si introducono novelle come quella di \"Ozm\u00edn e Daraja\", in stile moresco, e altre d'ispirazione italiana come quella di \"Dorido e Clorinia\" o \"Bonifacio e Dorotea\". Questa struttura, ripresa da Cervantes nel primo volume del \"Don Chisciotte\", risponde all'esigenza di una certa \"varietas\" che distolga l'attenzione del lettore dalla storia principale. Tuttavia, numerose traduzioni del \"Guzm\u00e1n\" rimuoveranno queste parti, ignorando bellamente la volont\u00e0 dell'autore (che nel prologo esortava il \"discreto lector\" a recepire il messaggio morale, piuttosto che ridere delle storielle). \nLa visione del mondo che si evince dal romanzo \u00e8 fortemente pessimista: la vita dell'uomo appare come una lotta per la sopravvivenza in un mondo dominato dalla violenza; il protagonista, nonostante i buoni propositi, cade ripetutamente nel vizio, cos\u00ec come faceva Sisifo. Tale visione \u00e8 generalmente attribuita alla travagliata vicenda dell'autore, alla sua condizione di discendente di ebrei convertiti in una Spagna cattolica e integralista. Comunque, le altre opere testimoniano l'impegno morale e religioso dell'autore e la sua attenzione alla dignit\u00e0 e ai diritti dell'individuo."}
{"id": "1629679", "revid": "1543377", "url": "https://it.wikipedia.org/wiki?curid=1629679", "title": "Francesco Saverio Maria Bianchi", "text": "Biografia.\nNato ad Arpino nel 1743, venne educato nel locale \"Collegio dei Santi Carlo e Filippo\" dei padri Barnabiti. Intraprese gli studi giuridici a Napoli ma, vinta la resistenza dei genitori, volle farsi sacerdote e nel 1762 entr\u00f2 nell'Ordine dei Barnabiti. Fece il suo Noviziato a Zagarolo, nel Collegio annesso alla Chiesa della SS.ma Annunziata, professando i voti il 27 dicembre 1763. Prosegu\u00ec gli studia a Macerata, poi a Roma e infine a Napoli, dove fu ordinato sacerdote nel 1767.\nInsegn\u00f2 nel Collegio di Arpino per circa due anni e fu poi inviato al \"Collegio San Carlo\" di Napoli, dove insegn\u00f2 filosofia e matematica. La sua vasta cultura gli permise di ricoprire incarichi via via pi\u00f9 importanti. Dal 1778 venne chiamato ad insegnare nell'Universit\u00e0 di Napoli e l'anno seguente divenne socio della Reale Accademia di Scienze e Lettere.\nL'intensa attivit\u00e0 nell'ambito culturale non gli imped\u00ec per\u00f2 di vivere in sintonia con la sua vocazione religiosa. Continu\u00f2 sempre a svolgere importanti incarichi nella sua Congregazione e a farsi promotore di opere di carit\u00e0, tanto da essere molto stimato nella capitale partenopea.\nCon il trascorrere degli anni la sua vocazione si orient\u00f2 verso il misticismo. I suoi biografi fanno iniziare questo periodo a partire dalla Pentecoste del 1800, quando si trov\u00f2 in estasi davanti al Santissimo Sacramento. La sua fama di santit\u00e0 crebbe anche per la coraggiosa sopportazione di un male misterioso alle gambe che lo costrinse su una poltrona negli ultimi tredici anni di vita. Fu confessore di Carlo Emanuele IV di Savoia, di sua moglie Maria Clotilde e di numerosi cardinali e vescovi. Da lui traggono consigli spirituali santa Maria Francesca delle Cinque Piaghe e tanti altri.\nLa sua fama lo port\u00f2 ad essere chiamato \"santo\" e \"Apostolo di Napoli\" mentre era ancora in vita e si disse che un suo gesto di benedizione avesse fermato la lava del Vesuvio durante le eruzioni di 1804 e 1805.\nNegli ultimi tre anni il suo male si aggrav\u00f2, le sue gambe si riempirono di piaghe fino ad impedirgli ogni movimento. Mor\u00ec il 31 gennaio 1815.\nCulto.\nPapa Leone XIII lo beatific\u00f2 il 22 gennaio 1893 e papa Pio XII lo canonizz\u00f2 il 21 ottobre 1951.\nLe sue spoglie sono conservate nella chiesa di Santa Maria di Caravaggio a Napoli.\nMemoria liturgica il 31 gennaio."}
{"id": "1629681", "revid": "228587", "url": "https://it.wikipedia.org/wiki?curid=1629681", "title": "Canti", "text": ""}
{"id": "1629684", "revid": "185700", "url": "https://it.wikipedia.org/wiki?curid=1629684", "title": "Capo del Governo", "text": ""}
{"id": "1629687", "revid": "167080", "url": "https://it.wikipedia.org/wiki?curid=1629687", "title": "Cantii", "text": ""}
{"id": "1629691", "revid": "363629", "url": "https://it.wikipedia.org/wiki?curid=1629691", "title": "Barchetta", "text": "La barchetta \u00e8 un tipo di carrozzeria automobilistica, simile alla \"spider\" ma completamente priva di capote, e caratterizzata da un parabrezza di ridotte dimensioni, a volte diviso in due parti o completamente assente. Il nome \u00e8 dovuto alla somiglianza della vettura a un piccolo motoscafo.\nDal punto di vista estetico-funzionale, la barchetta pu\u00f2 essere considerata la versione moderna della carrozzeria tipo Torpedo-Skiff, in voga negli anni venti. \nIl termine \u00e8 anche stato utilizzato, nella seconda met\u00e0 degli anni cinquanta, per indicare le \"spiaggine\" con modanature in legno. \nStoria.\nPare che il termine \"barchetta\" riferito a un'automobile sia nato da un commento di Gianni Agnelli che, osservando la Ferrari 166 MM, presentata al Salone di Torino del 1948, esclam\u00f2: \u00ab\"Ma questa non \u00e8 una macchina; \u00e8 una barchetta!\"\u00bb. Tale denominazione fu raccolta dal celebre giornalista sportivo Giovanni Canestrini e proposta per denominare la versione scoperta dalla \"\"166 MM\", realizzata dalla Carrozzeria Touring di Milano per la Mille Miglia del 1949. \nLa proposta di Canestrini venne subito approvata da Anderloni e dal \"Drake\"\" di Maranello, divenendo in seguito una denominazione tecnica, utilizzata per vari modelli Ferrari, FIAT, Maserati e altre case automobilistiche, distintiva del tipo di carrozzeria a due posti sportiva, scoperta. \nIn alcuni casi, per\u00f2, come per la Ferrari 550 Barchetta e per la Fiat Barchetta, si tratta di denominazioni con mere finalit\u00e0 evocative di marketing, in quanto i modelli sono stati dotati di cappotta a mantice ripiegabile."}
{"id": "1629695", "revid": "6923", "url": "https://it.wikipedia.org/wiki?curid=1629695", "title": "Motomondiale 2002", "text": "La stagione del motomondiale 2002 \u00e8 stata la cinquantaquattresima edizione del motomondiale riconosciuta dalla F.I.M; per il terzo anno consecutivo non vi furono modifiche nei gran premi presenti se non in alcuni cambi di date: le prove restarono sempre 16.\nIl contesto.\nSi tratt\u00f2 della prima stagione in cui al via si presentava la nuova classe MotoGP in sostituzione della precedente classe 500; per questo primo anno anche le motociclette della classe abolita, dotate di motore a due tempi da 500\u00a0cm\u00b3 di cilindrata, furono ammesse al via a fianco dei nuovi modelli dotati di motore a quattro tempi da 990\u00a0cm\u00b3.\nLa stagione cominci\u00f2 il 7 aprile con il Gran Premio motociclistico del Giappone e continu\u00f2 senza particolari modifiche rispetto all'anno precedente fino al Gran Premio motociclistico d'Australia; l'unica variazione fu quella che per l'ultima prova si torn\u00f2 in Spagna per l'effettuazione del Gran Premio motociclistico della Comunit\u00e0 Valenciana del 3 novembre (negli anni precedenti l'ultima prova era sempre stata al di fuori del territorio europeo).\nValentino Rossi vinse la prima stagione dell'era MotoGP mentre Marco Melandri e Arnaud Vincent la spuntarono rispettivamente in 250 e 125.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11|| width=6%|12 || width=6%|13 || width=6%|14 || width=6%|15 || width=6%|16 &gt;\n!width=5%|Punti\nLe classi.\nMotoGP.\nSeguendo in un certo qual modo quanto gi\u00e0 si stava facendo in Formula 1, anche l'associazione che raggruppava le case motociclistiche, nel varare la nuova classe, decise di avere un numero fisso di posti disponibili assegnati alle varie squadre; in questa prima edizione le squadre iscritte furono 12 e venne considerata una nuova classifica, specificatamente destinata ai team e il cui metodo di punteggio, diversamente da quella destinata ai costruttori, prevedeva la somma di tutti i punti ottenuti dai piloti e non solo il miglior risultato.\nFurono quattro le case che si presentarono al via della stagione con modelli preparati in base al nuovo regolamento: Honda, Yamaha, Suzuki e Aprilia; Ducati e Kawasaki avevano invece presentato i loro piani, che prevedevano l'entrata ufficiale in gara solo dal campionato seguente (la seconda delle due fece comunque alcune apparizioni in corsa verso il termine della stagione). Al via dei primi gran premi furono comunque ancora pi\u00f9 numerose le moto dell'anno precedente con cilindrata di 500 cm\u00b3 a 2 tempi, rispetto ai nuovi modelli a 4 tempi.\nPrima dell'inizio delle gare si registr\u00f2 anche il ritiro ufficiale dalle competizioni da parte di \u00c0lex Crivill\u00e9 per una grave forma di epilessia; il pilota spagnolo, che era stato campione mondiale della classe regina nel motomondiale 1999, fu costretto a rinunciare ad un contratto gi\u00e0 firmato con il team D'Antin.\nQuesta prima stagione della nuova classe vide l'assegnazione del titolo piloti a Valentino Rossi sulla Honda RC211V, passato quest'anno al team Repsol Honda, che vinse in 11 dei 16 Gran Premi, precedendo Max Biaggi su Yamaha YZR-M1 (2 successi). Al terzo posto giunse T\u014dru Ukawa, compagno di squadra di Rossi, che ottenne un successo, al quarto Alex Barros che vinse nelle due occasioni restanti.\nAnche la classifica riservata ai costruttori vide Honda precedere Yamaha e la nuova classifica per i team vide la Repsol Honda precedere la Marlboro Yamaha.\nClasse 250.\nAnche quest'anno era accaduto che il detentore del titolo dell'anno precedente, in questo caso Daijir\u014d Kat\u014d, passasse a gareggiare nella classe di cilindrata superiore; il titolo piloti fu cos\u00ec conquistato da Marco Melandri su Aprilia RSW del team MS Aprilia Racing, con il pilota italiano che vinse anche 9 gran premi sui 16 previsti; precedette in classifica Fonsi Nieto sempre su Aprilia (4 successi) e Roberto Rolfo su Honda NSR del team Fortuna Honda Gresini.\nIl titolo costruttori fu vinto da Aprilia che precedette Honda e Yamaha.\nDa segnalare la presenza, in occasione del GP di Francia, di Thierry van den Bosch, pilota pluriiridato del supermotard; non porter\u00e0 per\u00f2 a termine la gara, si ripresenter\u00e0 anche in Olanda senza centrare la qualificazione e in Germania ritirandosi nuovamente.\nIn occasione del GP del Portogallo solo 13 piloti tagliarono il traguardo e, di conseguenza, non tutti i punti disponibili vennero assegnati.\nClasse 125.\nIl titolo iridato piloti fu ottenuto dal pilota francese Arnaud Vincent su Aprilia del team Imola Circuit Exalt Cycle Race, che precedette il campione iridato dell'anno precedente Manuel Poggiali su Gilera e Daniel Pedrosa su Honda.\nPer quanto riguarda il titolo costruttori i primi tre posti furono occupati rispettivamente da Aprilia, Honda e Gilera.\nDa segnalare, in occasione del GP di Spagna, il debutto di Jorge Lorenzo che, con 15 anni e 1 giorno, segna il primato di pilota pi\u00f9 giovane ad aver preso parte ad una gare del motomondiale.\nIn occasione del GP del Portogallo, disturbato dal maltempo, solo 14 piloti tagliarono il traguardo e non vennero assegnati tutti i punti disponibili."}
{"id": "1629708", "revid": "339392", "url": "https://it.wikipedia.org/wiki?curid=1629708", "title": "Snaefell mountain course", "text": ""}
{"id": "1629709", "revid": "74592190", "url": "https://it.wikipedia.org/wiki?curid=1629709", "title": "Moto diretto", "text": "Un corpo celeste si dice dotato di moto diretto o di moto progrado quando si muove nella stessa direzione tenuta generalmente dai corpi che sono all'interno del suo stesso sistema; il moto opposto \u00e8 denominato retrogrado.\nNel sistema solare quasi tutti i corpi celesti ruotano nello stesso verso: infatti, un osservatore che dall\"'alto\" guardasse il Polo Nord terrestre li vedrebbe ruotare di norma in senso antiorario.\nTutti i pianeti del sistema solare ruotano intorno al Sole con moto diretto, mentre non tutte le comete seguono questa regola: alcune di esse, infatti, si muovono con moto retrogrado.\nAnche il moto di rotazione dei pianeti intorno al proprio asse avviene generalmente con moto diretto: fanno eccezione Venere e Urano che ruotano con moto retrogrado.\nIl termine \"progrado\" deriva dal latino ed \u00e8 composto dall'avverbio \"pro\", ossia \"in avanti\" e dal verbo \"gradi\", ossia \"camminare\": significa quindi \"che cammina in avanti\"."}
{"id": "1629715", "revid": "3082", "url": "https://it.wikipedia.org/wiki?curid=1629715", "title": "GUNNM", "text": ""}
{"id": "1629717", "revid": "91078", "url": "https://it.wikipedia.org/wiki?curid=1629717", "title": "Buggy", "text": ""}
{"id": "1629718", "revid": "101175", "url": "https://it.wikipedia.org/wiki?curid=1629718", "title": "Max Neukirchner", "text": "Anche suo padre, Lothar Neukirchner, ha corso come pilota professionista.\nCarriera.\nLe sue prime apparizioni in competizioni internazionali di motociclismo si registrano nel campionato Europeo Velocit\u00e0 in cui ha gareggiato in classe 250 dal 2000 al 2003 su una motocicletta Honda, piazzandosi 25\u00ba nel primo anno, 23\u00ba nel secondo, 11\u00ba il terzo e 3\u00ba nel 2003.\nIn quegli stessi anni ha avuto la possibilit\u00e0 di esordire nel motomondiale e prendere parte, come wild card, a tre edizioni del Gran Premio motociclistico di Germania; nel 2001 e 2002 non ha ottenuto punti, nel 2003 si \u00e8 invece piazzato al 15\u00ba posto e, con il punto ottenuto, giunse al 31\u00ba posto nella classifica generale dell'anno.\nNel 2004 ha corso il campionato mondiale Supersport con una Honda CBR 600RR del team Klaffi Honda, piazzandosi 9\u00ba con 63 punti nella classifica finale.\nNel 2005, sempre con il team Klaffi ma con Honda CBR 1000RR, \u00e8 passato al campionato mondiale Superbike totalizzando 1 podio e ottenendo il 12\u00ba posto nella classifica generale con 123 punti.\nNel 2006 il team Klaffi non ha potuto disporre di una moto per lui, cos\u00ec \u00e8 passato alla Ducati 999 RS del team Pedercini, ma a met\u00e0 stagione il contratto \u00e8 stato sciolto e ha corso il resto della stagione con la Suzuki GSXR1000 K6 del team Alstare Engineering Corona Extra, rimpiazzando Fabien Foret.\nNel 2007 ha corso nel mondiale Superbike con la Suzuki GSX-R1000 K7 del team Suzuki Germany, classificandosi 9\u00ba nella classifica generale.\nInizia la stagione 2008 correndo con la Suzuki GSX-R1000 per il team Alstare Suzuki, e l'11 maggio nel Gran Premio d'Italia in gara 2 a Monza coglie la sua prima vittoria davanti a Noriyuki Haga. Nella stessa stagione ottiene un'altra vittoria nel Gran Premio di San Marino in gara 1 sul circuito di Misano Adriatico, imponendosi davanti agli australiani Troy Corser e Troy Bayliss.\nIl 2009 \u00e8 un anno decisamente sfortunato, rientrato in pista in occasione dei test sul circuito di Imola dopo l'infortunio procuratosi a inizio stagione nel Gran Premio d'Italia in gara 1 a Monza, \u00e8 caduto alla variante del tamburello nella sessione di gioved\u00ec mattina, riportando la frattura di quattro vertebre, chiude la sua stagione al 16\u00ba posto nella classifica generale correndo solo le prime quattro prove in calendario.\nIl 14 ottobre 2009 viene annunciata la sua partecipazione nel 2010 al campionato mondiale Superbike con una Honda CBR 1000RR del team HANNspree Ten Kate Honda. L'annata non \u00e8 positiva, anche in rapporto a quanto fatto vedere le stagioni precedenti, racimola 54 punti fermandosi al diciottesimo posto della classifica piloti.\nNel 2011 corre nella classe Moto2 del motomondiale, ingaggiato dalla MZ-RE Honda; il compagno di squadra \u00e8 Anthony West. Ottiene come miglior risultato un ottavo posto in Italia e termina la stagione al 20\u00ba posto con 42 punti. In questa stagione \u00e8 costretto a saltare il Gran Premio del Portogallo per un infortunio al mignolo della mano sinistra rimediato nelle prove libere del GP.\nNel 2012 passa al team Kiefer Racing con una Kalex Moto2. In questa stagione \u00e8 costretto a saltare i Gran Premi della Repubblica Ceca e di San Marino per la frattura del terzo metacarpo della mano destra rimediata nelle prove libere del GP della Repubblica Ceca, per poi essere definitivamente sostituito da Mike Di Meglio. Ha totalizzato 9 punti con il settimo posto in Francia.\nPer il 2013 torna a correre nel mondiale Superbike con la Ducati Panigale 1199R nel team MR-Racing. Nel primo appuntamento del campionato in Australia conquista rispettivamente un 10\u00ba e un 11\u00ba posto, portando i primi punti stagionali alla Ducati nel campionato costruttori. Pur saltando tre Gran Premi riesce a chiudere la stagione al 14\u00ba posto con 91 punti.\nNel 2014 partecipa al campionato mondiale Superbike in qualit\u00e0 di wild card al solo Gran Premio di Francia, in sella ad una Ducati Panigale 1199R del team 3C Racing. Ottiene un nono ed un sesto posto nelle due gare e raccoglie 17 punti che gli permettono di chiudere ventitreesimo in classifica generale."}
{"id": "1629719", "revid": "118594360", "url": "https://it.wikipedia.org/wiki?curid=1629719", "title": "Pippo Caruso", "text": "Biografia.\nHa diretto le orchestre RAI di Roma e Milano, l'orchestra sinfonica del Festival di Sanremo, l'orchestra sinfonica della RAI, quella di Roma e del Lazio e molte altre. Ha legato la sua storia a programmi televisivi di grande successo, condotti dal suo fedelissimo amico-mentore Pippo Baudo, come varie edizioni del Festival di Sanremo, \"Fantastico\", \"Serata d'onore\", \"Numero Uno\", \"Domenica in\" e moltissimi altri ancora. Insieme a Pippo Baudo, ha contribuito al lancio di Heather Parisi e Lorella Cuccarini, per le quali ha scritto balletti e canzoni (\"Anche noi\", \"Tutto matto\", \"Io baller\u00f2\").\nNel corso della sua carriera ha lavorato con quasi tutti gli artisti dello spettacolo italiano, realizzando dischi di successo con Domenico Modugno, Ornella Vanoni, Eduardo De Crescenzo, Mia Martini, Bruno Lauzi, Lino Toffolo, New Trolls, Enzo Jannacci, Alberto Sordi, Enrico Montesano, Nino Manfredi, Orietta Berti, Pippo Franco, Loretta Goggi, Nino Taranto, Lino Banfi, Umberto Smaila, Alberto Lionello, Sandra Mondaini, raggiungendo le vette della \"hit parade\" con brani come \"Il Maestro di violino\", \"L'amore \u00e8\", \"Ancora\", \"Johnny Bassotto\", \"Isotta\", \"La tartaruga\".\nHa diretto artisti internazionali come Liza Minnelli, C\u00e9line Dion, Michael Bolton, George Benson, Andreas Vollenweider, Katia Ricciarelli, Andrea Bocelli, Giorgia, Kenny G, Charles Aznavour, Gilbert B\u00e9caud, Michael Bubl\u00e9, Pat Metheny. Oltre a ci\u00f2 ha scritto anche colonne sonore per diversi film, come \"Maladolescenza\" (1975), \"Porca societ\u00e0\" (1978), \"L'occhio dietro la parete\" (1977), \"Le evase - Storie di sesso e di violenze\" e \"Massimamente folle\" (1985); ha scritto il brano \"Tu no\" interpretato da Mia Martini; ha inoltre scritto musiche per fiction televisive e per spettacoli teatrali (con Gigi Proietti) come \"Liol\u00e0\", \"Serata d'onore\", solo per citarne alcuni.\nVita privata.\n\u00c8 stato un appassionato amante della natura, un botanico mancato; ha vissuto in campagna e si \u00e8 preso cura di tante variet\u00e0 di piante e animali."}
{"id": "1629739", "revid": "73843", "url": "https://it.wikipedia.org/wiki?curid=1629739", "title": "Capote (auto)", "text": "La capote (pronuncia in italiano \"cap\u00f2t\"), \u00e8 un termine francese con equivalente italiano in cappotta, con cui viene pi\u00f9 comunemente definito il mantice, la copertura mobile pieghevole a protezione sia dei posti a sedere delle carrozze quanto dell'abitacolo delle autovetture convertibili e di altri veicoli a motore. Per le carrozze \u00e8 generalmente realizzata in pelle ingrassata, per le autovetture in tela impermeabile o altro materiale similare; talvolta costituita da pi\u00f9 strati di materiali tessili differenti, quello intermedio con funzione d'isolamento acustico e termico, quello interno soprattutto estetico. Si noti che, nonostante l'origine francese del termine, in Francia pu\u00f2 essere meno ambigua l'espressione \"toit en toile\" (posto che nella lingua francese parlata \"capote\" pu\u00f2 indicare il cappotto militare come, pi\u00f9 gergalmente, il preservativo).\nOrigini ed evoluzione.\nL'elemento fa praticamente parte della storia delle automobili sin dagli esordi, considerando il derivare dei primi modelli proprio dalle carrozze scoperte.\nNel corso del tempo il tipo di capote s'\u00e8 differenziato a seconda del tipo e destinazione d'uso delle varie vettura a tetto apribile, che definiamo genericamente \"convertibili\" o \"decapottabili\" ma si possono classificare pi\u00f9 propriamente nelle seguenti categorie:\n\"Spider\", o \"Speeder\"' o \"Spyder\" (nella grafia adottata solo da Maserati e Porsche), vetture con tetto integralmente apribile, a 2 posti, a 3 posti (quello posteriore trasversale) o infine 2+2 (cio\u00e8 con le sedute posteriori considerate di fortuna, o omologate solo passeggeri al di sotto di una certa altezza, tipicamente per bambini). La capote, talvolta multistrato, \u00e8 su telaio pieghevole, a mantice, include un lunotto, che talvolta \u00e8 rigido (in vetro o policarbonato), talvolta flessibile, in PVC trasparente. Fino agli anni '50, soprattutto in alcuni modelli molto bassi e sportivi, si abbinava a pannelli laterali asportabili, al posto dei finestrini in vetro (analogamente a quanto avveniva su grosse torpedo e veicoli militari). Essi erano costituiti da una cornice in tela impermeabile dello stesso colore e consistenza della capote, cucita allo \"specchio\" in pvc o celluloide trasparente ad alto spessore, e tesa su un telaietto metallico le cui estremit\u00e0 inferiori si infilavano in apposite asole bordate sul bordo superiore della portiera. Quando non utilizzati, questi pannelli-finestrino venivano riposti nel vano sul retro dei sedili anteriori (nelle spider a 2 posti) o nel baule.\nNegli anni '70 nacquero modelli con rollbar (ad es. Lancia Beta Spider e Beta Montecarlo Spider) ove la capote pieghevole era limitata alla sola porzione posteriore del tetto, lunotto compreso, mentre sopra i posti anteriori l'apertura avveniva asportando due pannelli rigidi, come quelli delle vetture tipo \"targa\" (Bertone X1/9), di cui all'apposito paragrafo.\n\"Roadster\", in origine la versione pi\u00f9 esasperata, essenziale e sportiva della spider, adatta anche alla competizione su strada: la capote tessile \u00e8 leggera, in un solo telo completamente asportabile e arrotolabile per riporre il tutto nel bagagliaio finito l'uso. Quando \u00e8 utilizzata si fissa con cinghiette ad un semplice telaio a tubi, talvolta pieghevole come quello di un normale mantice ma per lo pi\u00f9 a centine scomponibili, ed in tal caso \u00e8 pi\u00f9 assimilabile, sebbene in scala ridotta, ai teloni dei fuoristrada aperti. \u00c8 sempre abbinata ai summenzionati pannelli-finestrino asportabili. Una capote quindi destinata solo a situazioni di emergenza, soprattutto se la vettura non ha sul fondo le ampie aperture di sfogo dell'acqua tipica di molte auto d\u2019epoca prettamente da corsa e l'equipaggio preferisce non dover indossare tute impermeabilizzate troppo pesanti. Dagli anni '50 la distinzione lessicale tra spider e roadster s'\u00e8 affievolita e il nome viene usato impropriamente nella denominazione commerciale di spider molto sportive ma tutt\u2019altro che rustiche ed essenziali.\n\"Cabriolet\", in origine \"Phaeton\", \"Double Pha\u00e9ton\" o \"Triple Phaeton\" a seconda del numero di file di sedili (termini mutuati dall'omologo tipo di carrozza), in seguito, con linee ben pi\u00f9 snelle e ribassate, \"Torpedo\", tutti termini comunque indicanti vetture apribili a 4, 5 o 6 posti, nei primi tempi progettate ex novo sia da carrozzerie specializzate sia dalla grande industria (vedi Ford), ed in seguito, col prevalere delle carrozzerie chiuse, derivate da coup\u00e9 a 4 posti o da berline di serie (delle quali in alcuni casi hanno mantenuto le 4 portiere). La capote tessile \u00e8 grande, sovente a pi\u00f9 strati, con telaio pieghevole a mantice, sostituita in alcuni modelli USA anni '50 da un tetto metallico ripiegabile (vedi paragrafo apposito). Anche la capote delle cabriolet/torpedo, come quella di spider e roadster, era abbinata, nei primi modelli e all\u2019incirca fino alla fine degli anni 20, ai finestrini a pannelli tessili asportabili.\nCurioso il fatto che, a dispetto dell'attuale classificazione automobilistica, il termine francese Cabriolet (Cab in Inglese) indicasse in origine veloci carrozzelle a 2 grandi ruote e 2 o 3 posti, tirate da un solo cavallo, come i Tilbury, mente la sua versione americana dalle ruote ancor pi\u00f9 grandi era chiamata \"Araign\u00e9e\" in Francia e \"Spider\" nel mondo anglosassone, cio\u00e8 \u201cragno\u201d in entrambe le lingue. Cabriolet derivava dal termine Cabrioler (far capriole) per la leggerezza, velocit\u00e0 ed instabilit\u00e0 di quel veicolo. Motivo per cui tutt'ora i francesi negano la definizione di cabriolet alle pesanti decapottabili a 4 porte, che mal si associano al concetto di \"far capriole\", e classificano le spider come sottocategoria della grande famiglia di quelle che per loro sarebbero le \"vere\" cabriolet.\nL'accrescitivo italiano \"torpedone\", quando usato con maggior propriet\u00e0, ha contraddistinto fino agli anni 50/60 gli autobus decapottabili in genere ed in particolare quelli da turismo, in quanto originariamente del tutto simili a torpedo di cui riproducevano in scala maggiorata le linee snelle. Avevano perci\u00f2 una capotte apribile per tutta l'estensione del tetto inclusa la zona lunotto, ma con un maggior numero di coppie di sportelli e di file di sedili rispetto all'autoveicolo da cui derivavano. Dagli anni \u201830, col crescere delle velocit\u00e0 consentite da strade e motori pi\u00f9 moderni e delle conseguenti turbolenze aerodinamiche, i torpedoni ebbero porte e finestrini con cornice completa, che andava in battuta con la capote quando chiusa. La capote del torpedone fu gradualmente ridotta in larghezza ed estensione, lasciando pi\u00f9 spazio ad un'ampia cornice metallica lungo il perimetro del tetto ove erano ubicate le guide dell\u2019armatura a traversini scorrevoli, l\u2019estremit\u00e0 apribile era ubicata non pi\u00f9 in corrispondenza del parabrezza bens\u00ec delle prime file di sedili e l\u2019estremit\u00e0 fissa via via sempre pi\u00f9 lontana dal lunotto posteriore. In apertura la capotte si compattava a mantice. Nonostante a questo punto fosse pi\u00f9 opportuna la definizione commerciale di \"granturismo panoramico\" il termine torpedone rimase in uso e anzi divenne (incongruamente) la traduzione di \"pullman\" (sancita nel 1940 dalla commissione preposta ad italianizzare le parole straniere). \nNegli anni \u201950 la capote dell'autobus panoramico si interrompeva talvolta a met\u00e0 della lunghezza dell'autobus, oppure era ripartita in due sezioni. Nel contempo venne abbinata a finestrini superiori dalla raggiatura sempre pi\u00f9 ampia, posti a raccordo tra imperiale e finestrature laterali, preludio dei tetti panoramici a vetratura completa. La capote tard\u00f2 comunque a scomparire dalla gamma di autobus granturismo proposti dai Carrozzieri specializzati (quali l'Italiano Barbi) sia per consentire una visione panoramica delle citt\u00e0 d\u2019arte, sia per la tardiva adozione su tali veicoli dell\u2019aria condizionata (gi\u00e0 molto diffusa altrove). Tanta longevit\u00e0 ha contribuito a far s\u00ec che il lemma torpedone tutt'oggi venga adoperato come sinonimo di autobus granturismo, sebbene i veri torpedoni moderni siano autobus completamente aperti, come alle origini, ma completamente sprovvisti di capote e talvolta di finestrini, utilizzati per brevi giri panoramici di localit\u00e0 turistiche, condizioni climatiche consentendolo.\n\"Landaulet\" (altra denominazione di carrozza): la sola porzione posteriore del tetto \u00e8 apribile mediante capote pieghevole (e talvolta la porzione sopra i posti anteriori apribile mediante due pannelli rigidi come le gi\u00e0 citate ibride spider-\"targa\"). L'allestimento landaulet ha contraddistinto sia alcune grosse autovetture di rappresentanza del passato, a 2, 4, 6 porte, sia alcune cabriolet (es. BMW 318 anni '70 e primi '80) ove tale scelta era connessa non tanto al contenere nel vano preposto gli ingombri della capotte piegata, quanto alle nuove norme di sicurezza contemplanti il rollbar centrale. In seguito anche le cabriolet beneficeranno dei nuovi parabrezza con cornice rinforzata e dei rollbar eiettabili posteriori, che adempieranno ai requisiti di sicurezza.\nNel 2018 Mercedes ha messo a listino una versione landaulet della gamma G, fuoristrada di lusso.\nLa capote tessile nelle autovetture convertibili moderne.\nNelle attuali vetture convertibili/decappottabili (cabriolet, spyder, roadster e nei rari casi citati, landaulet) la \"capote\" \u00e8 un elemento pieghevole in tela con struttura portante semi rigida (comunemente detta telaio) ad azionamento manuale oppure nella maggioranza dei veicoli attuali comandata elettricamente dall'interno del veicolo. La velocit\u00e0 di apertura e chiusura e l'alloggiamento della capote quando l'auto \u00e8 scoperta possono variare a seconda del modello e della casa automobilistica, i tempi sono per\u00f2 pi\u00f9 o meno standard, dai 7 ai 12 secondi. La chiusura elettrica si \u00e8 evoluta con motorini sempre pi\u00f9 potenti che, a differenza dei precedenti impianti, consentono di attuare con successo tale manovra anche a veicolo gi\u00e0 in marcia purch\u00e9 al di sotto di una determinata velocit\u00e0.\nGli alloggiamenti pi\u00f9 consueti sono il bagagliaio stesso della vettura o un vano specifico fra i sedili e la parete divisoria del bagagliaio, o, pi\u00f9 raro, il tonneau posto dietro all'abitacolo.\nPregi e difetti.\nAlcune case automobilistiche, come per esempio l'Alfa Romeo, per tradizione sono molto legate alla capote in tela, dall'impronta per tradizione molto pi\u00f9 sportiva e spartana rispetto alla rigida, oltre al pregio di essere decisamente pi\u00f9 leggera, economica e meno ingombrante, considerando anche il bagagliaio di un'auto sportiva normalmente assai ridotto.\nI problemi delle capote in tela per\u00f2 sono molteplici:\nLa capote rigida pieghevole.\nCome gi\u00e0 accennato nella classificazione generale, in alcuni modelli di convertibili la capote consiste in un tetto rigido (hard top) pieghevole. Nei primi modelli americani anni '50 era in metallo e pesantissimo, tanto da creare spesso inceppamenti dei motorini preposti, mentre nelle moderne vetture coup\u00e9-cabriolet \u00e8 talvolta in plastica, spesso dello stesso colore della carrozzeria, manovrabile elettronicamente da un comando a cruscotto; come per la capote in tela. La velocit\u00e0 con cui il tettuccio si apre e chiude dipende dal modello di automobile o dalla casa automobilistica, mentre come alloggiamento, a causa dei maggiori ingombri, viene utilizzato unicamente il bagagliaio.\nPregi e difetti.\nI pregi di questo tipo di copertura sono:\nI difetti non sottovalutabili della capote rigida che, dopo il lancio negli USA, ne determinarono per decenni l'abbandono, sono i seguenti:\nLa capote nelle vetture Targa.\nNelle vetture targa la capote consiste in un tettuccio rigido in materiale plastico, o molto pi\u00f9 raramente in metallo, asportabile in modo manuale, non pieghevole, a volte scomponibile e di norma senza un alloggiamento dedicato all'interno dell'auto; comprende un tettuccio rigido posteriore con finestrature, un roll-bar centrale fissato al corpo della vettura al quale poi viene fissato il tettuccio vero e proprio. \nQuesto tipo di capote ormai \u00e8 stata completamente sostituita da quella apribile automaticamente nelle vetture cabrio-coup\u00e9, ma al momento del debutto, avvenuto nel 1961 per la Triumph TR4 \"Surrey Top\", venne molto apprezzato dal pubblico e ispir\u00f2 le altre case automobilistiche sportive quali la Porsche, il cui grande successo commerciale dei modelli 911 e 912 contribu\u00ec notevolmente al diffondersi del termine \"Targa\" per indicare genericamente le vetture con questo tipo di carrozzeria.\nFu adottato anche su alcune Chevrolet Corvette.\nLa capote nelle vetture HardTop.\nNelle vetture Hardtop la capote consiste in un tetto rigido in metallo o vetroresina che include lunotto ed eventuali finestrini fissi posteriori.\nL'Hardtop \u00e8 autoportante e quindi non necessita di collegarsi ad un montante-rollbar e a differenza delle tipo \"targa\" corrisponde di solito all'intero tetto della vettura, sostituendo la capotte in tela nella stagione fredda. Si fissa con agganci a leva al corpo della vettura ed ai montanti del parabrezza dell'auto, sfruttando i riscontri dei ganci della capote in tela.\nSi pu\u00f2 dire che l\u2019hard top trasforma una spider, un roadster o una cabriolet in un coup\u00e9.\nDisponibile come accessorio per vari modelli spider e roadster gi\u00e0 dagli anni '50 e in alcuni casi completamente sostitutivo della capotte nemmeno montata sul veicolo (vedasi una versione della Mercedes 190 SL dell\u2019epoca, il cui uso da aperta era ovviamente riservato a brevi spostamenti nelle giornate di assoluto bel tempo o ai climi con lunghi periodi privi di precipitazioni, e in cui lo spazio lasciato libero dal mantice era occupato da un terzo sedile perpendicolare al senso di marcia, il cosiddetto \u201cposto della suocera\u201d).\nIn seguito fu proposto come optional di cabriolet, o prodotti da aziende specializzate qualora la Casa non l\u2019avesse messo alistino (v. quelli per le Mercedes E Cabrio della serie W124).\nPregi e difetti.\nPregi indiscussi (in parte analoghi al tetto rigido pieghevole) \nDifetti:"}
{"id": "1629742", "revid": "486946", "url": "https://it.wikipedia.org/wiki?curid=1629742", "title": "Andrangheta", "text": ""}
{"id": "1629751", "revid": "3115", "url": "https://it.wikipedia.org/wiki?curid=1629751", "title": "Devaki", "text": "Devaki (\u0926\u0947\u0935\u0915\u0940) \u00e8 una figura mitologica dell'Induismo: \u00e8 la moglie di Vasudeva e madre di Krishna e Balar\u0101ma.\nStoria.\nDevaki era la figlia di Devaka, il fratello pi\u00f9 giovane del re Ugrasena di Mathura. Devaki e Vasudeva furono imprigionati da Kamsa, fratello di Devaki, in seguito alla profezia che uno dei loro figli, un giorno, lo avrebbe ucciso. Devaki ebbe otto figli e Kamsa riusc\u00ec ad ucciderne sei. Il settimo, Balar\u0101ma, riusc\u00ec a scappare trasferendosi nel grembo di un'altra donna per intervento di Vishnu. L'ottavo figlio, Krishna (incarnazione di Vishnu), nacque a mezzanotte e fu scambiato con una bambina un'incarnazione della dea Yoga-Nidra o Maya) nata nel frattempo dal ventre di Yashoda, moglie di Nanda. Kamsa decise di uccidere la bambina, che scomparve prodigiosamente sotto i suoi occhi. Krishna fu affidato a Nanda e cresciuto nel vicino villaggio di Gokul. Quando Kamsa si rese conto che Krishna era stato messo in salvo liber\u00f2 i due sposi ed essi poterono vivere a Mathura. Si ritiene che il concepimento di Krishna, come quello di Balarama, non sia il frutto di un rapporto sessuale ma di \"trasferimento\" divino. La tradizione ind\u00f9 dice in proposito che Vishnu si strapp\u00f2 due capelli, uno bianco e uno nero; cadendo sul grembo di Devaki, il capello bianco avrebbe concepito Balarama, mentre il capello nero avrebbe successivamente concepito Krishna, incarnazione dello stesso Vishnu. Vasudeva e la sua seconda moglie Rohini Devi ebbero una figlia, Subhadra, che spos\u00f2 Arjuna e divent\u00f2 madre di Abhimanyu. Dopo di ci\u00f2, col resto della popolazione di Mathura, si spostarono tutti a Dwaraka."}
{"id": "1629752", "revid": "24443", "url": "https://it.wikipedia.org/wiki?curid=1629752", "title": "Media montagna", "text": ""}
{"id": "1629754", "revid": "2028514", "url": "https://it.wikipedia.org/wiki?curid=1629754", "title": "Estrapolazione", "text": "In matematica, il termine estrapolazione indica il processo che permette di calcolare il valore di informazioni esterne ad un insieme discreto di dati noti. In sostanza, dato un piano cartesiano sul quale siano stati tracciati i punti formula_1 corrispondenti all'insieme di valori noti, si vuole trovare il valore formula_2 corrispondente ad un valore formula_3 maggiore (o minore) di ciascun formula_4. L'estrapolazione \u00e8 simile al processo di interpolazione, che costruisce nuovi punti all'interno di un insieme di punti noti, ma i suoi risultati hanno spesso minor significato e sono soggetti ad un abbondante grado di incertezza.\nMetodi di estrapolazione.\nLa scelta di quale metodo di estrapolazione applicare deve essere determinata da una conoscenza a priori del processo che ha creato i dati esistenti. \u00c8 fondamentale sapere se ad esempio i dati possono essere considerati continui, periodici, alternati ecc.\nEstrapolazione lineare.\nL'estrapolazione lineare crea una linea tangente alla fine dei dati noti e la estende oltre i limiti. Tale metodo fornisce buoni risultati soltanto quando \u00e8 usato per estendere un grafico che pu\u00f2 essere adeguatamente approssimato con una funzione lineare, e i risultati previsti vengono calcolati non troppo lontano dalla fine dei dati noti.\nDati i due punti formula_5 e formula_6 vicini al punto formula_7 da estrapolare, l'estrapolazione lineare ci d\u00e0 la funzione \n\u00c8 possibile includere pi\u00f9 di due punti e utilizzare tecniche di regressione lineare per identificare la retta che approssima l'andamento dell'intera serie di dati."}
{"id": "1629755", "revid": "124691779", "url": "https://it.wikipedia.org/wiki?curid=1629755", "title": "Pininfarina Nido", "text": "La Pininfarina Nido \u00e8 un concept automobilistico pensato e progettato dallo studio di progettazione italiano Pininfarina che racchiude soluzioni di mobilit\u00e0 urbana, sicurezza e sostenibilit\u00e0. Questo concetto racchiude il significato di \"automobile cittadina ideale\" secondo la Pininfarina. Durante il percorso metaprogettuale ha dato vita, finora, a due elaborati finali, ognuno presentato al fine di ogni step evolutivo. Si tratta di uno dei prodotti di design industriale applicato all'automobile pi\u00f9 rilevanti del XXI secolo: oltre a diversi premi automobilistici, la Nido riceve il premio Compasso d'Oro ADI nel 2008 e viene esposta in alcuni dei pi\u00f9 importanti musei di design ed arte contemporanea tra cui il MoMA di New York.\nNido 2004.\nIl primo elaborato, presentato nel 2004 al Salone dell'automobile di Parigi, consiste in un modello statico che racchiude al suo interno la necessit\u00e0 focale del progetto \"Nido\": la sicurezza. Questa necessit\u00e0 \u00e8 stata affrontata con soluzioni tecnologiche, strutturali, ergonomiche e di abitabilit\u00e0. Oltre alla sicurezza, la Pininfarina Nido, per natura, risponde anche alla sempre pi\u00f9 importante esigenza di mobilit\u00e0 sostenibile: la Pininfarina infatti ha scelto di inserire il progetto \"Nido\" in un contesto cittadino. Terzo tema affrontato \u00e8 stato quello formale, il profilo estetico della vettura doveva esprimere tutto quello che essa racchiudeva: pensiero giovane e moderno, tecnologia e semplicit\u00e0, robustezza e sicurezza.\nDescrizione.\nQuesta citycar dalle dimensioni ridotte \u00e8 stata fortemente orientata verso la sicurezza, sia per i passeggeri interni che per eventuali pedoni in caso di urto, tramite soluzioni strutturali e la distribuzione degli spazi e la gestione delle forme della vettura stessa. La vettura, infatti, \u00e8 costituita da un telaio formato da una parte anteriore con la capacit\u00e0 di deformarsi che integra una particolare cellula rigida che avvolge i passeggeri come un guscio protettivo il quale, oltre ad ospitare gli occupanti e assorbire gli urti, ha la capacit\u00e0 di scorrere orizzontalmente su una guida centrale e scaricare, grazie ad una struttura alveolare, l'energia prodotta dall'urto a due assorbitori.\nNido EV 2010.\nIl progetto prosegue e si concretizza in una seconda realizzazione, avvenuta nel 2010, che consiste in un prototipo marciante ad alimentazione elettrica. La Pininfarina sottolinea quando, osservando una Nido EV, non si deve solo pensare al veicolo in quanto tale, ma ad un concetto, composto da diverse soluzioni, applicabile a qualunque vettura prodotta in grande serie. La Nido EV inoltre \u00e8 stata pensata ad essere la prima di una famiglia di vetture ad alimentazione elettrica, declinate in diverse versioni e carrozzeria: 2 posti, 2+1, van leggero e pickup. Il concept \u00e8 stato pensato con un pianale modulare \"space frame\" in alluminio, il prototipo invece \u00e8 stato realizzato in tubolari d'acciaio.\nEredit\u00e0.\nLa vettura inizia un importante percorso che poi arriver\u00e0 a completarsi con il successivo concept della casa torinese, la Pininfarina Sintesi, ovvero la visione del veicolo come un involucro ispirato e pensato in relazione ai suoi occupanti, partendo proprio da essi per la realizzazione della vettura.\nLa Nido si pu\u00f2 anche definire antenata di un'altra vettura della casa torinese, ovvero la Pininfarina B0, vettura elettrica presentata in anteprima mondiale al salone dell'automobile di Parigi nel 2008.\nPremi e riconoscimenti.\nLa Nido ha partecipato ad alcune manifestazioni, tra cui l'esposizione al Salone dell'automobile di Bruxelles 2005 per il tema \"\u201cUtilitarie leggere, Veicoli per il tempo libero e Moto\u201d\", ha anche ricevuto un'importante premio ovvero \"\u201cL'Automobile pi\u00f9 Bella del Mondo\u201d\" per la categoria \"Prototipi e Concept car\"\nLa Pininfarina Nido \u00e8 stata premiata con dall'ADI con il XXI Compasso d'oro per la sezione dedicata a progetti che anticipano le tendenze del \"transportation design\"."}
{"id": "1629764", "revid": "767487", "url": "https://it.wikipedia.org/wiki?curid=1629764", "title": "Torno subito", "text": "Torno subito \u00e8 una canzone scritta e cantata da Max Pezzali nel 2007. \u00c8 il primo singolo estratto da \"Time Out\", secondo album da solista del cantante pavese. Il brano, scritto da Pezzali e prodotto da Claudio Guidetti, figura fra i propri crediti anche la cantante Syria, che ne ha curato i cori.\nIl brano.\nIl brano ha goduto di una notevole programmazione radiofonica, cominciata il 4 maggio, che l'hanno reso uno dei tormentoni dell'estate 2007. Il singolo invece, uscito nei negozi il 25 maggio, ha debuttato direttamente alla quarta posizione dei singoli pi\u00f9 venduti in Italia, e seppur mantenendo la top20 per sole tre settimane, \u00e8 rimasto in classifica per quasi sei mesi. Il brano \u00e8 contenuto anche in \"Max Live 2008\".\nCon \"Torno subito\" Pezzali ha partecipato al Festivalbar 2007.\nVideo musicale.\nIl video della canzone, diretto da Cosimo Alem\u00e0 (gi\u00e0 autore dei video degli Zero Assoluto), vede la partecipazione dell'attore Marco Giallini (\"Il siero della vanit\u00e0\", \"Non ti muovere\"). Il video \u00e8 la storia di due soldati (Pezzali e Giallini) in un presidio militare in un'isola deserta.\nLe riprese esterne sono state girate in Sardegna presso la famosa spiaggia di Cala Domestica, mentre le interne sono state girate in una delle tante vecchie miniere presenti nella zona.\nI due soldati passano le proprie giornate fra noia e miraggi, fino a che all'orizzonte non intravedono l'avanzare del nemico. In realt\u00e0 si tratta semplicemente di un gruppo di operai in procinto di costruire un albergo proprio in quella zona.\nNel 2007 il video musicale di \"Torno subito\" \u00e8 stato premiato al \"Premio Roma Videoclip\", insieme al video di \"Sei fantastica\", secondo singolo estratto da \"Time Out\".\nOmaggio a \"Lost\".\nIl video \u00e8 un omaggio alla serie televisiva \"Lost\". Max Pezzali al Festivalbar del 2007 ha dichiarato che il video \u00e8 un omaggio alla sua serie TV preferita, non specificando quale. Si pu\u00f2 capire per\u00f2 che sia Lost per vari motivi:"}
{"id": "1629766", "revid": "123302051", "url": "https://it.wikipedia.org/wiki?curid=1629766", "title": "Tuffi ai Giochi olimpici", "text": "I tuffi sono stati introdotti per la prima volta ai Giochi olimpici in occasione della III Olimpiade del 1904. La prima competizione vide soli due eventi, al maschile, comprendenti la piattaforma e la distanza. Quest'ultimo venne sostituito nell'edizione successiva dal trampolino, molto pi\u00f9 intrigante. Ai Giochi olimpici successivi venne allargata la competizione alle donne anche per la piattaforma e venne introdotta la piattaforma alta - che fu disputato per tre edizioni - dove non erano consentite alcun tipo di acrobazia. Infine nel 1920 venne aggiunta la competizione femminile per il trampolino. Dall'Edizione di Amsterdam del 1928 fino al 1996 ad Atlanta, la competizione comprendeva solo 4 eventi; raddoppiati poi con l'introduzione dei tuffi sincronizzati a partire dalle prime Olimpiadi del XXI secolo di Sydney.\nAi fini del medagliere e di tutte le competizioni a venire, \u00e8 importante segnalare l'ammissione alle gare da parte della FINA alla Nazionale della Cina a partire dal 1984, bandito per opporsi al governo cinese. Da quel momento gli atleti cinesi hanno sempre dominato la maggior parte delle gare.\nMedagliere.\nIl seguente medagliere, aggiornato a , prende in considerazione anche le medaglie dei Giochi olimpici intermedi di , appositamente segnalate con un * accanto al numero complessivo di medaglie per nazione. In \"corsivo\" le nazioni (o le squadre) non pi\u00f9 esistenti."}
{"id": "1629769", "revid": "399", "url": "https://it.wikipedia.org/wiki?curid=1629769", "title": "Sei fantastica", "text": "Sei fantastica \u00e8 un singolo del cantautore italiano Max Pezzali, pubblicato nel 2007 come secondo singolo estratto dall'album \"Time Out\".\nIl brano \u00e8 contenuto anche in \"Max Live 2008\", \"Max 20\" (reinterpretato con Raf), \"Astronave Max\" (in una versione dal vivo con Emis Killa) e \"Le canzoni alla radio.\"\nIl brano.\nIl brano vede la partecipazione di Eros Ramazzotti, esecutore dell'assolo di chitarra conclusivo.\nNel 2014 \u00e8 stata aggiunta a questa canzone una strofa da parte di Emis Killa che viene cantata nelle tappe milanesi del tour di Max Pezzali, ai Music Awards 2014 e al Summer Festival 2014.\nRelativamente al significato della canzone lo stesso Pezzali ha dichiarato:\nLa canzone \u00e8 stata poi dedicata da Pezzali alla sua squadra del cuore il 27 maggio 2007, quando ha cantato allo Stadio di San Siro per le celebrazioni del quindicesimo scudetto dell'Inter insieme ad altri cantanti di fede nerazzurra, fra cui Roberto Vecchioni, Luciano Ligabue e Elio di Elio e le Storie Tese.\nVideo musicale.\nNel videoclip, diretto da Romana Meggiolaro, Maria Chiara Augenti interpreta la protagonista della canzone, dai mille volti, dai tanti lati nascosti e dalle tante vite: \u00e8 una bella hostess che, in divisa, incontra, divertita, con le amiche/colleghe le occhiate di altri uomini e colleghi; \u00e8 una donna sportiva e grintosa che pratica la boxe in una vera palestra di pugilato, insieme ad altre atlete; \u00e8 una donna sensuale e misteriosa, che conquista e seduce gli uomini, spogliandosi e muovendosi sinuosa dietro un paravento trasparente o seduta sulla sponda di un letto con una maschera che le nasconde il viso, indossando abiti sexy, in attesa di un appuntamento erotico; alla fine del video sotto la doccia si libera di tutto il trucco e di tutte le maschere, mentre l'acqua scorre sul suo corpo nudo, sui suoi lunghi capelli e sul suo viso sorridente.\nNel 2007 il video musicale di \"Sei fantastica\" \u00e8 stato premiato al \"Premio Roma Videoclip\", insieme al video di \"Torno subito\", primo singolo estratto da \"Time Out\"."}
{"id": "1629770", "revid": "111319", "url": "https://it.wikipedia.org/wiki?curid=1629770", "title": "Nuoto ai Giochi della XXVI Olimpiade - 200 metri stile libero femminili", "text": "Hanno partecipato alle batterie di qualificazione 42 atlete: le primi 8 si sono qualificate per la finale A, le successive 8 invece si sono qualificate per la finale B.\nFinale A.\n21 luglio 1996"}
{"id": "1629771", "revid": "91078", "url": "https://it.wikipedia.org/wiki?curid=1629771", "title": "Pininfarina Birdcage 75th", "text": ""}
{"id": "1629774", "revid": "111319", "url": "https://it.wikipedia.org/wiki?curid=1629774", "title": "Nuoto ai Giochi della XXVI Olimpiade - 400 metri stile libero femminili", "text": "Hanno partecipato alle batterie di qualificazione 40 atlete: le primi 8 si sono qualificate per la finale A, le successive 8 invece si sono qualificate per la finale B.\nFinale A.\n22 luglio 1996"}
{"id": "1629775", "revid": "111319", "url": "https://it.wikipedia.org/wiki?curid=1629775", "title": "Nuoto ai Giochi della XXVI Olimpiade - 400 metri stile libero maschili", "text": "Hanno partecipato alle batterie di qualificazione 35 atleti: i primi 8 si sono qualificati per la finale A, i successivi 8 invece si sono qualificati per la finale B.\nFinale A.\n23 luglio 1996"}
{"id": "1629780", "revid": "729019", "url": "https://it.wikipedia.org/wiki?curid=1629780", "title": "Battaglia di Calliano (1487)", "text": "La battaglia di Calliano fu combattuta il 10 agosto 1487 tra le truppe della Repubblica di Venezia e quelle della Contea del Tirolo.\nAntefatti.\nLe operazioni iniziarono gi\u00e0 nella notte, quando, dopo aver inviato un piccolo gruppo di incursori a nuoto oltre il fiume il genio veneziano costru\u00ec un ponte di barche, che permise alla truppe accampate nei pressi di Pomarolo e castel Nomi di attraversare l'Adige e di puntare verso castel Beseno e castel Pietra, ultimi baluardi rimasti a difesa di Trento, la capitale del Principato vescovile. Il piano del comandante veneziano Roberto Sanseverino d'Aragona era di cingere d'assedio le due fortezze sia da sud che da nord, prendendole per fame. Alle prime luci dell'alba una seconda colonna di armati partita la sera precedente da Rovereto discese la valle del rio Cavallo ed attacc\u00f2 di sorpresa castel Beseno, che resse all'assalto.\nFallita l'azione a sorpresa i veneziani posero d'assedio il castello e Sanseverino invi\u00f2 alcune truppe in avanscoperta verso Trento, con il compito di saccheggiare Mattarello e spaventare la popolazione locale.\nBattaglia.\nNel frattempo, castel Beseno, grazie ad un sistema di segnali ottici, aveva informato della situazione il comandante delle truppe tirolesi di stanza a Trento, Friedrich Kappler. Questi disponeva di soli 900 uomini esperti e 1000 miliziani, perci\u00f2 decise di contare sull'effetto sorpresa. Per primo part\u00ec Micheletto Segato, giunto da poco dalle Giudicarie, al comando di 400 fanti. Questi attaccarono subito battaglia, ma furono respinti dalla grande superiorit\u00e0 numerica nemica. Poco dopo, giunse anche Kappler con i suoi 900 mercenari tedeschi.\nTerrorizzati dall'arrivo di nuovi nemici, gran parte dei fanti veneziani si diedero alla fuga, fermandosi nei pressi del ponte di barche. I cavalieri, al comando di Sanseverino e del suo luogotenente Guido de' Rossi, rimasero a combattere. Dopo due ore circa, la situazione era ancora in stallo, ma l'arrivo improvviso dei miliziani di Ebenstein, che piombarono sugli avversari dalle colline circostanti, gett\u00f2 i veneti nel panico. I cavalieri, ormai in rotta, fecero pressione sui fanti, ancora fermi sulla riva, che si misero a correre sul ponte di barche. Esso, come prevedibile, cedette, facendo annegare numerosi uomini. Lo stesso Sanseverino cadde nella mischia. Guido de' Rossi, nel frattempo, separato dal grosso delle truppe veneziane del Sanseverino, si era ritirato con la sua squadra di 300 cavalieri e di 300 arcieri a cavallo in un punto nascosto e da l\u00ec assal\u00ec da tergo le truppe di Kappler, in aiuto del quale giunse un reparto di armigeri comandato da un capitano di nome Corrado. La sorpresa riusc\u00ec e quasi tutti gli armati, compreso Corrado caddero sul campo. A questo punto Friedrich Kappler decise di ritirarsi dalla posizione riparando le truppe a Mattarello, mentre lui stesso decise di recarsi in Trento per dare l'annucio della vittoria. Il Rossi invece, raggiunto un isolotto in mezzo all'Adige, guadagn\u00f2 con le truppe superstiti la riva destra dell'Adige a Pomarolo, tornando quindi nel veronese.\nL'azione aveva avuto inizio intorno alle 2 del mattino del 10 agosto, sviluppandosi nell'arco dell'intera giornata. Si tratt\u00f2 della prima occasione in cui i temibili lanzichenecchi (i \"Landsknechte\", ovvero fanti della Svevia e del Tirolo addestrati alla maniera svizzera) affrontarono un esercito della Serenissima. Decisive furono l'indisciplinatezza dei soldati veneziani e, al contrario, la determinazione e l'accortezza dei comandanti trentino-tirolesi, che spinse al panico gli avversari. Nel corso di una improvvisa e precipitosa ritirata questi si trovarono tagliata l'unica via di fuga (un ponte di barche predisposto a cavallo dell'Adige all'altezza di Calliano) e a centinaia morirono annegati nel fiume. Anche Roberto da Sanseverino trov\u00f2 la morte, e la sua salma fu trasportata a Trento e tumulata nel Duomo dove, con un monumento equestre prima (la sua armatura ancora insanguinata venne issata su un cavallo di legno) e con un sarcofago monumentale poi, fu per molto tempo ricordata dai trentini insperatamente vittoriosi la figura del grande sconfitto.\nIl contrattacco di Guido de' Rossi tardivo e condotto con forze insufficienti, seppur vincente grazie anche all'effetto sorpresa non fu per\u00f2 tale da sovvertire gli esiti della battaglia. La sua azione obblig\u00f2 comunque le truppe tirolesi a sganciarsi infliggendo loro pesanti perdite, contribuendo a rendere meno pesante la sconfitta per i veneziani.\nPerdite.\nI veneziani ebbero 1.500 caduti e 110-120 soldati fatti prigionieri mentre fra i tirolesi le perdite furono circa 700.\nConseguenze.\nLa battaglia di Calliano venne raccontata da molti cronisti d'epoca e ampiamente esaltata da Massimiliano I, tuttavia non sort\u00ec alcun beneficio n\u00e9 ebbe conseguenze dal punto di vista strategico e politico. Nel novembre dello stesso anno, infatti, il duca Sigismondo d'Austria stipula una pace con Venezia nella quale si sancisce che entrambi i contendenti dovranno restituire i rispettivi territori occupati e ritirarsi entro i confini in vigore prima della guerra. Questa soluzione per\u00f2 lasci\u00f2 irrisolte le controversie territoriali riguardanti i confini in Valsugana e sugli altopiani di Lavarone e Asiago. La citt\u00e0 di Rovereto rimase cos\u00ec per altri venti anni in mani veneziane, sino al 1508-1509 quando una nuova guerra determin\u00f2 la definitiva sconfitta di Venezia e la definitiva cessazione del suo dominio in Vallagarina a vantaggio degli Asburgo.\nTestimonianze artistiche.\nLa battaglia di Calliano \u00e8 rappresentata in uno dei rilievi in marmo del cenotafio dell'imperatore Massimiliano I d'Asburgo posto nella Hofkirche ad Innsbruck; un'altra rappresentazione della battaglia, in questo caso pittorica, si trova in un affresco della Sala delle gesta Rossiane della Rocca dei Rossi di San Secondo Parmense. Nell'affresco viene raffigurato il contrattacco finale condotto da Guido de' Rossi contro le truppe di Kappler."}
{"id": "1629782", "revid": "1522738", "url": "https://it.wikipedia.org/wiki?curid=1629782", "title": "Origini di Hutu e Tutsi", "text": "La questione dell'origine dei popoli Hutu e Tutsi \u00e8 un problema centrale nello studio della storia del Burundi e del Ruanda e, in generale, della Regione dei Grandi Laghi africani. In questi paesi, gli Hutu rappresentano la maggioranza etnica, ma i Tutsi costituiscono l'\u00e9lite economica e sociale. \nTradizionalmente, i Tutsi sono stati identificati come i discendenti di un popolo distinto (anche geneticamente), giunto nella regione in tempi successivi e impostosi sulle popolazioni indigene; il Corno d'Africa viene spesso indicato come possibile area d'origine di questa migrazione.\nLa rivalit\u00e0 fra questi due gruppi ha avuto la sua espressione pi\u00f9 evidente nel genocidio ruandese del 1994, che ebbe in parte le caratteristiche di un'operazione di pulizia etnica perpetrata dagli Hutu ai danni dei Tutsi. Nonostante la diffusione dell'idea di Hutu e Tutsi come etnie distinte con origini diverse, non vi sono prove conclusive a conferma di questa tesi.\nAnalisi del problema.\nLa tesi della migrazione camitica.\nL'idea di una differenza di tipo razziale fra gli Hutu e i Tutsi \u00e8 legata al primo colonialismo belga in Africa. I coloni belgi si basarono sulla semplice osservazione dell'aspetto fisico degli appartenenti ai diversi gruppi. Essi osservarono che i Twa (un terzo gruppo etnico dell'area) erano di bassa statura (come i pigmei), gli Hutu erano di media altezza, e i Tutsi erano molto alti e snelli. Inoltre, i Tutsi tendono ad avere il naso, e l'intero volto, pi\u00f9 sottile. Studi statistici successivi confermarono queste differenze. All'inizio del XX secolo, un antropologo tedesco quantific\u00f2 in circa 12\u00a0cm la differenza media di altezza fra Hutu e Tutsi; nel 1974, Jean Hiernaux riport\u00f2 10\u00a0cm di differenza media.\nLa tesi della differenza di origine di Hutu e Tutsi fu cavalcata dai pensatori razzisti che identificavano nella razza caucasica la forza civilizzatrice del mondo. A corollario di questa tesi, si ipotizz\u00f2 che un regno strutturato e complesso come quello del Ruanda e del Burundi, al tempo dei primi contatti con gli Europei, potesse essere stato creato solo da un popolo di razza hamitica, ovvero di pelle nera ma originariamente affine ai caucasici, giunto nell'Africa subsahariana da nord, attraverso l'Egitto e il Corno d'Africa (soprattutto l'Etiopia). Si deline\u00f2 di conseguenza la tesi secondo cui gli hamitici Tutsi avrebbero colonizzato la terra degli indigeni Hutu e Twa in epoche remote, imponendosi sulle popolazioni locali in virt\u00f9 della loro instrinseca superiorit\u00e0.\nLa tesi dell'influsso ambientale.\nLe prime critiche a queste posizioni giunsero negli anni settanta. Nel suo saggio del 1972 \"How Europe Underdeveloped Africa\" (\"Come l'Europa ha sottosviluppato l'Africa\"), Walter Rodney denunci\u00f2 le motivazioni colonialiste della tesi dell'origine nordafricana dei Tutsi, e sostenne che le differenze fisiche fra Hutu, Twa e Tutsi potevano essere la conseguenza di fattori sociali, ambientali e soprattutto nutrizionali, come la diversa alimentazione. Le tesi di Rodney ebbero una vasta risonanza in Ruanda nell'epoca della guerra civile e del genocidio: furono impugnate con forza dal Fronte Patriottico Ruandese, mentre in Europa furono sposate da molti studiosi. Fra gli altri fattori che potevano giustificare la differenza di altezza come conseguenza della disuguaglianza sociale, oltre all'alimentazione, furono citati il tipo di lavoro (i Tutsi allevatori e gli Hutu coltivatori) e la selezione sessuale. Dominique Franche osserv\u00f2 che la differenza di statura fra Hutu e Tutsi era paragonabile a quella che una statistica del 1815 riportava, nella popolazione francese, fra coscritti e senatori.\nUno degli argomenti pi\u00f9 forti in favore delle ipotesi di diversificazione storica all'interno di uno stesso gruppo etnico originario \u00e8 il fatto che i Tutsi parlano la stessa lingua degli Hutu, il kinyarwanda in Ruanda ed il kirundi in Burundi, e che queste lingue appartengono al gruppo delle lingue bantu, diffuse in Africa meridionale e orientale. Questo implicherebbe il fenomeno insolito di un gruppo dominante che acquisisce la lingua di un gruppo subordinato, sebbene quest'ultimo effettivamente \u00e8 di gran lunga predominante (85% circa, contro il 10% dei Tutsi). Inoltre, la lingua parlata da Hutu e Tutsi non presenta nessun elemento riconducibile alle lingue del Nordafrica, dell'Egitto o dell'Etiopia. Gli stessi Tutsi non mantengono, nella loro tradizione orale, nessun ricordo di una ipotetica provenienza dal bacino del Nilo.\nAltre ipotesi di migrazione.\nOltre al riferimento alla presunta appartenenza ad una razza hamitica e alla provenienza dal Corno d'Africa, non mancano altre ipotesi intorno all'identit\u00e0 etnica dei Tutsi. Jean Hiernaux ha ipotizzato che i Tutsi possano provenire dall'Africa orientale; egli osserva che fossili di esseri umani di alta statura e con caratteristiche somatiche simili a quelle degli odierni Tutsi sono stati trovati per esempio nella Rift Valley e a Olduvai, nella Tanzania settentrionale. Hiernaux in ogni caso attacca con decisione l'ipotesi di una migrazione rapida e della \"conquista\" del Ruanda da parte dei Tutsi, indicando come pi\u00f9 probabile l'idea che popolazioni dell'Africa orientale siano penetrate nella regione del Ruanda in modo graduale.\nA questo tema \u00e8 legata la presunta correlazione fra l'arrivo dei Tutsi e la formazione di una entit\u00e0 statale (il regno del Ruanda). L'idea che questi due eventi coincidano \u00e8 un fatto centrale di molte teorie hamitiche, soprattutto di epoca coloniale. In effetti, non vi sono prove che la formazione dello Stato del Ruanda sia coinciso con l'avvento della pastorizia, e anzi le date stimabili non sembrano coincidere.\nStudi genetici.\nNegli ultimi decenni del XX secolo, nuovi elementi nel dibattito sulle origini di Hutu e Tutsi sono stati portati dall'analisi della diffusione nei due gruppi di tratti riconducibili a fattori genetici, come l'anemia drepanocitica e l'intolleranza al lattosio. Un articolo pubblicato nello \"Yearbook of Physical Anthropology\", nel 1987, sosteneva che le ricerche di questo tipo conducevano alla conclusione che i Tutsi effettivamente non avessero le stesse origini bantu degli Hutu e di altri popoli della regione. L'anemia drepanocitica, associata all'esposizione prolungata alla malaria, \u00e8 diffusa nella popolazione Hutu ma non in quella Tutsi. Analogamente, la tolleranza al lattosio (tratto tipico delle popolazioni che hanno allevato bovini per millenni) \u00e8 molto pi\u00f9 diffusa fra i Tutsi che fra gli Hutu.\nQueste differenze, tuttavia, non sono considerate da tutti gli studiosi come una prova conclusiva di una migrazione dei Tutsi da altre regioni dell'Africa. Esse possono essere lette come la conseguenza di un fenomeno di microevoluzione relativo a mutati stili di vita e regimi alimentari su periodi di tempo prolungati. A sua volta, non si pu\u00f2 escludere che questa diversificazione sia stata causata dall'esposizione di parte della popolazione a influssi culturali provenienti dall'esterno, anzich\u00e9 da veri e propri fenomeni migratori. \nHutu e Tutsi oggi.\nQualunque sia l'origine delle differenze fenotipiche e genetiche fra Hutu e Tutsi, i matrimoni misti sono sempre stati una pratica diffusa; di conseguenza, \u00e8 praticamente impossibile sostenere l'appartenenza esclusiva di un qualunque individuo all'uno o all'altro gruppo. Il continuo interscambio \u00e8 anche legato al fatto che sebbene i Tutsi possano essere identificati come il gruppo economicamente e socialmente dominante, esistono anche casi di Hutu ricchi e potenti e di Tutsi poveri. Il genocidio dei Tutsi degli anni novanta ha contribuito a evidenziare la necessit\u00e0 di integrazione fra i due gruppi, che oggi \u00e8 considerata una priorit\u00e0 culturale da parte di molti ruandesi."}
{"id": "1629783", "revid": "767487", "url": "https://it.wikipedia.org/wiki?curid=1629783", "title": "Vojin Lazarevi\u0107", "text": "Carriera.\nGiocatore.\nDebutta da professionista nel 1962 con il Sutjeska Nik\u0161i\u0107, dove rimane fino al 1966 segnando 74 gol.\nProprio le sue ottime doti di centravanti gli valgono l'ingaggio da parte della Stella Rossa di Belgrado, con cui vince tre campionati della RSF di Jugoslavia e due Coppe di Jugoslavia, oltre alla Mitropa Cup 1968, e, a livello personale, il titolo di capocannoniere del campionato 1968-1969.\nNell'estate del 1961 si trasferisce in Belgio all'R.F.C. Liegi, ma a met\u00e0 stagione viene ingaggiato dal Nancy, con cui gioca anche la prima parte della stagione 1971-1972, prima di tornare alla , con cui vince il campionato 1972-1973, oltre che al titolo di capocannoniere con 25 reti.\nNel gennaio del 1974 si trasferisce ai Toronto Metros, dove rimane per una sola stagione, prima di tornare in patria, dove chiude la carriera nel Vrbas.\nAllenatore.\nIn due occasioni, nel 1997 e nel 1999, a met\u00e0 stagione, viene chiamato alla guida della Stella Rossa Belgrado, e in entrambe le occasioni riesce a vincere la Coppa di Jugoslavia."}
{"id": "1629784", "revid": "287204", "url": "https://it.wikipedia.org/wiki?curid=1629784", "title": "Vojin Lazarevic", "text": ""}
{"id": "1629786", "revid": "78273", "url": "https://it.wikipedia.org/wiki?curid=1629786", "title": "Pentathlon moderno alle olimpiadi estive 2008", "text": ""}
{"id": "1629788", "revid": "119833917", "url": "https://it.wikipedia.org/wiki?curid=1629788", "title": "Regione di Boeny", "text": "La regione di Boeny \u00e8 una regione della provincia di Mahajanga, nel Madagascar nord-occidentale.\nIl capoluogo della regione \u00e8 Mahajanga.\nHa una popolazione di 543.200 abitanti distribuita su una superficie di 31.046\u00a0km\u00b2.\nSuddivisione amministrativa.\nLa regione \u00e8 suddivisa in sei distretti:"}
{"id": "1629806", "revid": "104458", "url": "https://it.wikipedia.org/wiki?curid=1629806", "title": "Michael Mair", "text": "Biografia.\nCarriera sciistica.\nSpecialista delle prove veloci, Michael Mair fu negli anni 1980 il punto di forza nella velocit\u00e0 della nazionale italiana riuscendo in carriera ad aggiudicarsi tre vittorie in Coppa del Mondo, due in discesa libera e una in supergigante.\nStagioni 1982-1987.\nMair ottenne il primo risultato di rilievo nel Circo bianco il 21 dicembre 1981 giungendo 10\u00ba nella discesa libera di Coppa del Mondo disputata sul tracciato di Crans-Montana. Lo stesso risultato, nella medesima specialit\u00e0, l'altoatesino se l'aggiudic\u00f2 l'anno seguente ai Mondiali di Schladming 1982, sua prima presenza iridata.\nIl 22 dicembre 1982 sulla pista 3-Tre di Madonna di Campiglio conquist\u00f2 la prima vittoria in Coppa del Mondo, nonch\u00e9 primo podio, in supergigante; fu il primo successo di un italiano in quella specialit\u00e0, di recente introduzione. Due anni dopo fu presente ai XIV Giochi olimpici invernali di , sua prima presenza olimpica, dove si piazz\u00f2 15\u00ba nella discesa libera, mentre ai Mondiali di Bormio 1985, sua ultima presenza iridata, fu 12\u00ba nella discesa libera.\nStagioni 1988-1992.\nTre anni dopo, il 23 gennaio 1988, ottenne la sua ultima vittoria in Coppa del Mondo, a Leukerbad; quel successo rimane negli annali dello sci alpino azzurro in quanto vi fu una tripletta: infatti dietro a Mair si piazzarono Giorgio Piantanida e Werner Perathoner. Ai successivi XV Giochi olimpici invernali di , sua ultima presenza olimpica, non concluse la discesa libera; la stagione 1987-1988 fu la migliore per Mair in Coppa del Mondo: chiuse al 10\u00ba posto nella classifica generale e al 2\u00ba in quella di discesa libera (staccato di 14 punti dal vincitore), entrambe vinte dello svizzero Pirmin Zurbriggen.\nColse l'ultimo podio in Coppa del Mondo in occasione della combinata dell'Hahnenkamm, a Kitzb\u00fchel, del 15 gennaio 1989 (3\u00ba); nella medesima localit\u00e0 ottenne l'ultimo risultato di rilievo in carriera il 18 gennaio 1992, quando giunse 13\u00ba nella discesa libera sulla Streif.\nCarriera da allenatore.\nTerminata l'attivit\u00e0 agonistica Mair \u00e8 diventato allenatore, prima per il settore della velocit\u00e0 maschile italiano, poi - dal 2007 - come direttore tecnico della squadra femminile, incarico che gli ha riservato, grazie soprattutto ai risultati di Denise Karbon, ma anche di Manuela M\u00f6lgg, Nicole Gius e Chiara Costazza, molte soddisfazioni. Nel 2010 ha lasciato l'incarico di direttore tecnico, pur continuando ad allenare la squadra italiana femminile per le prove veloci.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nDH = discesa libera\nSG = supergigante"}
{"id": "1629813", "revid": "442595", "url": "https://it.wikipedia.org/wiki?curid=1629813", "title": "Sguardie", "text": ""}
{"id": "1629816", "revid": "767487", "url": "https://it.wikipedia.org/wiki?curid=1629816", "title": "Riccardo Bauer", "text": "Biografia.\nLaureato in scienze economiche all'Universit\u00e0 commerciale Luigi Bocconi, partecipa come volontario alla prima guerra mondiale. \u00c8 prima segretario e poi direttore del Museo sociale della Societ\u00e0 Umanitaria di Milano, carica dalla quale fu rimosso dai fascisti nel 1924.\nCollaboratore de \"La Rivoluzione liberale\" di Piero Gobetti e fondatore, con Ferruccio Parri e altri, del settimanale \"Il Caff\u00e8\", viene arrestato pi\u00f9 volte e, nel 1927, confinato a Ustica e a Lipari. \nTornato libero nel 1928, riprende l'attivit\u00e0 clandestina e, con Ernesto Rossi e altri, aderisce al movimento Giustizia e Libert\u00e0, fondato a Parigi nell'agosto del 1929 da Carlo Rosselli, Emilio Lussu e Francesco Fausto Nitti. Dopo altri arresti, nel 1931 Bauer viene condannato definitivamente dal Tribunale speciale per la difesa dello Stato a venti anni di reclusione. Si tratta della prima sentenza contro il movimento \"Giustizia e Libert\u00e0\" e i suoi massimi dirigenti. Tra gli imputati figurano lo scienziato Umberto Ceva, suicidatosi in carcere, e la spia dell'OVRA Carlo Del Re.\nNel 1939 esce dal carcere e viene inviato al confino di Ventotene. Liberato nel 1943, alla caduta del fascismo, partecipa al congresso clandestino del Partito d'Azione (Firenze, 5-6 settembre 1943) nel quale \u00e8 nominato responsabile militare per il Centro-Sud, in previsione di una lotta popolare armata contro le divisioni tedesche che gi\u00e0 calano agguerrite attraverso il confine del Brennero. A Roma, dopo l'8 settembre, come dirigente e capo della Giunta militare del Partito d'Azione, \u00e8 tra i principali organizzatori della Resistenza. \u00c8 membro del Comitato centrale di liberazione nazionale e del pi\u00f9 ristretto comitato militare, con Luigi Longo e Sandro Pertini. \nNel 1944 fonda e dirige fino al 1946 la rivista \"Realt\u00e0 Politica\". Dopo la Liberazione milita nel Partito d'Azione e viene nominato componente della Consulta Nazionale (1945). Nel febbraio del 1946 si tiene il primo congresso del partito, nel quale la radicalizzazione dei contrasti interni portano all'uscita di Parri e La Malfa. Deluso, Bauer lascia la politica dimettendosi anche dalla Consulta; torna prima alla vicepresidenza, poi alla presidenza della Societ\u00e0 Umanitaria. \nNegli anni cinquanta e sessanta fa pi\u00f9 volte parte del Consiglio di Amministrazione della Triennale di Milano.\nSuccessivamente al 1969, presiede la Lega italiana dei diritti dell'uomo, la Societ\u00e0 per la Pace e la Giustizia internazionale, il Comitato italiano per l\u2019universalit\u00e0 dell\u2019Unesco.\nRiconoscimenti.\nDopo la sua morte \u00e8 stata creata una Fondazione e il Centro di formazione professionale Riccardo Bauer di Milano , che rappresenta la naturale evoluzione delle attivit\u00e0 formative sviluppate dalla Scuola del Libro della Societ\u00e0 Umanitaria e opera nell'area della fotografia e della comunicazione visiva. Nel 1997 per i suoi scritti politici \"Un progetto di democrazia\", antologia curata da Arturo Colombo, gli \u00e8 stato assegnato, alla memoria, il premio internazionale \"Ignazio Silone\". A Milano, sulla casa in piazzale Cadorna 4 dove visse, \u00e8 ricordato da una targa marmorea.\nOpere.\nTra le sue opere principali:"}
{"id": "1629827", "revid": "110157", "url": "https://it.wikipedia.org/wiki?curid=1629827", "title": "Ro\u0219iorii de Vede", "text": "Ro\u0219iorii de Vede (anche \"Ro\u0219iori de Vede\", in passato \"Ru\u0219ii de Vede\") \u00e8 un municipio della Romania di 31.255 abitanti, ubicato nel distretto di Teleorman, nella regione storica della Muntenia.\nStoria.\nIl primo insediamento umano di cui si abbia testimonianza \u00e8 un \"castrum\" Romano del III secolo facente parte del cosiddetto \"Limes Transalutanus\".\nLa prima testimonianza documentata della presenza della citt\u00e0 appare nel diario di viaggio di due pellegrini tedeschi, Peter Spornau e Ulrich von Tennst\u00f6ndt, del 1385, dove si parla di un trasferimento a \"Russenart\", ovvero \"Ru\u0219ii de Vede\", mentre la forma completa \"Ru\u0219ii de Vede\" appare per la prima volta in un documento emesso il 18 maggio 1526 dal Principe Radu de la Afuma\u021bi.\nLa citt\u00e0 fu per molto tempo capoluogo del distretto, tra il XIV secolo e il 1837, quando la capitale venne trasferita a Zimnicea."}
{"id": "1629829", "revid": "287204", "url": "https://it.wikipedia.org/wiki?curid=1629829", "title": "Rosiorii de Vede", "text": ""}
{"id": "1629830", "revid": "647919", "url": "https://it.wikipedia.org/wiki?curid=1629830", "title": "Rosiori de Vede", "text": ""}
{"id": "1629833", "revid": "78273", "url": "https://it.wikipedia.org/wiki?curid=1629833", "title": "Fondamenti della dottrina della scienza", "text": ""}
{"id": "1629834", "revid": "117646579", "url": "https://it.wikipedia.org/wiki?curid=1629834", "title": "Polmoni a libro", "text": "Il polmone a libro \u00e8 un tipo di organo respiratorio atto allo scambio gassoso atmosferico e presente negli aracnidi, in particolare nei ragni e negli scorpioni.\nDescrizione.\nQuest'organo \u00e8 posto nella cavit\u00e0 addominale ventrale e connesso con l'esterno attraverso una piccola apertura. I polmoni a libro non hanno correlazioni di sorta con gli apparati respiratori dei moderni vertebrati. \u00c8 il nome stesso a \nconsentire di comprenderne la struttura. Constano infatti di pile di sottili strati di aria alternati a tessuto ripieno di emolinfa, struttura che d\u00e0 un aspetto molto simile a un libro ripiegato. Questi strati sono racchiusi in una tasca interna della parete addominale e sono immersi in spazi aerei che ricevono l'ossigeno dall'ambiente esterno mediante uno spiracolo.\nSono presenti in numero variabile: da un solo paio per i ragni pi\u00f9 primitivi a quattro paia per gli scorpioni.\nA volte i polmoni a libro possono essere assenti, e lo scambio gassoso viene effettuato dalle pareti sottili della cavit\u00e0 respiratoria con un'area di superficie aumentata grazie alla struttura ramificata in tubi sottili detta trachea.\nSecondo alcuni autori questa trachea si \u00e8 evoluta direttamente dai polmoni a libro, in quanto in alcuni ragni le trachee hanno un piccolo numero di camere di forma alquanto allungata.\nAlcune famiglie di aracnidi e di opilionidi non hanno traccia di polmoni a libro, respirano attraverso le trachee o solo attraverso la superficie del corpo.\nL'assenza o la presenza di polmoni a libro negli aracnidi li suddivide in due sezioni, ma non d\u00e0 ulteriori informazioni per consentire di essere assunto a significato tassonomico: gli aracnidi polmonati, in cui i polmoni a libro sono presenti (scorpioni, ragni, Schizomida e Amblypigi) e gli aracnidi apolmonati, dove sono assenti (opilionidi, acari, pseudoscorpioni e Ricinulei).\nFunzionalit\u00e0.\nLe \"pagine\" dispiegate del libro (dette anche piatti per la loro forma) sono piene di emolinfa, che svolge la funzione del sangue negli artropodi. Le pagine di questo libro massimizzano la superficie di contatto con l'aria e ci\u00f2 a sua volta massimizza lo scambio gassoso con l'ambiente. Nella maggior parte delle specie non \u00e8 stato riscontrato alcun moto proprio di queste pagine allo scopo di facilitare la fisiologia respiratoria in questi animali.\nL'aria entra nei polmoni a libro attraverso lo spiracolo polmonare soprattutto per diffusione: la contrazione del muscolo posto nei pressi dello spiracolo fa s\u00ec che la camera principale o \"atrio\" dei polmoni a libro si dilati, consentendo all'aria di entrare.\nQuesta poi passa nelle \"pagine\" del polmone, chiamate anche \"lamine\", direttamente a contatto col flusso sanguigno e nelle quali avviene lo scambio gassoso.\nDegli aracnidi muniti di trachee ne distinguiamo due tipi: le \"trachee a setaccio\" sono di conformazione molto simile ai polmoni a libro, ma di forma tubolare; al posto delle \"lamine\" vi sono tubicini ramificati nei quali avviene lo scambio gassoso. Le \"trachee tubolari\" sono anch'esse composte da tubicini ramificati, ma hanno origine direttamente dagli spiracoli polmonari.\nTestimonianze fossili.\nI polmoni a libro pi\u00f9 antichi ritrovati risalgono ad aracnidi trigonotarbidi risalenti a circa 410 milioni di anni fa, oggi estinti, e ritrovati nei chert di Rhynie, paese della Scozia. Questi polmoni fossili sembrano comunque molto simili a quelli presenti nei ragni moderni.. \nUna delle pi\u00f9 durature controversie sull'evoluzione degli aracnidi riguarda se il polmone a libro si evolse gi\u00e0 nell'antenato comune di tutti gli aracnidi, oppure se \u00e8 evoluto in pi\u00f9 gruppi di aracnidi parallelamente a quando conquistarono le terre emerse.\nBranchie a libro.\nI polmoni a libro si sono evoluti dalle branchie a libro. Anche se sono simili per struttura, negli organismi acquatici hanno una dislocazione diversa. \nLe branchie a libro sono situate esternamente, mentre i polmoni a libro si trovano internamente.\nLe branchie a libro sono ancora funzionali nei limuli che ne hanno cinque paia. L'origine di questa struttura per lo scambio gassoso all'interno dell'acqua sembra possa risalire a un paio di zampe man mano rimpicciolite e poi mutate di funzione. \nNella parte interna di queste branchie a forma di pendaglio vi sono circa 100 sottili fogli, a guisa di membrane, chiamate \"lamellae\", deputate proprio allo scambio gassoso. \nQuesti pendagli si muovono ritmicamente per guidare il sangue all'interno e all'esterno delle lamellae, facendovi circolare abbondante acqua. \nLa funzione principali \u00e8 quindi quella respiratoria, ma negli esemplari piccoli e soprattutto in quelli giovani svolgono anche funzioni natatorie."}
{"id": "1629837", "revid": "729019", "url": "https://it.wikipedia.org/wiki?curid=1629837", "title": "Oloprosencefalia", "text": "L'oloprosencefalia (HPE) \u00e8 una malformazione cerebrale caratterizzata da un difetto di sepimentazione mediana della vescicola prosencefalica.\nL'incidenza \u00e8 stimata da 1:16000 a 1:54000 nati vivi, senza distinzione di sesso.\nIl difetto primitivo provoca una cascata di anomalie a carico del sistema nervoso centrale, cos\u00ec da configurare diversi quadri.\nLe forme intermedie presentano uno sviluppo incompleto dei lobi cerebrali, oppure lobi normosviluppati con difetti a livello delle strutture mediane come il corpo calloso, il setto pellucido, scissura sagittale, tratti olfattivi e ottici.\nSi pu\u00f2 associare agenesia dell'ipofisi con conseguente panipopituarismo, ipoglicemia, crisi convulsive, diabete insipido.\nLa forma completa (alobare) si manifesta come encefalo sferico in toto (olosferico), monoventricolare, con assenza del corpo calloso e del setto pellucido e sinoftalmia mediana.\nLa ciclopia \u00e8 presente in 1 embrione su 250. Si pu\u00f2 avere decesso nei primi giorni di vita.\nPossono presentarsi dismorfismi facciali, come ipo o ipertelorismo e schisi, e ritardo dello sviluppo psicomotorio e tetraplegia spastica.\nEziologia.\nFattori congeniti come infezioni prenatali (complesso TORCH), assunzione di farmaci in gravidanza, diabete mellito materno.\nTra i fattori genetici si osservano trisomie o delezioni dei cromosomi 18 e 13. Il 20% delle oloprosencefalie \u00e8 ascrivibile a una sindrome monogenica."}
{"id": "1629838", "revid": "767487", "url": "https://it.wikipedia.org/wiki?curid=1629838", "title": "Goffredo Stabellini", "text": "\u00c8 scomparso nel 2012 all'et\u00e0 di 87 anni.\nCarriera.\nCalciatore ferrarese tra i pochi, assieme tra gli altri a Fabrizio Poletti e Riccardo Dalla Torre, a non aver mai giocato nella SPAL, come Poletti cresce nella Bondenese e con i matildei - che arrivarono secondi dietro il Carpi - gioca il primo campionato di Serie C del dopoguerra proveniente dalla squadra di Tresigallo con cui aveva iniziato durante la guerra. Stessa trafila per Stabellini e Fontanesi, che giunger\u00e0 a Bondeno l'anno dopo, con la differenza, come detto, che per il primo l'approdo non sar\u00e0 la SPAL bens\u00ec la ben pi\u00f9 quotata Roma.\nCon i giallorossi, di Krieziu e Amadei, gioca solo 4 partite in Serie A, esordendo il 22 settembre 1946 a Genova contro la Sampdoria.\nPassa poi in Serie B con il (in prestito) con cui gioca titolare e segna 7 reti. Attaccante con una discreta vena realizzatrice, si contraddistingue per la sua eleganza e la sua capacit\u00e0 anche in fase di costruzione, prova ne \u00e8 che la stagione successiva, nel 1948 approda al Lecce sempre in Serie B e giocando 28 partite con solo 4 reti realizzate - quindi non riuscendo in alcun modo ad evitare la retrocessione dei salentini - viene comunque confermato anche la stagione successiva, arretrando al ruolo di interno e rimanendo a Lecce sino al 1954, ovvero per sei stagioni. Stabellini si confermer\u00e0 come uno dei pi\u00f9 fedeli calciatori in maglia giallorossa per numero di presenze.\nTorna in Serie B l'anno successivo con il e con gli ionici giocher\u00e0 4 campionati, collezionando 112 presenze in Serie B e segnando 4 goal. Ormai alla soglia dei 33 anni e stabilmente arretrato al ruolo di rifinitore, viene ceduto in IV Serie alla . Con i biancorossi vince il campionato tornando in Serie C, ritirandosi successivamente nel 1963, all'et\u00e0 di 38 anni.\nIn carriera ha totalizzato complessivamente 4 presenze in Serie A e 140 presenze e 15 reti in Serie B."}
{"id": "1629839", "revid": "729019", "url": "https://it.wikipedia.org/wiki?curid=1629839", "title": "Ciclopia", "text": "La ciclopia \u00e8 un'anomalia congenita caratteristica dei vertebrati, che consiste nella presenza di un'unica cavit\u00e0 orbitaria pi\u00f9 o meno completa, localizzata in mezzo alla fronte. \u00c8 un caso estremo di oloprosencefalia, che porta alla nascita di un individuo con occhio unico mediano e con un naso a forma di proboscide, situato al di sopra della cavit\u00e0 orbitaria.\n\u00c8 causata dal fallimento da parte del prosencefalo di dividere in maniera corretta le orbite in due cavit\u00e0 distinte. \u00c8 spesso associata con la trisomia del 18 (sindrome di Edwards) o del 13 (sindrome di Patau).\nSi presenta con tratti caratteristici. Di solito il volto manca di naso, o quest'ultimo \u00e8 rimpiazzato da una struttura non funzionante che assomiglia ad una piccola proboscide.\nSebbene la ciclopia sia un evento raro, non mancano casi documentati, sia animali sia umani, alcuni dei quali conservati anche in musei.\nCause.\n\u00c8 causata da disordini genetici ma anche da tossine che causano problemi alla morfogenesi. \u00c8 noto che gli agnelli possono nascere con questa malformazione se la madre si \u00e8 alimentata con alcuni tipi di alcaloidi. La ciclopia pu\u00f2 essere indotta negli agnelli dalla ciclopamina e dalla jervina, alcaloidi contenuti nelle piante del genere Veratrum."}
{"id": "1629841", "revid": "56818", "url": "https://it.wikipedia.org/wiki?curid=1629841", "title": "Arinencefalia", "text": ""}
{"id": "1629849", "revid": "92723", "url": "https://it.wikipedia.org/wiki?curid=1629849", "title": "Dostoevski", "text": ""}
{"id": "1629850", "revid": "1305772", "url": "https://it.wikipedia.org/wiki?curid=1629850", "title": "Balls of Steel", "text": "Balls of Steel \u00e8 una simulazione di flipper pubblicata da \"Pinball Wizards\" (etichetta di 3D Realms) nel 1997. Sviluppato dalla software house Wildfire Studios, specializzata del genere, \u00e8 stato pubblicato come shareware dotato di una sola tavola, mentre nella versione completa ce ne sono cinque.\nModalit\u00e0 di gioco.\nNelle opzioni di gioco \u00e8 possibile scegliere se giocare utilizzando uno scrolling verticale oppure con una schermata fissa.\nTavole.\nEra stata progettata un'ulteriore tavola, \"Devil's Island\", poi uscito come titolo a s\u00e9 stante."}
{"id": "1629852", "revid": "767487", "url": "https://it.wikipedia.org/wiki?curid=1629852", "title": "Reggina Calcio 1993-1994", "text": "Questa pagina raccoglie tutte le informazioni sulla nella stagione 1993-1994.\nStagione.\nLa squadra, allenata da Enzo Ferrari, ha concluso la stagione al secondo posto in classifica, non riuscendo tuttavia a superare i play-off per la promozione in Serie B.\nLa media spettatori fu di circa 3500 presenze, mentre gli abbonati furono 1200.\nMaglie e sponsor.\nIl fornitore tecnico \u00e8 Devis per il terzo anno.\nLo sponsor ufficiale \u00e8 Eurockeller clima/caldaie"}
{"id": "1629857", "revid": "767487", "url": "https://it.wikipedia.org/wiki?curid=1629857", "title": "Jauhar", "text": "Jauhar e saka erano due pratiche di suicidio (il primo femminile, il secondo maschile), presenti tra i Rajput in India.\nOriginariamente legato solo ai membri della famiglia reale Rajput, pass\u00f2 ad indicare il suicidio di massa per sfuggire al disonore della cattura da parte dei nemici.\nQuando la presa del loro villaggio o citt\u00e0 era ormai certa, le donne si immolavano su pire infuocate (\"jauhar\") mentre gli uomini si lanciavano nel combattimento a cavallo, lottando fino alla morte (\"saka\"), similmente a quanto avveniva nell'antica Roma con la pratica rituale della Devotio."}
{"id": "1629860", "revid": "741864", "url": "https://it.wikipedia.org/wiki?curid=1629860", "title": "Magnae Dei Matris", "text": " Magnae Dei Matris \u00e8 un'enciclica di papa Leone XIII, datata 8 settembre 1892, dedicata a Maria, Madre di Ges\u00f9, e alla preghiera del Rosario."}
{"id": "1629862", "revid": "56818", "url": "https://it.wikipedia.org/wiki?curid=1629862", "title": "Sindrome di Bartholin-Patau", "text": ""}
{"id": "1629865", "revid": "486946", "url": "https://it.wikipedia.org/wiki?curid=1629865", "title": "Cabrera-Henriquez", "text": ""}
{"id": "1629867", "revid": "1543377", "url": "https://it.wikipedia.org/wiki?curid=1629867", "title": "Columnarios", "text": "Columnarios \u00e8 il termine spagnolo con cui si indicano le monete d'argento che furono coniate dalla Spagna dal 1732 al 1773 nelle sue colonie nell'attuale America latina. La maggior parte dei \"columnarios\" furono coniati in Messico ma erano attive anche zecche minori in Guatemala a Lima in Per\u00f9, a Santiago del Cile ed a Potos\u00ed nell'attuale Bolivia.\nLa moneta base era quella da 8 real. Altri valori minori erano le moneta da 4 real, 2 real, 1 real e 1/2 real. La moneta da 8 real \u00e8 il predecessore del dollaro statunitense. Prima che la zecca statunitense (United States Mint) iniziasse la sua produzione, i columnarios circolavano, oltre ad altre monete, nelle colonie nordamericane.\nPrima dei columnarios le monete erano prodotte con la tecnica della coniazione al martello. Erano chiamate \"pannocchie\". Con queste monete era frequente il ricorso alla tosatura: una piccola parte del contenuto in metallo prezioso veniva tagliata via dai bordi della moneta e anche questa azione era considerata un reato capitale, era estremamente diffusa.\nI \"columnarios\", a differenza delle monete precedenti che avevano il contorno irregolare, erano circolari ed il contorno era ben netto e di conseguenza l'eventuale tosatura era immediatamente percepibile.\nIl disegno dei \"columnarios\" presenta al rovescio i due mondi \u2013 il nuovo ed il vecchio mondo\u00a0\u2013 con la corona reale sopra. Sotto sono rappresentate le onde del mare che separano i due mondi e sui due lati ci sono le due colonne (da cui il nome di \"columnarios\") che rappresentano le colonne d'Ercole ornate a loro volta da corone e con uno stendardo che reca la scritta \"PLUS ULTRA\", (\"ancora oltre\"). Sul bordo la scritta VTRAQUE VNUM, (\"entrambi sono uno\") per intendere il vecchio ed il nuovo mondo ed i segni di zecca su entrambi i lati della data.\nIl dritto mostra il nome del monarca seguito da D G HISPAN ET IND REX, (\"per grazia di Dio re di Spagna e delle Indie occidentali\").\nA sinistra si trovava il segno del \"saggiatore\" ed il valore era indicato sulla destra. Nel campo c'era un grande stemma di Spagna sormontato dalla corona. C'erano anche piccoli fiori, rosette ed altri ornamenti.\nIl contorno aveva un disegno ripetuto di foglie di alloro, molto difficile da contraffare, che era usato per facilitare l'identificazione della autenticit\u00e0 della moneta."}
{"id": "1629876", "revid": "124353467", "url": "https://it.wikipedia.org/wiki?curid=1629876", "title": "Romagna mia", "text": "Romagna mia \u00e8 una canzone italiana scritta da Secondo Casadei e incisa a Milano nel 1954. Il ritmo \u00e8 quello del valzer e il testo narra della nostalgia di un uomo per la sua terra d'origine, la Romagna. Divenuto un vero e proprio inno della Romagna e dei suoi abitanti nel mondo, nel tempo ha venduto oltre 4 milioni di copie.\nStoria.\nIl titolo originale del brano era \"Casetta mia\": Casadei l'aveva gi\u00e0 scritto qualche tempo prima, dedicandolo alla propria casa di Gatteo Mare, ma non l'aveva mai proposto per l'incisione, tenendolo da parte \u00abper le evenienze\u00bb. L'occasione si present\u00f2 nel 1954, quando, trovandosi a Milano per una delle due incisioni annuali, dovette sostituire un solista che si \u00e8 improvvisamente ammalato. Propose il brano a Dino Olivieri, direttore artistico dell'etichetta discografica \"La voce del padrone\". Questi, ascoltando il motivo, gli sugger\u00ec di modificare il titolo in \"Romagna mia\", sapendo quanto grande era l'amore del maestro per la propria terra. La canzone, con il nuovo titolo ed il nuovo testo, a cui vennero sostituite da Secondo Casadei le parole \"casetta mia\" con \"Romagna mia\", venne cantata da Fred Mariani e Arte Tamburini.\nIl brano inizi\u00f2 a diffondersi grazie all'orchestra di Secondo Casadei, alle trasmissioni di Radio Capodistria (specialmente \"Musica per voi\"), all'avvento dei juke box e ai turisti che frequentano la riviera romagnola e ne acquistavano il disco per ricordo. Divent\u00f2 un vero e proprio inno per la gente della Romagna, e in seguito acquist\u00f2 grande popolarit\u00e0 nel resto dell'Italia e a livello internazionale. \u00c8 stata cantata ed incisa da grandi interpreti dell'epoca, tra cui Claudio Villa, Nilla Pizzi, Orietta Berti, Rosanna Fratello, Giorgio Consolini e da molti gruppi e orchestre, ma principalmente dall'orchestra Casadei. L'orchestra dopo la scomparsa di Secondo, continu\u00f2 sotto la guida del nipote Raoul Casadei e, dopo il ritiro dalla scene di Raoul, fu affidata alla direzione di Mirko Casadei.\nInterpretazioni moderne.\nSebbene la versione originale sia cantata da Fred Mariani e Arte Tamburini, le \"voci\" pi\u00f9 popolari di Romagna mia sono, per la gente del liscio, quella di Pino Flamigni, Edgardo Gelli (1934-2021), e quella di Mauro Ferrara, tutti cantanti dell'orchestra Casadei. Interpretazioni sono state eseguite da Raffaella Carr\u00e0, Fiorello, Francesco Guccini, Gigi Proietti, Ivana Spagna, Orietta Berti, Iva Zanicchi, Jovanotti, Renzo Arbore, I Nomadi, Gloria Gaynor, i Pitura Freska, Elio e le Storie Tese, Tito Puente, Amalia Gr\u00e9, Laura Pausini, Deep Purple, Luciano Pavarotti, Pino Lamberti per l'album del 2008 \"Eravamo in 19\" (Elca Sound). Ne esistono anche versioni in altre lingue, principalmente russo, giapponese e nella variante argentina dello spagnolo ed ebraico, con il titolo \"Kesem al yam kineret\" (Magia sul lago di Tiberiade).\nUna strofa della canzone \u00e8 citata, con intento provocatorio, anche nel brano \"Valium Tavor Serenase\" degli emiliani CCCP Fedeli alla linea, sostituendo \"Emilia\" a \"Romagna\"; con intenti simili ne fu realizzata una reinterpretazione anche dai Mickey and the Mouses, gruppo di Cattolica (1981). Al Festival di Sanremo 2012 il cantautore Samuele Bersani l'ha interpretata con l'accompagnamento orchestrale di Goran Bregovi\u0107. Durante il tour Europeo 2016/17 in Austria e Germania, il cantautore romagnolo Michele Fenati ne inserisce nel suo repertorio una versione acustica per voce e chitarra, fisarmonica, violino e violoncello.\nI diritti d'autore sono delle Edizioni Musicali Casadei Sonora."}
{"id": "1629878", "revid": "124830292", "url": "https://it.wikipedia.org/wiki?curid=1629878", "title": "Rajput", "text": "Il Rajput (dal sanscrito \"raja-putra\" \"Figli di re\") \u00e8 uno dei maggiori gruppi della casta guerriera induista Kshatriya.\nLe loro origini sono legate al Rajputana, antico nome del Rajasthan, regione nord-occidentale dell'India, e si dicono appartenenti alla grande stirpe guerriera Kshatriya. Famosi infatti per l'abilit\u00e0 e la cavalleria militare, furono impiegati dall'esercito del governo coloniale inglese ed \u00e8 facile trovarne dei membri anche al giorno d'oggi nelle Forze armate indiane.\nI primi regni.\nI primi regni Rajput si datano verso la fine del VII secolo che sono durati fino al IX mentre alcuni fino all'XI secolo.\nLe 4 famiglie Agnivanshi, che sono: i Parihara (del Pratihara), i Solanki (dei Chaulukya), i Paramara, e i Chahamana dei Chauhan, crebbero in importanza, stabilendosi sul territorio e creano i loro regni.\nL'invasione islamica.\nIl Sultanato di Delhi fu fondato da Qu\u1e6db al-D\u012bn Aybak, all'inizio del XIII secolo.\nIl Sultano \u02bfAl\u0101\u02be ud-D\u012bn II conquist\u00f2 il Gujarat (1297), Malwa (1305), Ranthambore (nell'attuale Rajasthan) (1301), Chittorgarh (1303), Jalore, e Bhinmal (1311). Furono tutti conquistati dopo lunghi assedi e una forte resistenza dei difensori Rajput.\nEpoca moghul.\nIl figlio di B\u0101bur, Hum\u0101y\u016bn, fu un regnante obbligato a passare lunghi periodi in esilio. Suo figlio Akbar, comunque consolid\u00f2 la sua eredit\u00e0 ed espanse ci\u00f2 che fu il Sultanato di Delhi in un vasto impero.\nParte della ragione del suo successo fu l'inclusione dei capi di origine Rajput nella classe governante del suo impero, grazie al suo matrimonio con una principessa della loro cultura e impose agli scribi di usare l'urdu, che contiene parole arabe, persiane e hindi.\nImpero Maratha.\nPoich\u00e9 l'autorit\u00e0 centrale dell'impero Moghul si disintegr\u00f2 alla morte di Aurangzeb, il potere dei Maratti si consolid\u00f2 sotto la guida di Shivaji (suo nonno Maloji Bhonsle, dichiar\u00f2 di discendere dal clan Rajput Sisodia)."}
{"id": "1629880", "revid": "1728", "url": "https://it.wikipedia.org/wiki?curid=1629880", "title": "Forint", "text": ""}
{"id": "1629882", "revid": "309289", "url": "https://it.wikipedia.org/wiki?curid=1629882", "title": "Kjundjudej", "text": "Il Kjundjudej () \u00e8 un fiume della Russia siberiana orientale, affluente di destra della Lena. Scorre nel \u017diganskij ulus della Sacha (Jacuzia).\nIl fiume ha origine dalle pendici occidentali dei monti di Verchojansk e scende in direzione sud-occidentale fino a sfociare in un canale laterale della Lena a 921\u00a0km dalla sua foce. La lunghezza del Kjundjudej \u00e8 di 240\u00a0km, l'area del suo bacino \u00e8 di 3\u00a0910\u00a0km\u00b2. "}
{"id": "1629883", "revid": "80339", "url": "https://it.wikipedia.org/wiki?curid=1629883", "title": "Kyundyudey", "text": ""}
{"id": "1629889", "revid": "1728", "url": "https://it.wikipedia.org/wiki?curid=1629889", "title": "Spanish dollar", "text": ""}
{"id": "1629890", "revid": "547034", "url": "https://it.wikipedia.org/wiki?curid=1629890", "title": "Don Costa", "text": "Biografia.\nNato a Boston da una famiglia di origini italiane, impar\u00f2 a suonare la chitarra fin da ragazzino. Negli anni quaranta si trasfer\u00ec a New York per perfezionare i suoi studi musicali. Innovativi ed importanti i suoi arrangiamenti per il cantante canadese Paul Anka, nella seconda met\u00e0 degli anni cinquanta.\nDalla collaborazione con l'allora giovanissimo Anka sono nati successi come \"Diana\", \"You Are My Destiny\", \"Crazy Love\" e molti altri. \u00c8 stato arrangiatore e produttore di moltissime canzoni di Frank Sinatra, fra cui \"My Way\", \"New York, New York\", \"For Once in My Life\", e gran parte dell'album \"Sinatra &amp; Strings\", del 1962. I due fondarono, insieme, l'etichetta discografica Reprise Records.\nNegli anni seguenti collabor\u00f2 per registrazioni discografiche con Sarah Vaughan, Barbra Streisand e Tony Bennett. Negli anni sessanta si trasfer\u00ec a Hollywood e cre\u00f2 una sua etichetta, la DCP International, distribuita da United Artists che avrebbe scoperto e lanciato grandissimi talenti. Negli anni ottanta \u00e8 stato arrangiatore di brani portati al successo dalla giovanissima figlia Nikka: uno per tutti, \"(Out Here) On My Own\". Mor\u00ec per un attacco cardiaco nel 1983 a New York lasciando la figlia che aveva solo undici anni.\nSu Discogs \u00e8 accreditato con 1182 tra canzoni composte e arrangiamenti."}
{"id": "1629901", "revid": "741864", "url": "https://it.wikipedia.org/wiki?curid=1629901", "title": "Custodi di quella Fede", "text": "Custodi di quella Fede \u00e8 un'enciclica antimassonica di papa Leone XIII, datata 8 dicembre 1892, scritta ai fedeli cattolici d'Italia sulle deplorevoli condizioni della Nazione. L'Enciclica \u00e8 una nuova denuncia del Pontefice contro la Massoneria.\nQuesta enciclica venne pubblicata in duplice edizione: questa in italiano per il popolo; e col nome Inimica Vis in latino per l'Episcopato italiano."}
{"id": "1629903", "revid": "25152", "url": "https://it.wikipedia.org/wiki?curid=1629903", "title": "Guillet", "text": ""}
{"id": "1629905", "revid": "767487", "url": "https://it.wikipedia.org/wiki?curid=1629905", "title": "Microfono a elettrete", "text": "Il microfono a elettrete o microfono electret \u00e8 un particolare tipo di microfono a condensatore, basato su un elettrete.\nI microfoni a condensatore necessitano di una polarizzazione elettrica. Un elettrete \u00e8 un materiale dielettrico stabile che conserva al suo interno una carica elettrica. Quindi, nel microfono a condensatore a elettrete, la carica polarizzante non viene fornita dall'esterno, bens\u00ec \u00e8 interna e situata nel diaframma o nella capsula fissa. Grazie a questa carica, il microfono a condensatore a elettrete non necessita di un'alimentazione esterna per la polarizzazione, che solitamente \u00e8 complessa da fornire.\nComunque, dato il basso livello del segnale generato dal microfono, questo solitamente contiene anche uno stadio preamplificatore che necessita di alimentazione. L'alimentazione di tale stadio \u00e8 per\u00f2 meno critica e pu\u00f2 avvenire tramite una batteria contenuta nel microfono o pu\u00f2 venir fornita tramite il cavo di uscita (si parla in questa caso di alimentazione phantom).\nUn elettrete \u00e8 un materiale dielettrico stabile con carica elettrostatica permanentemente incorporata (che, a causa dell'alta resistenza e della stabilit\u00e0 chimica del materiale, pu\u00f2 perdurare per centinaia di anni). Il nome deriva da una contrazione tra le parole elettrostatico e magnete, per analogia con la formazione del magnetismo per allineamento di domini magnetici nel ferro. Gli elettreti vengono normalmente creati fondendo prima un materiale dielettrico appropriato come plastica o cera che contenga molecole polari, e poi facendolo solidificare nuovamente in un potente campo elettrostatico uniforme. Le molecole polari del dielettrico si allineano alla direzione del campo elettrostatico, producendo una \"polarizzazione\" elettrostatica permanente. I moderni microfoni a elettreti usano plastica PTFE, in film o in forma solubile, per formare l'elettrete."}
{"id": "1629911", "revid": "741864", "url": "https://it.wikipedia.org/wiki?curid=1629911", "title": "Inimica Vis", "text": " Inimica Vis \u00e8 un'enciclica antimassonica di papa Leone XIII, datata 8 dicembre 1892, scritta all'Episcopato Italiano. Questa Enciclica \u00e8 la versione, in latino, della precedente, e, come la precedente, dedicata alle deplorevoli condizioni della Nazione, la cui causa \u00e8, per il Pontefice, la Massoneria."}
{"id": "1629913", "revid": "767487", "url": "https://it.wikipedia.org/wiki?curid=1629913", "title": "Videle", "text": "Videle \u00e8 una citt\u00e0 della Romania di 11.735 abitanti, ubicata nel distretto di Teleorman, nella regione storica della Muntenia. \nFa parte dell'area amministrativa anche la localit\u00e0 di Co\u015foaia.\nOltre ad essere un importante nodo ferroviario, dal quale si diparte dalla linea principale che collega Bucarest a Craiova il collegamento con la Bulgaria, Videle \u00e8 al centro di una zona ricca di giacimenti di petrolio, che ne fanno di fatto il centro energetico di tutto il distretto."}
{"id": "1629914", "revid": "367445", "url": "https://it.wikipedia.org/wiki?curid=1629914", "title": "Donella Del Monaco", "text": "Formazione e percorso musicale.\nDonella Del Monaco, nata a Villorba in provincia di Treviso, si laurea in Architettura con Ignazio Gardella all'Universit\u00e0 di Venezia.\nLa sua formazione musicale \u00e8 complessa: comincia a studiare canto giovanissima con il padre Marcello che teneva a Treviso una Scuola Internazionale di canto lirico ed in seguito anche con lo zio, il tenore Mario Del Monaco. Ma accanto al repertorio lirico e concertistico tradizionale, Donella affianca lo studio e l'interesse per le varie possibilit\u00e0 timbriche ed espressive della voce costruendo un percorso artistico personale, \u201cdiverso\u201d, di cantante-autrice-ricercatrice sia nell'incontro con la musica d'avanguardia sia nella ricerca e rivalutazione nell'ambito dell'antica cultura veneziana e veneta.\n\u00c8 autrice dei testi di tutti i lavori Opus Avantra e in veste di compositrice ha realizzato il CD \"Shakespeare Ballet\", musiche per il balletto \"Il sogno veneto di Shakespeare\" presentato all'Arena di Verona nella stagione 2005.\nNel 1974 inizia un percorso all'interno della musica contemporanea alla Biennale Musica di Venezia 1975-76-79 e vari Festivals e Rassegne di Musica Contemporanea per i quali \u00e8 stata chiamata ad interpretare opere dei maggiori compositori contemporanei (tra cui Salvatore Sciarrino, Sylvano Bussotti, John Cage, Luigi Nono, Marco Tutino, Azio Corghi) presentando opere in prima esecuzione mondiale, alcune delle quali scritte per lei. Sempre nel 1974 fonda il gruppo, Opus Avantra tra la classica e il rock.\nNel 1975 inizia il suo percorso come cantante d'opera e due anni dopo, nel 1977, inizia la ricerca e la riproposta delle canzoni da battello del Settecento veneziano. Nel periodo dal 1980 al 2005 prosegue l'attivit\u00e0 concertistica e tra il 2004 e il 2010 organizza gli Incontri veneziani di Musica e Filosofia in collaborazione con l'Universit\u00e0 veneziana di Ca' Foscari dip. Filosofia e la Biennale Musica l'etichetta discografica \"OpusAvantra studium\" di ricerca nell'ambito del neo-prog e delle nuove tendenze.\nNel 2008 assume la direzione artistica del festival trevigiano sulla cultura del XX secolo \"Finestre sul Novecento\", carica che mantiene fino al 2015 quando avvia il salotto culturale Chez Donella (Treviso) ideato insieme al compositore Paolo Troncon, che si occupa di approfondimenti musicologici, filosofici e letterari.\nLa sua discografia comprende 19 tra album e CD incisi nel periodo tra il 1974 e il 2019.\nOpus AvanTra.\nInsieme al compositore e pianista Alfredo Tisocco e all'ideologo Giorgio Bisotto, nel 1974 fonda il gruppo musicale di ricerca Opus AvanTra (Avanguardia e Tradizione) formato da un gruppo di musicisti classici con il progetto di fondere e interscambiare apporti di aree musicali diverse che vanno dalla musica classica all'avanguardia, al rock, alla canzone, alla pura sperimentazione. L'idea di rompere i confini tra i generi musicali, di sovrapporre elementi provenienti dal mondo classico alle nuove espressioni musicali rock e di fondere elementi colti e popolari, anticipa la sensibilit\u00e0 del post-modern che verr\u00e0 espressa chiaramente solo nel 1979 dal libro di Jean-Fran\u00e7ois Lyotard \"La concezione postmoderna\". Nel 1980, l'anno in cui scoppia la rivoluzione del post-modern alla Biennale di Venezia a opera dell'architetto Paolo Portoghesi, Donella \u00e8 presente invitata dall'allora direttore della Biennale Teatro, Maurizio Scaparro, per presentare le sue canzoni da battello orchestrate da Salvatore Sciarrino all'interno del famoso \"Teatro del mondo\", un teatro in legno galleggiante commissionato da Portoghesi all'architetto Aldo Rossi come simbolo della nuova sensibilit\u00e0 estetica. Il Teatro \u00e8 partito dalla Punta della dogana a Venezia per arrivare fino a Doubrovnik lungo la costa dalmata seguito dalla stampa internazionale. In quella circostanza Biennale Architettura e Teatro si unirono nell'idea di collegare valore storico a reinterpretazione contemporanea. Questa idea estetica di fusione tra la memoria storica della grande cultura occidentale con il linguaggio della comunicazione contemporanea segner\u00e0 il percorso compositivo di tutti i lavori Opus Avantra che vedranno un successivo sviluppo e approfondimento grazie alla collaborazione con il compositore Paolo Troncon nei due lavori \"Venetia et Anima\" e \"Rosa Rosae\".\nI primi CD incisi dal gruppo Opus Avantra e prodotti da Renato Marengo \u2013 \"Introspezione\", \"Lord Cromwell\", \"Strata\" e \"Lyrics\" \u2013 appartenenti al genere \"progressive\", diventano subito un \"cult\" e continuano a tutt'oggi a essere ristampati e richiesti da molti collezionisti. Nell'area internazionale della musica progressive Opus AvanTra viene considerato un gruppo unico nel suo genere per la graffiante originalit\u00e0 e per la complessit\u00e0 artistica.\nHa inciso anche \"Fragments\", una raccolta delle composizioni che hanno segnato la \u201cstoria\u201d creativa della cantante attraverso i vari generi musicali; il Cd contiene due brani inediti del gruppo Opus AvanTra (usciti nel 1974 in 45 giri e mai pi\u00f9 ristampati).\nNel 2003 riprende la ricerca Opus AvanTra con una nuova esperienza musicale raccolta nel CD \"Venetia et anima\" realizzato in collaborazione con il compositore Paolo Troncon (gi\u00e0 direttore dei Conservatori di Vicenza e Castelfranco Veneto): un lavoro sia di scrittura sia di improvvisazione di gruppo, basato su una nuova concezione ma anche ispirato all'idea Opus AvanTra, una suite di brani sul tema della spiritualit\u00e0, tra antico e contemporaneo.\nNel 2019 esce \"Rosa Rosae\", sempre in collaborazione con il compositore Paolo Troncon e con la nuova formazione (Mauro Martello flauto, saxofono e duduk, Laura Balbinot violoncello, Paolo Troncon pianoforte, Andrea De Nardi tastiere, Giorgio Cedolin batteria). Vi partecipano quattro illustri ospiti del prog storico: Jenny Sorrenti (Saint Just), Lino Vairetti (Osanna), Alberto Radius e Tony Esposito. Produttore artistico Renato Marengo.\nTra i numerosi concerti si ricordano quello al Teatro Romano di Verona nella rassegna internazionale \u201cCanzone d'Autrice\u201d dove propone brani scelti dal repertorio Opus AvanTra e quello inciso in un DVD nell'aprile 2008, un concerto-evento in Giappone con lo storico gruppo Opus Avantra. \"Viaggio immaginario\", un percorso attraverso i brani pi\u00f9 significativi dei quattro CD incisi dal gruppo dal 1974 al 1995 nell'ambito del rock progressivo, dopo l'anteprima a Bucarest in Romania (al teatro Arcub il 20 marzo) \u00e8 stato proposto a Tokyo al famoso Club Citt\u00e0 il 12 aprile 2008. L'ensemble era formato da: Donella Del Monaco (voce), Alfredo Tisocco (tastiere), Giorgio Bisotto (\"Magister Tenebrarum\"), Mauro Martello (flauti), Valerio Galla (batteria) con \"The Opus String Ensemble\" (due violini, viola, violoncello elettrificati). \"Viaggio immaginario\" \u00e8 un concept-concert velato di una teatralit\u00e0 apparente che accoglie segni ad un tempo gestuali e sonori, sospeso in quell\u00b4impalpabile confine fra movimento e suono.\nOpera.\nSeguendo il filo della tradizione di famiglia ha debuttato anche nel teatro d'opera. Molti sono stati i ruoli interpretati iniziando con \"Amore e psiche\" di Salvatore Scarrino, \"Orfeo\" di Francesco Carluccio, \"La partenza dell'argonauta\" di Panni con la regia di Mem\u00e8 Perlini, \"Il Prometeo liberato\" di Francesco Carluccio, \"Treemonisha\" di Scott Joplin.\nOltre a opere della tradizione lirica quali \"Boh\u00e9me\", \"Stiffelio\", \"Andrea Chenier\", \"Didone ed Enea\", \"La vedova allegra\", \"Il Flauto magico\", \"La serva padrona\", \"Bastiano e Bastiana\", \"La Grande-duchesse de G\u00e9rolstein\", \"La rondine\", \"Der Ferne Klang\", \"Crispino e la Comare\", \"Il Campiello\"; e in teatri quali La Fenice di Venezia, il Teatro Massimo di Palermo, Il Teatro Comunale di Treviso, il Maggio Musicale Fiorentino, il Teatro Comunale di Genova, il Teatro Regio di Torino, il Teatro Donizetti di Bergamo, il Grand Opera House di Filadelfia, il Deutches Theater di Monaco.\nNel 1995 partecipa al Festival mondiale di Pyong-Yang con arie di Puccini vincendo il primo premio.\nCanzoni da battello.\nAccanto al lavoro di ricerca nell'ambito del \"progressive\", gi\u00e0 a partire dal 1977, porta avanti uno studio personale sui canti della tradizione veneta; riscopre le \"Canzoni da Battello del Settecento veneziano\" e propone al compositore e ricerche Salvatore Sciarrino di arrangiarle: ne esce un raffinato lavoro registrato per la Fonit Cetra con la partecipazione di alcuni strumentisti del Teatro alla Scala. Successivamente, il lavoro di ricerca sulle canzoni colte e popolari veneziane e venete si amplia a pi\u00f9 periodi storici, dall'alto Medioevo fino ai giorni nostri e la ricerca musicale si estende al linguaggio. Nei testi poetici e musicali di Donella appaiono stratificazioni linguistiche che evidenziano una storia di crocevia fra Oriente ed Occidente dove la lingua veneta si impasta con il greco, lo slavo, fino a risalire al franco-veneto medievale o addirittura al paleo-veneto di epoca pre-romana. Tale ricerca diviene ri-creazione immaginaria sul filo di antichi fonemi e formule di un viaggio temporale nel passato remoto di una grande civilt\u00e0 della quale non rimangono che frammenti.\nNel 1980 partecipa alla Biennale Teatro con Maurizio Scaparro in una \"tourn\u00e9e\" con il \u201cTeatro del Mondo\u201d: teatrino galleggiante, costruito dall'architetto Aldo Rossi, che rivisitava una tradizione cinquecentesca della Serenissima. Il tour che copr\u00ec l'intera costa adriatica fu diretto da Giuseppe Marotta.\n\u00c8 stata invitata al Deutches Theater di Monaco e al Teatro \u201cOpera Haus\u201d di Filadelfia con il Balletto di Venezia in rappresentanza dell'Italia.\nNel 1989 ha tenuto un concerto al teatro La Fenice di Venezia diretto ancora da Giuseppe Marotta. Le tappe di questo lavoro sono documentate in alcuni CD: \"Venexia de oro\" (1999) dove il filo conduttore musicale sono i linguaggi della veneticit\u00e0 dal Medioevo alla contemporaneit\u00e0, il lavoro si avvale della partecipazione del poeta Andrea Zanzotto; \"Merica, Merica\" (2000), una ricerca dei canti popolari del lavoro e dell'emigrazione con una rielaborazione classica del compositore Paolo Troncon e popolare del gruppo Barbapedana.\nNel 2000 a Parigi all'Espace Cardin propone lo spettacolo \"Donella Del Monaco chante Paris, Berlin, Venise\" con coreografie di P. Paolo Koss.\nConcerti e spettacoli di rilievo.\nL'intensa attivit\u00e0 concertistica si dipana dall'opera lirica a concerti tematici:\nil concerto teatrale Cabaret Kabarett con i \"Brettl lieder\" di Sch\u00f6nberg per il cabaret berlinese del 1901 e una serie di brani desunti dai cabaret letterari del primo Novecento europeo, eseguito in numerosissime rassegne e festivals (CD: \"Schoenberg Kabarett\", \"Sch\u00f6nberg Kabarett 2\").\nIl concerto dedicato ad Erik Satie (CD: \"Chansons Satie\" con presentazione di Ornella Volta, direttrice del Museo Satie di Parigi) anche in forma di teatro danza con il Balletto del Sud diretto dal coreografo Fredy Franzutti.\nIl concerto dedicato ad autori americani del primo Novecento quali Gershwin, Kern, Porter per pianoforte e sax con originali arrangiamenti del compositore Giovanni Sollima.\nIl concerto dedicato al filosofo Friedrich Nietzsche con lieder da lui composti o a lui dedicati: intorno a questo concerto la regista francese Simone Benmoussa ha costruito un importante lavoro teatrale, \"Les Voyageurs\", che ha debuttato a Parigi a l'Espace Pierre Cardin nel 1999 e ha avuto pi\u00f9 di trenta repliche. In seguito a questo spettacolo \u00e8 stata invitata da Franco Battiato all'Estate Catanese.\nHa in repertorio i \"Folksongs\" di Luciano Berio che ha eseguito sia nella versione orchestrale che in quella da camera.\nIncontri veneziani fra Musica e Filosofia.\nPresiede l'etichetta discografica \u201cOpusAvantra \"studium\"\u201d con sede a Treviso fondata nel 1993 che, oltre a una discografia ricercata, promuove anche convegni e incontri musicali di discussione su come alcuni aspetti della musica progressiva abbiano interagito con le diverse tendenze della musica contemporanea del passato e d'oggi. In collaborazione con il dipartimento di Filosofia dell'universit\u00e0 Ca\u2019 Foscari di Venezia e con la Biennale Musica, nel 2004 crea \u201cIncontri veneziani fra Musica e Filosofia\u201d. Gli appuntamenti annuali promuovono un dibattito su tematiche musicali ed estetiche della contemporaneit\u00e0: \u201cL'interprete creativo\u201d (edizione 2004), \u201cComporre e improvvisare\u201d (edizione 2005), \u201cCon/porre insieme\u201d (edizione 2006), \u201c(S)definire la musica\u201d (edizione 2007); vi hanno partecipano personalit\u00e0 quali Marco De Natale (allora Presidente della Societ\u00e0 Italiana di Analisi Musicale) e del mondo progquali Riccardo Storti (Centro Studi Progressive italiano e direttore della rivista \u201cContrappunti\u201d) e Donato Zoppo (critico e scrittore di progressive), nonch\u00e9 autori contemporanei di ricerca tra i quali Markus Stockhausen ed Elliott Sharp, al quale \u00e8 stato affidato un workshop creativo (il CD \"Em/Pyre\" di Elliott Sharp \u00e8 in uscita per OpusAvantra studium/RES - Registrazioni e Suoni).\nFestival Finestre sul Novecento.\nDal 2008 al 2015 \u00e8 direttrice artistica del Festival \"Finestre sul Novecento\" di Treviso, dedicato alla musica e alla cultura del XX secolo. Questi i temi sviluppati:\nChez Donella.\nNel 2015 fonda insieme al compositore Paolo Troncon '\"Chez Donella\", un salotto culturale con ospiti di rilievo nazionale e internazionale nel campo musicale, filosofico, letterario e artistico in genere. Chez Donella \u00e8 soprattutto un laboratorio delle idee, in cui attraverso l\u2019incontro tra artisti, intellettuali, performer di diversa estrazione artistica e culturale vengono approfonditi e discussi alcuni temi della contemporaneit\u00e0 accanto ad esibizioni artistiche. Alcune delle principali tematiche musicali sono: la trasversalit\u00e0 dei generi, percorsi musicali del presente, aspetti sociali della musica, rapporti con la letteratura, la filosofia, l\u2019estetica. Alcuni tra gli ospiti: lo scrittore Paolo Maurensig, il musicista Franco Mussida (Premiata Forneria Marconi), il cantautore Juri Camisasca, la Nuova Compagnia di Canto Popolare, il musicista Arturo Stalteri (Radio 3 Rai), il cantante Lino Vairetti con il gruppo Osanna, la cantante Jenny Sorrenti (gruppo Saint-Just), il regista Italo Moscati, Guido Bellachioma (direttore della rivista Prog Italia), il musicologo Renzo Cresti, l'arpista Vincenzo Zitello, il filosofo Luigi Vero Tarca, il giornalista Renato Marengo tra gli altri).\nRiconoscimenti.\nHa vinto il 1\u00ba premio al Festival Musicale Mondiale della Corea del Nord in rappresentanza dell'Italia nel 1996 presentando arie di Puccini.\n\u00c8 stata invitata a far parte della giuria del prestigioso \u201cConcorso Internazionale Rackmaninov\u201d di Mosca nel 1997.\n\u00c8 stata invitata a far parte della giuria del \u201cConcorso Internazionale Toti dal Monte\u201d di Treviso nelle edizioni 1996/7/8.\nNel 2018 riceve dal MEI (Etichette discografiche indipendenti) e dalla rivista musicale Prog Italia il Premio alla carriera per il suo progetto Opus AvanTra."}
{"id": "1629915", "revid": "729019", "url": "https://it.wikipedia.org/wiki?curid=1629915", "title": "Motomondiale 1968", "text": "La stagione 1968 \u00e8 stata la ventesima del Motomondiale; per quanto riguarda il calendario vi fu quasi un ritorno alle origini: sparirono i due gran premi disputatisi al di fuori dell'Europa e, in corso di stagione, venne anche annullato il GP di Francia a causa degli eventi del Maggio francese. Conseguenza fu che in totale vi furono solo 10 prove iridate.\nIl contesto.\nNessuna modifica rilevante ai regolamenti in merito ai punteggi; vennero per\u00f2 annunciate modifiche tecniche che sarebbero entrate in vigore l'anno successivo in merito ai frazionamenti dei motori.\nCon il ritiro della Honda dai Gran Premi, la MV Agusta riusc\u00ec agevolmente a vincere il Mondiale in 350 e 500 con Giacomo Agostini, vittorioso in tutte le gare delle due categorie (in tutte le occasioni fece segnare anche il giro pi\u00f9 veloce) e vanamente contrastato da un nugolo di piloti pi\u00f9 o meno privati (tra cui l'australiano Jack Findlay, secondo in 500).\nL'iride della 250 and\u00f2 a Phil Read, dopo contrasti interni al team Yamaha: infatti era stato previsto che ognuno dei piloti ufficiali del team \u2013 oltre a Read, il connazionale Bill Ivy \u2013 vincesse un Mondiale, e Read aveva gi\u00e0 vinto quello della 125.\nIn 50 Hans-Georg Anscheidt vinse il terzo e ultimo titolo consecutivo per la Suzuki, nonostante la Casa giapponese si fosse ritirata a inizio stagione (al pilota tedesco e a Stuart Graham erano state affidate le 50 e 125 della stagione precedente, oltre a diversi ricambi). Nei sidecar, secondo titolo per Helmut Fath, che porta alla vittoria un mezzo spinto dal motore 4 cilindri URS, da lui stesso costruito; era dal 1954 che la BMW vinceva ininterrottamente il titolo tra i tre ruote.\nLe classi.\nClasse 500.\nLa classe regina fu presente in tutte e 10 i gran premi della stagione e si rivel\u00f2 un monologo di Giacomo Agostini che, emulando quanto gi\u00e0 fatto da Mike Hailwood in occasioni precedenti, ottenne la vittoria e il giro pi\u00f9 veloce in tutte le occasioni. Essendosi disimpegnata la Honda dalle corse a due ruote, al secondo posto si piazz\u00f2 Jack Findlay in sella ad una Matchless, al terzo posto Gyula Marsovszky su moto della stessa marca.\nIn effetti, dopo vari anni, si assistette al fatto che tutte le prime posizioni erano occupate da piloti equipaggiati con moto di costruzione europea.\nIl gran premio che vide il numero minore di partenti fu quello di Spagna in cui risultano solamente 14 piloti in gara.\nIn occasione dell'ultimo gran premio della stagione, il Gran Premio motociclistico delle Nazioni disputato sull'Autodromo di Monza si vide in gara per l'ultima volta nella sua carriera Mike Hailwood; part\u00ec in sella ad una Benelli ma fu costretto al ritiro in seguito ad una caduta.\nClasse 350.\nApprofittando anche del ritiro da parte della Honda e di Mike Hailwood, Giacomo Agostini ottenne facilmente il titolo anche in 350, ottenendo cos\u00ec la prima accoppiata di titoli in un'unica stagione della sua carriera.\nRispetto alla classe superiore, la stagione della 350 si svilupp\u00f2 su tre prove in meno ma, in ognuna delle 7 prove, il risultato fu il medesimo con Agostini che ottenne sempre vittoria e giro pi\u00f9 veloce. Alle spalle della MV Agusta si piazzarono la Benelli guidata da Renzo Pasolini e lAermacchi condotta da Kel Carruthers.\nCome gi\u00e0 nella classe 500, anche nella 350 le prime otto posizioni furono occupate da piloti con moto di costruzione europea.\nClasse 250.\nAnche il titolo della quarto di litro dell'anno precedente era stato conquistato da un pilota con Honda; dopo il disimpegno della stessa fu gioco facile per i due alfieri della Yamaha ottenere i primi due posti (con lo stesso punteggio) della classifica.\nSia Phil Read che Bill Ivy portarono le loro Yamaha RD05 alla vittoria in 5 occasioni ciascuno e arrivarono entrambi a collezionare 46 punti; il titolo della quarto di litro, come gi\u00e0 nel '67, venne assegnato durante il congresso FIM di fine stagione. Nel caso, per\u00f2, i due compagni di squadra avevano vinto lo stesso numero di GP e lo stesso numero di secondi posti; dato che il regolamento escludeva la possibilit\u00e0 di assegnazione del titolo in ex aequo, venne aggiunto un comma retroattivo che introduceva l'ulteriore discriminante del minore tempo complessivo nei GP validi per il punteggio. Il titolo fu assegnato a Read, la cui somma dei tempi risult\u00f2 inferiore di circa due minuti.\nAl Gran Premio d'Austria, gara non valida per la classifica, \u00e8 da segnalare il debutto nel Motomondiale di Jarno Saarinen che si ripresenta al Gran Premio di Finlandia, qualificandosi all'11\u00ba posto.\nClasse 125.\nNell'ottavo di litro non vi fu particolare dubbio in merito al vincitore, Phil Read sulla sua Yamaha RA31 si impose in 6 delle 9 gare disputate, distanziando nettamente il compagno di squadra Bill Ivy e ancor di pi\u00f9 il terzo classificato Ginger Molloy su Bultaco.\nFu proprio quest'ultima casa spagnola che si aggiudic\u00f2 l'unico gran premio sfuggito agli alfieri Yamaha, ottenendo il primo posto con Salvador Ca\u00f1ellas nel gran premio di casa.\nClasse 50.\nNella classe di minor cilindrata erano ormai rimaste poche le case ufficiali ad impegnarsi, perlomeno tra quelle di maggior grandezza e tradizione; anche le prove in calendario furono molto meno di quelle della altre classi.\nVennero disputate solo le prime 5 gare della stagione e il successo and\u00f2 nuovamente al pilota detentore del titolo precedente, Hans-Georg Anscheidt, con tre vittorie nei singoli gran premi.\nClasse sidecar.\nLa particolarit\u00e0 del campionato delle motocarrozzette fu che, visto l'annullamento della prova prevista in occasione del Gran Premio motociclistico delle Nazioni, al termine della stagione regolare dei GP, venne disputata una prova supplementare valida solo per questa categoria, abbinandola ad una gara valida per il campionato nazionale tedesco. Grazie anche alla vittoria in quest'ultima occasione, il titolo and\u00f2 all'accoppiata Helmut Fath/Wolfgang Kalauch che spezz\u00f2 l'egemonia BMW dopo svariati anni.\nNelle prime posizioni della classifica generale appaiono anche Johann Attemberger/Josef Schillinger che avevano ben iniziato la stagione ma che trovarono la morte in un incidente avvenuto durante il Gran Premio motociclistico del Belgio."}
{"id": "1629916", "revid": "17654", "url": "https://it.wikipedia.org/wiki?curid=1629916", "title": "Orochimaru (Naruto)", "text": ""}
{"id": "1629919", "revid": "116944", "url": "https://it.wikipedia.org/wiki?curid=1629919", "title": "Jatrinoli", "text": ""}
{"id": "1629920", "revid": "287204", "url": "https://it.wikipedia.org/wiki?curid=1629920", "title": "Jes\u00fas-Rafael Soto", "text": "\u00c8 stato uno dei principali esponenti del movimento dell'arte cinetica.\nBiografia.\nJes\u00fas Rafael Soto nasce a Ciudad Bol\u00edvar il 5 giugno 1923. Gi\u00e0 da ragazzo inizia a dipingere dei poster per i cinema della sua citt\u00e0 natale. Non era possibile non notare il suo precoce talento artistico, pertanto Soto si iscrive e frequenta l'Accademia artistica di Caracas.\nDopo gli studi, dirige dal 1947 al 1950 la Escuela de Artes Plasticas a Maracaibo. Nello stesso anno, parte per Parigi, dove conosce Jean Tinguely, Victor Vasarely e Yaacov Agam. Con loro organizza varie esposizioni alla Galleria Denise Ren\u00e9 e al Salon des Realites Nouvelles e, proprio grazie a queste, viene conosciuto in tutto il mondo.\nTra gli anni settanta e gli anni novanta, i lavori di questo artista vennero esposti al MOMA (Museum of Modern Art) e al Museo Guggenheim, entrambi situati a New York.\nNel 1973 venne inaugurato, in suo onore, il Museo di Arte Moderna Jes\u00fas Soto a Ciudad Bol\u00edvar (progettato da Carlos Ra\u00fal Villanueva), che raccoglie tutt'oggi numerosi quadri, sculture e installazioni dell'artista. Per alcuni anni il museo venne diretto da un altro grande protagonista dell'arte cinetica: l'italiano Getulio Alviani.\nSoto muore a Parigi il 14 gennaio 2005 e viene sepolto al Cimitero di Montparnasse.\nLo stile delle sculture.\nSoto \u00e8 particolarmente noto per le sue sculture interattive composte da tubi sottili pendenti, attraverso i quali l'osservatore \u00e8 in grado di camminare. L'arte di Soto ha una caratteristica: la percezione che manda direttamente al cervello, e non all'occhio. Il cervello percepisce un'unica entit\u00e0 composta dal visitatore e dall'opera stessa."}
{"id": "1629922", "revid": "287204", "url": "https://it.wikipedia.org/wiki?curid=1629922", "title": "1 gennaio", "text": ""}
{"id": "1629931", "revid": "767487", "url": "https://it.wikipedia.org/wiki?curid=1629931", "title": "Familiarit\u00e0", "text": "Per familiarit\u00e0 in medicina si intende la trasmissione di determinate caratteristiche o propriet\u00e0 tra individui di una stessa famiglia.\nSi tratta di un concetto pi\u00f9 ampio di ereditariet\u00e0 genetica, dovendosi considerare fattori anche di natura psicologica, comportamentale e socio-culturale. All'interno della famiglia si condividono ad esempio delle abitudini le quali possono avere un influsso sulla salute dei componenti, anche se giunti all'interno del nucleo familiare per adozione, quindi senza legame genetico significativo.\nL'ipotesi della familiarit\u00e0 \u00e8 stata utilizzata ad esempio per spiegare le cause della depressione."}
{"id": "1629934", "revid": "741864", "url": "https://it.wikipedia.org/wiki?curid=1629934", "title": "Ad Extremas", "text": "Ad Extremas \u00e8 un'enciclica di papa Leone XIII, datata 24 giugno 1893, dedicata all'istituzione di seminari per i sacerdoti autoctoni e alla creazione della gerarchia ecclesiastica locale nelle Indie orientali.\nScrive infatti il Papa: \u00ab \"Il progresso missionario rester\u00e0 incerto finch\u00e9 mancher\u00e0 un clero composto di indigeni capaci non solo di aiutare i missionari, ma anche di amministrare convenientemente da soli gli interessi della religione nel proprio paese\" \u00bb. E ancora: \u00ab \"La sorte della Chiesa nell'India non avrebbe mai potuto avere radici solide senza la dedizione continua di un clero indigeno nell'India, pio e zelante\" \u00bb."}
{"id": "1629938", "revid": "287204", "url": "https://it.wikipedia.org/wiki?curid=1629938", "title": "L'altare del sacrificio", "text": "L'altare del sacrificio (titolo originale \"The Chasm of Doom\") \u00e8 un librogame dello scrittore inglese Joe Dever, pubblicato nel 1985 a Londra dalla Arrow Books e tradotto in numerose lingue del mondo. \u00c8 il quarto dei volumi pubblicati della saga Lupo Solitario. La prima edizione italiana, del 1986, fu a cura della Edizioni EL. Nel 2008 la Mongoose Publishing ha pubblicato l'opera rivisitata dall'autore in edizione \"expanded\", con paragrafi aggiunti e rivisti ed un'avventura bonus, sempre tradotta dalla Edizioni EL.\nTrama.\nLupo Solitario, unico superstite della distruzione dell'ordine dei Cavalieri Ramas, viene incaricato da re Ulnar di Sommerlund di recarsi a Randong, remota provincia meridionale di Sommerlund. Scopo della missione \u00e8 ritrovare il capitano Val e i suoi cento uomini della Guardia Reale, di cui si sono perse le tracce, spediti sul posto per investigare sulle cause del ritardo nell'arrivo di un convoglio di carri. Alla fine si ritrover\u00e0 a lottare per scongiurare un sacrificio umano e combatter\u00e0 una setta che punta a far tornare in vita il principale dei Signori delle Tenebre.\nEdizione expanded.\nNell'edizione rinnovata \u00e8 presente una mini-avventura (non scritta dall'autore del libro) di circa 100 paragrafi con protagonista proprio il capitano Val, comandante della Guardia Reale che compare come aiutante di Lupo Solitario anche nella storia principale.\nSistema di gioco.\nLupo Solitario pu\u00f2 contare su doti tattiche (Combattivit\u00e0) e fisiche (Resistenza). Inoltre, pu\u00f2 sfruttare l'apprendimento di 5 (pi\u00f9 tre aggiuntive se il lettore ha completato i primi tre volumi) tra le 10 Arti Ramas che forniscono un importante aiuto a seconda delle situazioni: Mimetismo, Caccia, Sesto senso, Orientamento, Guarigione, Scherma, Psicoschermo, Psicolaser, Affinit\u00e0 animale, Telecinesi. Gli oggetti raccolti sono contenuti in uno zaino, ad eccezione degli oggetti \"speciali\". Il denaro, in Corone d'oro, \u00e8 contenuto in una borsa.\nI combattimenti si svolgono confrontando in primis i punteggi di Combattivit\u00e0 di Lupo Solitario e dell'avversario, che generano un rapporto di forza positivo, negativo o neutro. Il lettore estrae un numero dalla \"Tabella del Destino\" (che equivale a un d10) e nella tabella Risultati di combattimento incrocia quella riga alla colonna del corrispondente rapporto di forza di quel combattimento, togliendo punti di Resistenza a se stesso e/o all'avversario.\nOggetti.\nArmi.\nEsistono 9 armi canoniche nei librigame di Lupo Solitario: Pugnale, Lancia, Mazza, Daga, Martello da Guerra, Spada, Ascia, Asta e Spadone. Le armi si troveranno nel mondo o si ruberanno ai cadaveri dei nemici. Il numero massimo di Armi che si pu\u00f2 portare \u00e8 due.\nOggetti nello Zaino.\nLo Zaino pu\u00f2 contenere al massimo otto oggetti compresi i Pasti. Alcuni oggetti hanno un'utilit\u00e0 certa (pasti, pozioni magiche). Altri saranno utili in certe situazioni (chiavi).\nOggetti Speciali.\nNon vanno nello Zaino e alcuni hanno un'utilit\u00e0 specifica altri sono falsi indizi che portano fuori strada.\nDenaro.\nIl denaro \u00e8 espresso in Corone d'Oro, la moneta principale in queste zone del Magnamund. Si pu\u00f2 portare un massimo di 50 Corone."}
{"id": "1629942", "revid": "235834", "url": "https://it.wikipedia.org/wiki?curid=1629942", "title": "Jes\u00fas Rafael Soto", "text": ""}
{"id": "1629944", "revid": "1522738", "url": "https://it.wikipedia.org/wiki?curid=1629944", "title": "Constanti Hungarorum", "text": "Constanti Hungarorum \u00e8 un'enciclica di papa Leone XIII, datata 2 settembre 1893, scritta all'Episcopato del Regno di Ungheria."}
{"id": "1629950", "revid": "1305772", "url": "https://it.wikipedia.org/wiki?curid=1629950", "title": "Empire (album Queensr\u00ffche)", "text": "Empire \u00e8 il quarto album in studio del gruppo musicale statunitense Queensr\u00ffche, pubblicato il 20 agosto 1990 dalla EMI.\nIl disco.\nCommercialmente fu un successo (l'album vendette oltre 3 milioni di copie, pi\u00f9 di tutti gli album precedenti messi insieme), ma la band non perse di vista le problematiche sociali. L'album vinse 3 dischi di platino, grazie anche alla power ballad \"Silent Lucidity\" che raggiunse la 1\u00aa posizione nella Mainstream Rock Songs e la 9\u00b0 nella Billboard Hot 100."}
{"id": "1629951", "revid": "767487", "url": "https://it.wikipedia.org/wiki?curid=1629951", "title": "Bogdana (Teleorman)", "text": "Bogdana \u00e8 un comune della Romania di 2.692 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 3 villaggi: Bogdana, Bro\u0219teanca, Ulmeni.\nNel corso del 2004 si \u00e8 staccato da Bogdana il villaggio di Urluiu, andato a formare un comune autonomo."}
{"id": "1629961", "revid": "1428919", "url": "https://it.wikipedia.org/wiki?curid=1629961", "title": "Giulio Attilio Schettini", "text": "Fu, fino al 1968 (anno della sua morte) vicedirettore e caporedattore de \"Lo Specchio\", settimanale degli anni sessanta di orientamento conservatore.\nBiografia.\nGiulio Schettini, fiorentino, nacque in una famiglia di assai rigide tradizioni. \nSecondogenito di Vincenzo e Matilde Cangiano (Laura la primogenita, Annarosa la terzogenita). Suo padre era un militare di carriera, di orientamento socialdemocratico, che aveva servito con onore nelle guerre d'Africa (varie medaglie al valore, perse un occhio in azione durante la campagna in Africa del Nord nel 1942). Il nonno, l'Avvocato Alfredo Attilio Schettini, fu un altero intellettuale, storico membro del primo socialismo di fine ottocento nel meridione d'Italia. Il nonno materno, il Commissario Giuseppe Cangiano, fu vittima di un agguato e cadde in servizio a Firenze nel 1920, anche suo zio Renzo, ufficiale di artiglieria, cadde in combattimento nel 1943 contro i nazisti in Jugoslavia dopo i fatti dell'8 settembre. \nIl contesto familiare era quindi caratterizzato da un forte spirito di servizio verso il paese, un milieu di tradizione e rigore che lo condusse a studi classici (poi l'iscrizione alla facolt\u00e0 di legge) ed a una posizione politica ed ideale decisamente conservatrice.\nSchettini si trasferir\u00e0 a Roma nel 1963 e sposer\u00e0 nel 1964 Cinzia Maria dei Gherardini, aristocratica fiorentina, da cui tre figli, Jacopo, Bardo e Lorenzo. \nMor\u00ec sul finire del 1968, a trentatr\u00e9 anni, a causa di un'operazione chirurgica al cuore. Il fatto gener\u00f2 un certo sconcerto in quella Firenze sonnacchiosa di cui, da Roma, lo Schettini spesso scriveva. E ne scriveva con rispetto se si trattava di raccontare della sua storia. Con qualche ironia, se si trattava di raccontare dei suoi salotti.\nIl contesto storico.\nIl contesto storico e sociale della met\u00e0 del Novecento in Italia, era diviso tra l'angoscia della minaccia internazionale portata avanti dall'Unione Sovietica e gli entusiasmi sociali di una nazione in rapida ricostruzione ma caratterizzata da forti contraddizioni. Da un lato la disinvoltura affaristica dei nuovi ricchi, dall'altra una coscienza civile di derivazione ottocentesca ormai destinata ad essere scalzata dagli eventi. Contraddizioni che albergavano indifferentemente in ogni area politica e geografica del paese.\nIn questo contesto, il settimanale Lo Specchio ed il giornalismo conservatore in genere, si fecero portatori non politicamente ideologizzati di un richiamo a costumi e pratiche di rigore che ormai andavano scomparendo .\nIl suo giornalismo.\nIl punto di osservazione di Schettini andava sicuramente trovato nella corrente intellettuale del tradizionalismo cristiano radicato intorno ai miti della cavalleria e del Graal, studi all'epoca destinati a pochi addetti e coltivati da storici dell'esoterismo come Attilio Mordini, assieme al quale condividevano articoli e commenti su riviste di chiara ispirazione esoterica come \"Il Ghibellino\", sul quale scrisse anche Julius Evola. Dello stesso gruppo facevano parte vari altri intellettuali come ad esempio lo storico Franco Cardini a cui era legato da amicizia. \nMa la penna di Schettini era quella di un toscano, quindi graffiante ed ironica, e diede anche corpo alla nota \"Cronaca Bizantina\" con la quale \"Lo Specchio\" settimanalmente trattava temi di varia umanit\u00e0 e vanit\u00e0 in modo irriverente. Una riedizione, rivisitata e moderna, della antica Cronaca Bizantina che fu rivista quindicinale fondata a Roma nel lontano 1881, in cui scrissero Giosu\u00e8 Carducci, Luigi Capuana, Giovanni Verga, Gabriele D'Annunzio. Rivista (che usc\u00ec per l'ultima volta nel marzo 1886) che fu un esempio di critica feroce alla Roma di Depretis, trasformista e, appunto, bizantina. Una delle pagine pi\u00f9 note di quelle cronache rivisitate in salsa anni Sessanta furono gli articoli al vetriolo sui personaggi della sinistra cattolica dell'epoca, perfino su Don Milani, raccontate dallo stesso prelato. \nTra i colleghi di Schettini nel noto settimanale conservatore romano si cita anche Pier Francesco Pingitore, Anton Giulio Bragaglia e Giorgio Nelson Page, quest'ultimo fondatore e direttore del settimanale. Nella sua carriera fu anche redattore del quotidiano \"Secolo d'Italia\", e attiv\u00f2 collaborazioni con l'Agenzia di stampa \"Orbis\" e con \"La Nazione\" di Firenze.\nSchettini mor\u00ec prematuramente nel 1968. Dopo anni di oblio, la critica italiana riscopr\u00ec Schettini sul finire degli anni ottanta del XX secolo quando fu preso a modello come anticorpo di un sistema politico gi\u00e0 malato e destinato a soccombere alla crisi del 1992."}
{"id": "1629963", "revid": "110157", "url": "https://it.wikipedia.org/wiki?curid=1629963", "title": "Teorema di Myhill-Nerode", "text": "Nella teoria dei linguaggi formali il teorema di Myhill-Nerode fornisce una condizione necessaria e sufficiente per stabilire se un linguaggio sia regolare o meno.\nSecondo il teorema di Myhill-Nerode, ogni linguaggio regolare sull'alfabeto formula_1 consiste nell'unione di classe di equivalenza di una relazione invariante a destra di indice finito sulla chiusura di Kleene di formula_1.\nDefinizioni.\nDato un automa a stati finiti deterministico formula_3 si definisce la relazione di equivalenza\nTale relazione di equivalenza \u00e8 invariante a destra se:\nEnunciato del teorema.\nIl teorema di Myhill-Nerode afferma che sono equivalenti le affermazioni:\nUsi e conseguenze.\nLa diretta conseguenza del teorema di Myhill-Nerode \u00e8 che un linguaggio formula_8 \u00e8 regolare se e solo se il numero di classi di equivalenza della relazione formula_11 \u00e8 finito. Come corollario, un linguaggio che definisca un insieme infinito di classi di equivalenza non \u00e8 regolare. Tale corollario pu\u00f2 essere usato per dimostrare la non regolarit\u00e0 di un linguaggio."}
{"id": "1629964", "revid": "1305772", "url": "https://it.wikipedia.org/wiki?curid=1629964", "title": "Urluiu", "text": "Urluiu \u00e8 un comune della Romania di 1.223 abitanti, ubicato nel distretto di Teleorman, nella regione storica della Muntenia. \nUrluiu \u00e8 divenuto comune autonomo nel 2004, staccandosi dal comune di Bogdana."}
{"id": "1629966", "revid": "1494380", "url": "https://it.wikipedia.org/wiki?curid=1629966", "title": "Non Mediocri (1893)", "text": "Non Mediocri \u00e8 un'enciclica di papa Leone XIII, datata 25 ottobre 1893, scritta in occasione della fondazione del Collegio Spagnolo in Roma.\nCos\u00ec Giovanni Paolo II si pronunci\u00f2, in occasione della sua visita al Collegio Spagnolo di Roma nel 1983: \u00abIl venerabile sacerdote della diocesi di Tortosa, Manuel Domingo y Sol, avvezzo nel suo intimo al colloquio divino, con amore di figlio, ebbe l'ispirazione di fondare questo Collegio, novanta anni fa, qui a Roma, presso la Sede di san Pietro. Il mio predecessore Leone XIII incoraggi\u00f2 e appoggi\u00f2 tale lodevole iniziativa, \u201cper il rinnovamento - disse - scientifico e anche disciplinare del clero spagnolo\u201d, fino al punto di affermare che egli stesso si considerava fondatore del Collegio. Gli procur\u00f2 una sede adatta nell'antico Palazzo Altemps, da dove, per pi\u00f9 di settanta anni, passarono intere generazioni di giovani spagnoli che, in questa citt\u00e0 eterna, hanno ricevuto la loro formazione sacerdotale o hanno completato i loro studi. Molti di loro furono ordinati presbiteri nella preziosa cappella del palazzo ricordato, sotto lo sguardo della Vergine della Clemenza - Madre clementissima, Patrona del Collegio - e vicino alla tomba di sant'Aniceto, Papa e martire. Altri furono ordinati nella Basilica di San Pietro e in quella di San Giovanni in Laterano o talvolta in altri templi dell'Urbe. Alcuni giunsero a Roma dopo essere gi\u00e0 divenuti sacerdoti. Non pochi hanno avuto accesso poi all'Episcopato. Vari diedero testimonianza della loro fede e del loro sacerdozio con la propria vita. Tutti, nelle Chiese locali sparse per la Spagna, nell'America Latina e in altre Nazioni del mondo, sono stati araldi del Vangelo, lavorando nei diversi campi dell'apostolato e influendo in forma decisiva nella vita religiosa ed ecclesiale del nostro secolo\u00bb."}
{"id": "1629970", "revid": "1776051", "url": "https://it.wikipedia.org/wiki?curid=1629970", "title": "Borussia M\u00f6nchengladbach 1991-1992", "text": "Il Borussia M\u00f6nchengladbach nella stagione 1991/92 si classific\u00f2 al 13\u00ba posto in Bundesliga con un totale di 10 vittorie, 14 pareggi e 14 sconfitte.\nIl capocannoniere della squadra fu Hans-J\u00f6rg Criens con 7 gol.\nIn Coppa di Germania fu sconfitto in finale dall'.\nRosa calciatori.\nLa rosa del Borussia M\u00f6nchengladbach nella stagione 1991/92. Per ogni giocatore sono elencate le presenze e i gol in \"Bundesliga\"."}
{"id": "1629979", "revid": "552788", "url": "https://it.wikipedia.org/wiki?curid=1629979", "title": "Long take", "text": "Il long take \u00e8 una tecnica cinematografica che consiste di un'inquadratura di lunga durata che ha lo scopo di eliminare, o almeno limitare, l'uso del montaggio cinematografico. In italiano \u00e8 assimilato alla ripresa \"in piano-sequenza\". A questo si preferisce il montaggio interno, sviluppato sul piano dei movimenti di macchina, sullo sviluppo dei campi e dei piani e sulla messa in scena articolata. \nSpesso viene erroneamente scambiata per un piano-sequenza. La differenza tra le due tecniche consiste nel fatto che un piano-sequenza si assume per intero il ruolo di una sequenza, di un blocco narrativo, e invece il \"long take\" si limita a una parte di essa che viene completata poi con altre inquadrature.\nEsempi.\nNel film \"Fino all'ultimo respiro\" (1960) di Jean-Luc Godard, \u00e8 un \"long take\" la scena in cui i due personaggi passeggiano lungo gli Champs Elys\u00e9es, ripresi da una carrellata senza interruzioni che prima li segue, poi li precede quando tornano sui loro passi. Se si tralascia una leggera differenza di velocit\u00e0 tra macchina e attori, Godard ripropone questa situazione rispettando l'unit\u00e0 di spazio-tempo, come voleva Andr\u00e9 Bazin, e senza grossi interventi discorsivi sulla realt\u00e0 rappresentata.\nNe \"Il cimitero del sole\" (1960), Nagisa \u014cshima fa un uso particolare della combinazione tra montaggio, \"long take\" e piano sequenza. La scena in questione mostra due giovani che camminano su un prato. A un certo punto uno dei due estrae un coltello. Questa prima parte \u00e8 rappresentata con un gioco di montaggio di brevi inquadrature e poi si apre un \"long take\" che mostra lo scontro tra i due, con un'inquadratura in campo lungo che ruota leggermente intorno ai due personaggi senza mai avvicinarsi. Al contrario di come avrebbe fatto un film costruito col d\u00e9coupage classico, la scena di maggior intensit\u00e0 drammatica della storia \u00e8 resa in modo non chiaro e la lontananza porta lo spettatore quasi a dover immaginare cosa stia succedendo."}
{"id": "1629980", "revid": "767487", "url": "https://it.wikipedia.org/wiki?curid=1629980", "title": "The Doctor (Cheap Trick)", "text": "The Doctor \u00e8 il nono album in studio della rock band Cheap Trick, pubblicato nel 1986. Commercialmente fu un insuccesso. \u00c8 l'ultimo lavoro con Jon Brant al basso. Per l'album successivo torner\u00e0 infatti, dopo sette anni, Tom Petersson."}
{"id": "1629981", "revid": "1305772", "url": "https://it.wikipedia.org/wiki?curid=1629981", "title": "O'Hara", "text": ""}
{"id": "1629984", "revid": "773636", "url": "https://it.wikipedia.org/wiki?curid=1629984", "title": "Borussia M\u00f6nchengladbach 1992-1993", "text": "Il Borussia M\u00f6nchengladbach nella stagione 1992/93 si classific\u00f2 al 9\u00ba posto in Bundesliga con un totale di 13 vittorie, 9 pareggi e 12 sconfitte.\nI capocannonieri della squadra furono Martin Dahlin e Karlheinz Pflipsen con 10 gol.\nIn Coppa di Germania fu sconfitto al terzo turno dal .\nRosa calciatori.\nLa rosa del Borussia M\u00f6nchengladbach nella stagione 1992/93. Per ogni giocatore sono elencate le presenze e i gol in \"Bundesliga\"."}
{"id": "1629986", "revid": "287204", "url": "https://it.wikipedia.org/wiki?curid=1629986", "title": "Anest\u012bs Anastasiad\u012bs", "text": "Carriera.\nIncominci\u00f2 la sua carriera nell'Iraklis Ptolemaidas prima di passare nelle giovanili del Barcellona nel 2000 dove non riusc\u00ec mai a conquistare un posto in prima squadra cos\u00ec nel 2002 torn\u00f2 in patria nelle file dell'OFI Creta, nell'estate del 2006 firma per il Kerkyra squadra che gioca nella seconda divisione greca. In nazionale ha giocato il Campionato europeo di calcio Under-17."}
{"id": "1629991", "revid": "1543377", "url": "https://it.wikipedia.org/wiki?curid=1629991", "title": "Bloomsday", "text": "Bloomsday \u00e8 la commemorazione che si tiene annualmente il 16 giugno a Dublino ed in altre parti del mondo per celebrare lo scrittore irlandese James Joyce . La festivit\u00e0 rievoca gli eventi dell\"Ulisse\", il suo romanzo pi\u00f9 celebre, che si svolge in una sola giornata, il 16 giugno 1904, a Dublino.\nFesta laica in Irlanda, il nome \"Bloomsday\" deriva dal cognome del protagonista del romanzo, Leopold Bloom. Inoltre, il 16 giugno \u00e8 il giorno in cui Joyce e quella che sar\u00e0 la sua compagna per tutta la vita, Nora Barnacle, si dettero il primo appuntamento, una passeggiata verso il villaggio di Ringsend.\nLa prima edizione del Bloomsday si \u00e8 svolta nel 1950, in occasione del trentennale della pubblicazione dell\"Ulisse\", ad opera di alcuni scrittori che per celebrare tale ricorrenza ripercorsero le peregrinazioni di Leopold Bloom attraverso la citt\u00e0. L'idea dei festeggiamenti venne a un gruppo di scrittori irlandesi, amanti dell\u2019opera joyciana, che decisero di ripercorrere l\u2019itinerario tracciato dal romanzo, visitando i luoghi citati e leggendo in quei posti i brani del testo.\nAttivit\u00e0 del Bloomsday.\nDurante la giornata si svolgono varie attivit\u00e0 culturali come letture pubbliche . Appassionati spesso si vestono in stile edoardiano per celebrare il Bloomsday, e ripercorrono il percorso di Leopold Bloom attraverso alcuni punti di riferimento come il Davy Byrne's pub. Un festival di cinque mesi, il ReJoyce Dublin 2004 si svolse a Dublino tra il 1\u00ba aprile e il 31 agosto 2004. Nelle domeniche antecedenti il centesimo anniversario dell'evento del romanzo, diecimila persone a Dublino ricevettero un trattamento speciale dagli Irish breakfast in O'Connel Street che distribuirono gratuitamente salsicce, pancetta, toast, fagioli e pudding, oltre alla birra Guinness.\nIl Rosenbach Museum &amp; Library di Philadelphia ospita il manoscritto dell\"Ulisse\" e celebra il Bloomsday con festeggiamenti per le strade che includono reading pubblici, Musica irlandese e cibo della tradizione irlandese fornito dai pub irlandesi locali.\nIl Syracuse James Joyce Club celebra il Bloomsday al Johnston's BallyBay Pub a Syracuse, durante il quale viene letta gran parte del libro, oppure una rappresentazione con attori in costume. Il club assegna borse di studio ed altri premi agli studenti che hanno scritto saggi su James Joyce o sulle opere che lo riguardano. La Universit\u00e0 di Syracuse, che ha sede in citt\u00e0, ha pubblicato e ristampato molti studi riguardanti James Joyce.\nNel 2004 la Vintage Publishers pubblic\u00f2 \"Yes, I Said Yes, I Will Yes: A Celebration of James Joyce, Ulysses, and 100 Years of Bloomsday\", curato da Nola Tully, una delle poche monografie che descrivono dettagliatamente l'incremento della popolarit\u00e0 del Bloomsday. Il titolo del volume si rif\u00e0 alle ultime righe dell\"Ulisse\".\nDal 1994 il Bloomsday viene celebrato anche nella citt\u00e0 ungherese di Szombathely, il luogo di nascita del padre di Leopold Bloom, Vir\u00e1g Rudolf, un emigrato ungherese ed ebreo. L'evento solitamente si svolge nelle vicinanze dei resti di un tempio di Iside del tempo dei romani, e la Blum-mansion, dedicata a Joyce dal 1997, al 40\u201341 di F\u0151 street, proprietari ed inquilini della quale sono una famiglia di ebrei chiamati Blum. L'autore Ungherese L\u00e1szl\u00f3 Najm\u00e1nyi nel suo romanzo del 2007, \"The Mystery of the Blum-mansion\", descrive i risultati di una sua ricerca sulle connessioni tra la famiglia Blum e James Joyce.\nBloomsday in Italia.\nA Trieste il 10 ottobre 1993, al teatro Miela si \u00e8 svolta la prima lettura integrale dell'Ulisse che sia avvenuta, non solo in Italia, negli ultimi anni.\nL'arrivo di James Joyce a Trieste nel 1904 \u00e8 stato celebrato il 16 giugno 2004, centenario del primo Bloomsday, con l'inaugurazione del Museo Joyce di Trieste e con diverse manifestazioni nei giorni successivi (conferenze, proiezioni, teatro itinerante).\nDal 2005 Bloomsday \u00e8 festeggiato a Genova - nell'ambito dell'annuale Festival Internazionale di Poesia - con la lettura pressoch\u00e9 integrale dell\"Ulisse\" in vari luoghi del centro storico da parte di volontari, fra cui studenti, docenti, attori (oltre 60 nel 2008), dalle 9 della mattina del 16 giugno a notte inoltrata.\nA Ravenna il Bloomsday si celebra a partire dal 2013; un comitato spontaneo di lettori si riunisce partendo dalla Biblioteca Classense, dove vengono organizzate conferenze e dove si d\u00e0 inizio alla lettura dell'Ulisse. In seguito si percorrono le vie del centro, con varie soste tra i monumenti e anche in locali pubblici e, come nell'edizione 2016, con collegamenti radiofonici (in quell'anno con la trasmissione Fahrenheit di Radio 2).\nNel 2015 si \u00e8 svolta a Salerno la prima edizione del Bloomsday, con un reading teatrale tratto da Ulisse e un'inedita mostra di fumetti ispirati al personaggio di Stephen Dedalus. Nel 2017 a Salerno si organizza la terza edizione del Bloomsday presso il M.O.A. - Museum of Operation Avalanche di Eboli (SA), nell'ambito della quale \u00e8 l'episodio \"Ade\" ad essere portato in scena con un reading teatrale.\nLilac Bloomsday Run.\nA Spokane, nello stato di Washington, si corre ogni prima domenica di maggio una gara di dodici chilometri chiamata Lilac Bloomsday Run. La prima gara si tenne il 1\u00ba maggio e fu una delle corse su strada con pi\u00f9 partecipanti nella costa ovest degli Stati Uniti. La connessione con il Bloomsday sta ne fatto che, secondo l'organizzatore Don Kardong, la gara \u00e8 un'odissea e persone normali sono coinvolte in eroici viaggi ogni giorno della loro vita."}
{"id": "1629998", "revid": "123294872", "url": "https://it.wikipedia.org/wiki?curid=1629998", "title": "Il Ghibellino", "text": "Il Ghibellino: studi tradizionali \u00e8 stata una rivista tradizionalista fondata e diretta da Giovanni Allegra e Salvatore Ruta e pubblicata a Messina (in seguito a Palermo) con periodicit\u00e0 mensile a partire dal 1959.\nStoria.\nLa rivista era ispirata al tradizionalismo cattolico, ma con accenni evoliani, e legata all'esoterismo medioevale. Fu sospesa dal 1969 al 1978.\nTra i redattori vi furono intellettuali come Attilio Mordini, Julius Evola, Giulio Attilio Schettini, Giovanni Cantoni."}
{"id": "1630002", "revid": "741864", "url": "https://it.wikipedia.org/wiki?curid=1630002", "title": "Caritatis", "text": "Caritatis \u00e8 un'enciclica di papa Leone XIII, datata 19 marzo 1894, scritta all'Episcopato polacco circa la situazione della Chiesa in Polonia."}
{"id": "1630003", "revid": "1305772", "url": "https://it.wikipedia.org/wiki?curid=1630003", "title": "Johnston", "text": ""}
{"id": "1630016", "revid": "81195", "url": "https://it.wikipedia.org/wiki?curid=1630016", "title": "McGrath", "text": ""}
{"id": "1630017", "revid": "287204", "url": "https://it.wikipedia.org/wiki?curid=1630017", "title": "1 febbraio", "text": ""}
{"id": "1630021", "revid": "741864", "url": "https://it.wikipedia.org/wiki?curid=1630021", "title": "Inter Graves", "text": " Inter Graves \u00e8 un'enciclica di papa Leone XIII, datata 1\u00ba maggio 1894, scritta all'Episcopato del Per\u00f9 circa la situazione della Chiesa peruviana."}
{"id": "1630024", "revid": "84184", "url": "https://it.wikipedia.org/wiki?curid=1630024", "title": "Carmichael", "text": ""}
{"id": "1630025", "revid": "741864", "url": "https://it.wikipedia.org/wiki?curid=1630025", "title": "Litteras a Vobis", "text": " Litteras a Vobis \u00e8 un'enciclica di papa Leone XIII, datata 2 luglio 1894, scritta all'Episcopato del Brasile circa la situazione della Chiesa brasiliana."}
{"id": "1630032", "revid": "1982", "url": "https://it.wikipedia.org/wiki?curid=1630032", "title": "Caoite", "text": ""}
{"id": "1630034", "revid": "741864", "url": "https://it.wikipedia.org/wiki?curid=1630034", "title": "Iucunda Semper Expectatione", "text": " Iucunda Semper Expectatione \u00e8 un'enciclica di papa Leone XIII, datata 8 settembre 1894, dedicata alla preghiera del Rosario."}
{"id": "1630038", "revid": "320578", "url": "https://it.wikipedia.org/wiki?curid=1630038", "title": "Controversia sul discorso alla Sapienza di papa Benedetto XVI", "text": ""}
{"id": "1630045", "revid": "1573940", "url": "https://it.wikipedia.org/wiki?curid=1630045", "title": "Shang Tang", "text": "Capo della trib\u00f9 degli Shang orientali per pi\u00f9 di 17 anni, intraprese numerose guerre contro l'indebolita dinastia Xia, durante le quali conquist\u00f2 territori e sottomise stati vassalli. Cogliendo l'occasione di una rivolta interna al regno Xia contro la tirannia di Jie, Tang sferr\u00f2 l'attacco decisivo e rovesci\u00f2 l'imperatore Xia, che pi\u00f9 tardi mor\u00ec in esilio.\nSecondo la tradizione, Tang regn\u00f2 per 13 anni dopo la sconfitta del re Xia, e fu considerato un re giusto. Nonostante una serie di siccit\u00e0 che colpirono la Cina in quel periodo, il regno della dinastia Shang progred\u00ec economicamente e la sua influenza si espanse sul bacino del Fiume Giallo."}
{"id": "1630048", "revid": "2056951", "url": "https://it.wikipedia.org/wiki?curid=1630048", "title": "Pretorio", "text": "Per pretorio si intendono alcune strutture architettoniche amministrative dell'epoca romana:"}
{"id": "1630049", "revid": "339392", "url": "https://it.wikipedia.org/wiki?curid=1630049", "title": "Tama (azienda)", "text": ""}
{"id": "1630052", "revid": "2030157", "url": "https://it.wikipedia.org/wiki?curid=1630052", "title": "Leonie Swann", "text": "Ha studiato filosofia, psicologia e letteratura inglese a Monaco, e mentre scriveva la sua tesi di laurea ha cominciato a lavorare alla trama del suo primo giallo, \"Glennkill\". "}
{"id": "1630054", "revid": "1817847", "url": "https://it.wikipedia.org/wiki?curid=1630054", "title": "Torre del Prezzemolo", "text": "La torre del Prezzemolo o del Lazzaretto (\"de su Perdusemini\", in sardo campidanese) \u00e8 una torre costiera di Cagliari, situata poco lontano dal fabbricato settecentesco dell'ex lazzaretto. \u00c8 raggiungibile dal borgo Sant'Elia, praticando una strada sterrata.\nL'edificio sorge su un angusto spuntone roccioso del colle Sant'Elia, a 34 metri sul livello del mare. Il nome \"del Prezzemolo\" identificava in passato un'altra torre costiera, la vicina torre di cala Fighera, non pi\u00f9 esistente.\nLa torre, chiamata originariamente \"torre di Capo Bernat\" o \"di Cala Bernat\" o \"del Lazzaretto\", ha origini cinquecentesche. Nel 1638 venne dismessa, in seguito alla costruzione della vicina torre di Calamosca. Venne riarmata nel XVIII secolo e nel 1793 ebbe un ruolo di rilievo nel respingere lo sbarco dei francesi. Successivamente la torre venne nuovamente e definitivamente dismessa. Lavori di restauro la interessarono nell'anno 1916, mentre nel 1967 si provvide a puntellare la sottostante roccia con l'edificazione di contrafforti.\nL'edificio, di forma tronco-conica, \u00e8 di modeste dimensioni (circa sette metri di altezza per quattro di diametro alla base) e rientrava nella tipologia delle \"torrezillas\", ovvero le torri costiere \"minori\", poco armate e con funzione quasi esclusiva di avvistamento. Era in contatto visivo con diverse torri del golfo degli Angeli, tra cui le vicine torri dei Segnali e di Sant'Elia, oltre che col Castello di Cagliari.\nLa torre del Prezzemolo venne edificata in pietra calcarea. La camera interna, il cui ingresso \u00e8 a quattro metri di altezza, presenta volta a cupola. In mancanza di una scala interna in muratura la piazza d'armi era raggiungibile attraverso una botola utilizzando una scala a pioli."}
{"id": "1630055", "revid": "2153076", "url": "https://it.wikipedia.org/wiki?curid=1630055", "title": "Hard Candy (Madonna)", "text": "Hard Candy \u00e8 l'undicesimo album realizzato in studio dalla cantante statunitense Madonna, pubblicato in Italia il 25 aprile 2008. In Europa usc\u00ec il 28 aprile, mentre negli Stati Uniti il 29 aprile.\nGrazie a \"Hard Candy\" e al correlato \"Sticky &amp; Sweet Tour\", Madonna batt\u00e9 ogni record mondiale di incassi, 242 milioni di dollari tra 2008 e 2009 (oltre 115 milioni nel 2008).\nDescrizione.\n\"Hard Candy\" (in italiano significa \u00abCaramella dura\u00bb), \u00e8 un album dalle sonorit\u00e0 R&amp;B, urban hip-pop, pop; prodotto da Madonna, Timbaland, Pharrell Williams, Danja, Justin Timberlake con la collaborazione di Swizz Beatz, Sean Garrett, Akon e Kanye West.\nPer la prima volta dopo decenni di avanguardia e di mode anticipate Madonna, per un suo album, si affida a produttori che sono gi\u00e0 affermati.\nSulla copertina del disco Madonna \u00e8 ritratta seduta a gambe larghe, con indosso un corsetto nero dallo stile vintage firmato da Dolce &amp; Gabbana, stivali in pelle nera attillati alti alla coscia, e le mani cinte da bendaggi simili a quelli utilizzati dai pugili. Attorno alla vita indossa una grande cintura dorata con la \"M\" di Madonna che conferma il richiamo al mondo della boxe. Sulla fibbia della cinta oltre alla \"M\" ci sono le scritte \"Give it to me\" e \"M-dolla\" (nome che unisce i termini \"Madonna\" e \"dolla\", diminutivo di \"dollar\", dollaro). Il termine M-dolla \u00e8 scritto anche sul grosso tirapugni che porta al dito.\nCome sfondo dell'immagine di copertina c'\u00e8 un motivo che richiama quello di una caramella rosa e bianca. Il tema dei bon bon accompagna tutte le foto del booklet all'interno dell'album.\nNel disco \"Beat Goes On\" \u00e8 differente dalla versione demo, circolata su internet insieme alla versione demo di \"Candy Shop\" mesi prima, per una strofa rappata da Kanye West. Inoltre \"Heartbeat\" era gi\u00e0 stata scritta da Madonna per l'album Music.\n\"Hard Candy\" \u00e8 stato pubblicato in CD, disponibile sia in versione standard che in una versione deluxe (Candy Box), quest'ultima con due remix del brano \"4 Minutes\", in una confezione con circa 35 caramelle imbustate, in buste trasparenti e un libro di 16 pagine con delle foto. Hard Candy \u00e8 stato pubblicato anche in una versione in vinile composta da tre \"long playing\", due con sfumature color caramella che contengono 6 tracce ciascuno, e uno con due remix di 4 Minutes.\nIl primo singolo estratto da \"Hard Candy\" \u00e8 \"4 Minutes\" seguito da \"Give It 2 Me\" e come terzo ed ultimo singolo,\n\"Miles Away\". I primi due singoli sono stati un enorme successo nel mondo ed hanno avuto ottimi risultati nelle vendite. Infatti, \"4 Minutes\" ha venduto 8,1 milioni di copie, mentre \"Give It 2 Me\" ha venduto 6 milioni e mezzo di copie. L'ultimo singolo \"Miles Away\" invece, ha venduto poco pi\u00f9 di un milione di copie.\nDall'agosto 2008, Madonna, con il tour mondiale che ha seguito l'uscita dell'album si intitola Sticky &amp; Sweet (\u00abappiccicoso e dolce\u00bb, come una caramella), ha fatto tappa anche a Roma, allo Stadio Olimpico, il 6 settembre.\nVisto il grande successo c'\u00e8 stata un'estensione con lo \"Sticky and Sweet\" Tour 2009, dove \"Madonna\" ha fatto tappa il 14 luglio a Milano e il 16 (dello stesso mese) a Udine.\nPer Madonna \"Hard Candy\" \u00e8 l'ultimo album pubblicato dalla casa discografica Warner Bros. Records.\nTutti i brani del disco (tranne Incredible, Dance 2night e Voices) sono stati eseguiti nello Sticky&amp;Sweet Tour del 2008.\nNel MDNA Tour 2012 Madonna esegue Candy Shop in un mash-up con Erotica mentre alcuni elementi di Give it 2 me vengono inseriti durante le esibizioni di Girl Gone Wild e Celebration.\nPer il Rebel Heart Tour 2015 Madonna esegue Candy Shop nell'ultima sezione dello show ispirata agli anni Venti.\nHard Candy Promo Tour.\nPer promuovere il disco Madonna ha fatto un mini tour di tre tappe .I concerti duravano poco pi\u00f9 di 30 minuti. La cantante esegui' quattro canzoni tratte da Hard Candy e due tratte dagli album precedenti. "}
{"id": "1630057", "revid": "1982", "url": "https://it.wikipedia.org/wiki?curid=1630057", "title": "Damocloidi", "text": ""}
{"id": "1630061", "revid": "1543377", "url": "https://it.wikipedia.org/wiki?curid=1630061", "title": "Convulsionari", "text": "Con l'aggettivo di Convulsionari s'intendono dei fenomeni d'isteria collettiva religiosa, sviluppatisi a Parigi nel 1731, dopo presunti miracolosi casi di convulsioni e guarigioni avvenute a partire dal 1728, nel cimitero di Saint-Medard (cimitero dell'abside della chiesa di San Medardo), sulla tomba del diacono Fran\u00e7ois de P\u00e2ris, morto in odore di santit\u00e0 .\nL'eccesso di queste manifestazioni spinse il governo francese a chiudere il cimitero parigino il 27 gennaio 1732, tuttavia tali manifestazioni di acceso fanatismo proseguirono al punto che il Venerd\u00ec Santo del 1758 due suore convulsionarie si fecero crocifiggere per ore davanti a testimoni a Lione e a Fareins .\nQuesto propagarsi di comportamenti anomali viene spiegato, in neuropatia, come dovuto ad un effetto di simpatia nervosa, che si stabilisce tra neuropatici ."}
{"id": "1630062", "revid": "78273", "url": "https://it.wikipedia.org/wiki?curid=1630062", "title": "La Romana (Santo Domingo)", "text": ""}
{"id": "1630063", "revid": "1872303", "url": "https://it.wikipedia.org/wiki?curid=1630063", "title": "Michel Vauzelle", "text": "Biografia.\nAvvocato, dal giugno 1969 al luglio 1972 \u00e8 uno dei consiglieri del primo ministro Jacques Chaban-Delmas. Nel 1976 aderisce al Partito Socialista e nel 1977 \u00e8 eletto consigliere comunale di Arles. Dal 1980 \u00e8 uno dei principali collaboratori di Fran\u00e7ois Mitterrand candidato alla presidenza della Repubblica. Dopo l'elezione di quest'ultimo nel maggio 1981, \u00e8 nominato portavoce dell'Eliseo, incarico che manterr\u00e0 fino al 1986 quando \u00e8 eletto deputato all'Assembl\u00e9e Nationale.\n\u00c8 deputato dal 1986 al 1993, dal 1997 al 2002 e dal 2007.\nDall'aprile 1992 al marzo 1993 \u00e8 guardasigilli, ministro della giustizia nel governo di Pierre B\u00e9r\u00e9govoy.\nVice presidente del consiglio generale di Bouches-du-Rh\u00f4ne dal 1992 al 1997.\nSindaco di Arles dal 1995 al 1998, vicesindaco fino al 2001.\nEletto presidente del consiglio regionale della Provenza-Alpi-Costa Azzurra nel 1998, rieletto nel 2004 e nel 2010, non si ripresenta alle elezioni regionali del 2015."}
{"id": "1630066", "revid": "1982", "url": "https://it.wikipedia.org/wiki?curid=1630066", "title": "Pallasiti", "text": ""}
{"id": "1630077", "revid": "1776051", "url": "https://it.wikipedia.org/wiki?curid=1630077", "title": "Borussia M\u00f6nchengladbach 1993-1994", "text": "Il Borussia M\u00f6nchengladbach nella stagione 1993/94 si classific\u00f2 al 10\u00ba posto in Bundesliga con un totale di 14 vittorie, 7 pareggi e 13 sconfitte.\nIl capocannoniere della squadra fu Martin Dahlin con 12 gol.\nIn Coppa di Germania fu sconfitto agli ottavi di finale dal Kaiserslautern.\nRosa calciatori.\nLa rosa del Borussia M\u00f6nchengladbach nella stagione 1993/94. Per ogni giocatore sono elencate le presenze e i gol in \"Bundesliga\"."}
{"id": "1630083", "revid": "2128848", "url": "https://it.wikipedia.org/wiki?curid=1630083", "title": "Heart-Shaped Box", "text": "Heart-Shaped Box \u00e8 una canzone del gruppo grunge statunitense Nirvana. Scritta dal cantante Kurt Cobain, \u00e8 stata estratta come primo singolo dall'album \"In Utero\" (1993). Ha raggiunto la prima posizione della classifica Alternative Songs negli Stati Uniti, rimanendo in testa per tre settimane consecutive. Ha inoltre raggiunto la quinta posizione della Official Singles Chart, svelando la miglior posizione in classifica ottenuta da un singolo dei Nirvana nel Regno Unito.\nOrigine e registrazione.\n\"Heart-Shaped Box\" \u00e8 stata scritta da Kurt Cobain verso la fine del 1992, o all'inizio del 1993. Cobain disse che, per scrivere questa sua canzone, si era ispirato ai documentari sui bambini malati di cancro. Cobain lasci\u00f2 da parte questa canzone per un po' di tempo, ma riprese poi nuovamente a lavorarci, quando insieme alla moglie Courtney Love s\u00ec trasfer\u00ec in un appartamento a Hollywood Hills. Secondo Courtney Love, la canzone \u00e8 stata scritta in un armadio della camera da letto della coppia. \u00abAbbiamo avuto questo grande armadio\u00bb, ha spiegato in un'intervista del 1994 di \"Rolling Stone\" \u00abe ho sentito che lui stava lavorando su \"Heart-Shaped Box\".\u00bb Ha scritto la canzone in cinque minuti. La Love ha anche rivelato che chiese a Cobain di poter usare il riff di chitarra per una sua canzone, ma lui la mand\u00f2 via (pi\u00f9 precisamente le disse: \"What? Do you need that riff? Fuck you!\") e richiuse l'armadio dove stava componendo.\nI Nirvana ebbero grandi difficolt\u00e0 per finire questa canzone. Cobain chiam\u00f2 a s\u00e9 il resto della band perch\u00e9 voleva terminare la canzone durante la jam session. Cobain dichiar\u00f2: \u00abDurante quelle prove, ho cercato di attendere Krist e Dave per continuare la canzone, ma poi siamo riusciti solo a trasformarla in rumore per tutto il tempo.\u00bb Un giorno, Cobain comp\u00ec un ultimo tentativo di completare la canzone; fortunatamente, Cobain riusc\u00ec a giungere ad una melodia vocale e la band finalmente fin\u00ec di scrivere la canzone. Cobain poi disse che quando completarono \"Heart-Shaped Box\": \u00abAbbiamo finalmente capito che si trattava di una buona canzone.\u00bb\n\"Heart-Shaped Box\" \u00e8 stata eseguita dal vivo, per la prima volta, il 16 gennaio 1993, a San Paolo, Brasile. La prima versione della canzone \u00e8 stata registrata in studio da Craig Montgomery nel gennaio 1993 a Rio de Janeiro, in Brasile. Questa versione, per\u00f2, non sar\u00e0 quella pubblicata nell'album \"In Utero\"; infatti, questa versione del testo apparir\u00e0 solo nel 2004, con la raccolta With the Lights Out, e poi anche nella raccolta del 2005, Sliver - The Best of the Box. Questa prima versione di \"Heart-Shaped Box\" \u00e8 dotata di un coro pi\u00f9 esteso e la chitarra \u00e8 pi\u00f9 solista.\nNell'agosto del 2015 viene pubblicata non ufficialmente una demo strumentale del brano, registrata al Pachyderm Studio (dove verr\u00e0 poi anche registrata la versione che comparir\u00e0 su \"In Utero\")\".\" La traccia dispone di un assolo di chitarra pi\u00f9 esteso e grezzo.\nLa versione di \"Heart-Shaped Box\" che si trova nel disco \"In Utero\" venne registrata nel febbraio del 1993 da Steve Albini e Cannon Falls, Minnesota. Il brano venne remixato da Scott Litt insieme a \"All Apologies\" e, successivamente, anche a \"Pennyroyal Tea\", prima della pubblicazione dell'album; ci\u00f2 port\u00f2 ad accuse di tradimento da parte di molti detrattori della band. Cobain \u00e8 stato impenitente circa la decisione della band, sostenendo che la voce e il basso non sono stati abbastanza prominenti nel mix originale. Mentre il bassista Krist Novoselic fu scontento, anche con il mix originale di \"Heart-Shaped Box\". Nel 1993, durante un'intervista al \"Chicago Sun-Times\", Novoselic dichiar\u00f2 che l'originale effetto usato dalla chitarra solista nel brano di \"Heart-Shaped Box\" era \"come un fottuto aborto che colpisce il pavimento\". Quando il brano \u00e8 stato remixato da Scott Litt, Cobain ha colto l'occasione per aggiungere al brano, la chitarra acustica e delle armonie di sostegno.\nSignificato.\nNelle inusuali note di \"In Utero\", pubblicato postumo nel 2002 nel \"Journal\", Cobain dichiar\u00f2 che la canzone era ispirata dallo scritto \"Camille's vaginal flower theory\", riferendosi alla critica americana Camille Paglia di cui egli \u00e8 stato un fan. Nel 1990, nel libro della Paglia \"Sexual Personae\", la scrittrice esplora la prevalenza del pensiero che i genitali femminili vengono percepiti come ferite, spesso manifestandosi nella letteratura psicoanalitica in un fiore malato immaginario. Lei cita le malattie dei fiori, come William Blake nello scritto \"The Sick Rose\", con la citazione \"velenosi genitali fiori\". Parleranno dell'argomento anche Joris Karl Huysmans in\"\u00c0 rebours\" e Tennessee Williams con una descrizione comparata tra una vagina e \"un'orchidea\". Quest'ultimo riferimento \u00e8 presente in \"Heart-Shaped Box\" nel verso \"proprio adesso le orchidee carnivore non perdonano nessuno\".\nInoltre, in un'intervista a \"Spin\" del 2005, la vedova Cobain Courtney Love ha sostenuto che \"Heart-Shaped Box\" \u00e8 stata scritta in merito alla sua vagina. La Love critic\u00f2 il fatto che la canzone fosse spesso portata come prova, da parte di Cobain, della sua presenza dominatrice all'interno del loro rapporto; tale critica fu per\u00f2 sempre respinta da Cobain in tutte le interviste.\nVideo musicale.\nI Nirvana inizialmente, come regista per il videoclip del brano, desideravano Kevin Kerslake, che aveva gi\u00e0 diretto in passato i video dei loro singoli \"Come as You Are\", \"Lithium\", \"In Bloom\" e \"Sliver\". Kerslake prepar\u00f2, tra luglio e agosto del 1993, ben 5 soggetti, ma non film\u00f2 nulla e cos\u00ec alla fine di agosto il gruppo decise di affidare il lavoro all'olandese Anton Corbijn. Corbijn, che era solito realizzare video basati su soggetti ideati da lui stesso, al principio non era sicuro di accettare di dirigere il video, dato che l'idea di Cobain era assai particolareggiata; Corbijn al proposito disse: \u00abMa poi gli diedi un'occhiata e pensai che effettivamente era piuttosto buona [l'idea]. Ero molto meravigliato da qualcuno che, come lui, scriveva una canzone e aveva quelle idee accurate.\u00bb\nIl video comincia e termina con i membri della band seduti in una sala di un ospedale che guardano un uomo anziano in un letto e attaccato a una flebo. La gran parte delle scene, per\u00f2, ha luogo in una surreale ambientazione che ricorda l'immaginario mondo del \"mago di Oz\". Mentre la band canta la prima strofa, l'anziano dell'ospedale sale e si posiziona su una croce, su cui sono appollaiate delle cornacchie. La seconda strofa introduce una bambina vestita come un membro del Ku Klux Klan che salta nel tentativo di toccare dei feti umani che pendono da un albero, e una donna grassa con indosso un costume sul quale sono dipinti degli organi umani e con della ali d'angelo attaccate sulla schiena (quest'ultima riprende l'immagine di copertina di \"In Utero\"). Nell'ultima parte, il video mostra la sola band che suona il ritornello del brano, mentre Cobain sposta ripetutamente la faccia dall'obiettivo della telecamera. Mentre gran parte del video fu ideato da Cobain, Corbijn aggiunse elementi come le cornacchie volutamente artificiali, la scala su cui l'uomo anziano sale per andare sulla croce e la scatola con il cuore in cima dentro la quale la band si esibisce quando canta per l'ultima volta il ritornello. Corbijn realizz\u00f2 un'altra versione del video che includeva spezzoni alternati nella strofa finale, pi\u00f9 inquadrature della bambina e della donna grassa e scene di Cobain steso supino in un campo di papaveri con la nebbia che lo circonda. Questa versione \u00e8 presente nel DVD \"The Work of Director Anton Corbijn\".\nDopo l'uscita del video, Kevin Kerslake cit\u00f2 in giudizio i Nirvana per violazione del diritto d'autore. Il caso fu risolto al di fuori del tribunale. Il video vinse due MTV Video Music Awards nel 1994, il primo come \"Miglior video alternativo\" e l'altro come \"Miglior regia\". Siccome la cerimonia si tenne dopo la morte di Cobain, i premi furono ritirati dai due membri rimanenti del gruppo (Dave Grohl e Krist Novoselic) e dal chitarrista turnista Pat Smear.\nTracce.\nI seguenti brani sono apparsi sul singolo:"}
{"id": "1630094", "revid": "741864", "url": "https://it.wikipedia.org/wiki?curid=1630094", "title": "Christi Nomen", "text": "Christi Nomen \u00e8 un'enciclica di papa Leone XIII, datata 24 dicembre 1894, sul tema della propagazione della fede."}
{"id": "1630102", "revid": "767487", "url": "https://it.wikipedia.org/wiki?curid=1630102", "title": "Adatomo", "text": "Un adatomo (calco dell'inglese \"adatom\", contrazione di \"adsorbed atom\", ovvero atomo adsorbito) \u00e8 un atomo che giace sulla superficie di un cristallo, e pu\u00f2 essere pensato come l'opposto di una lacuna della superficie. Il termine \u00e8 utilizzato nell'ambito della chimica delle superfici per descrivere singoli atomi sulla superficie o asperit\u00e0 della superficie stessa. Un singolo atomo, un gruppo di atomi, una molecola o un gruppo di molecole pu\u00f2 essere definito in modo analogo \"adparticella\".\nSecondo il modello TLK (\"Terrace-Ledge-Kink\"), successivamente all'adsorbimento in posizione \"adatom\", un atomo pu\u00f2 migrare verso il \"bulk\" del reticolo cristallino, assumendo le posizioni chiamate \"step adatom\", \"kink\", e \"step\". Questo modello diffusivo \u00e8 valido se la superficie del cristallo \u00e8 abbastanza regolare."}
{"id": "1630104", "revid": "599013", "url": "https://it.wikipedia.org/wiki?curid=1630104", "title": "Mike Conley", "text": ""}
{"id": "1630105", "revid": "120151613", "url": "https://it.wikipedia.org/wiki?curid=1630105", "title": "Pet\u0103r Popangelov", "text": "Biografia.\nUnico sciatore originario del suo Paese ad ottenere risultati lusinghieri nello sci alpino, lo slalomista Pet\u0103r Popangelov, nonostante un unico successo in Coppa del Mondo, \u00e8 stato uno dei protagonisti dei pali stretti, tra il finire degli anni settanta e l'inizio del decennio successivo, ovvero nel periodo dominato dal fuoriclasse svedese Ingemar Stenmark.\nPopangelov ottiene il suo primo risultato di rilievo in Coppa del Mondo il 10 gennaio 1977 giungendo 10\u00ba nello slalom di Berchtesgaden in Germania; sempre nello stesso anno si aggiudica la Coppa Europa assoluta, grazie alle affermazioni in quattro gare in programma. Un anno dopo, sul classico tracciato di Wengen, conquista il suo primo podio piazzandosi secondo, nella stessa disciplina, alle spalle dell'austriaco Klaus Heidegger. Nella stessa stagione partecipa ai mondiali 1978 disputati nella localit\u00e0 tedesca di Garmisch-Partenkirchen, riuscendo a classificarsi 12\u00b0 in slalom gigante.\nL'8 gennaio 1980 sale, per l'unica volta, sul gradino pi\u00f9 alto del podio, nello slalom di Lenggries. \u00c8 presente anche ai XIII Giochi olimpici invernali di , che lo vedranno concludere al sesto posto in slalom, risultato che bisser\u00e0 quattro anni dopo in occasione delle Olimpiadi di . Il 16 dicembre 1984, sulla 3-Tre di Madonna di Campiglio, ottiene l'ultimo podio di carriera e l'anno seguente, sulle stesse nevi, con un 14\u00ba posto si congeda dalla Coppa del Mondo.\nL'atleta termina l'attivit\u00e0 agonistica con undici podi complessivi in Coppa del Mondo, tutti in slalom speciale."}
{"id": "1630107", "revid": "1543377", "url": "https://it.wikipedia.org/wiki?curid=1630107", "title": "Tai Ding", "text": "Nelle \"Memorie di uno storico\" Sima Qian rifer\u00ec che Tai Ding mor\u00ec in giovane et\u00e0 senza essere succeduto al padre. Gli fu dato il nome postumo di Tai Ding, e il trono pass\u00f2 al fratello minore Wai Bing e pi\u00f9 tardi al figlio Tai Jia. \nLe iscrizioni sugli ossi oracolari rinvenuti a Yinxu riportano il nome alternativo del secondo re Shang nella forma di Da Ding, e i suoi successori come Dai Jia (Tai Jia) and Bu Bing (Wai Bing)."}
{"id": "1630110", "revid": "599013", "url": "https://it.wikipedia.org/wiki?curid=1630110", "title": "Hristo Markov", "text": "Biografia.\n\u00c8 uno dei due atleti, l'altro \u00e8 lo svedese Christian Olsson, capace di fregiarsi, oltre al titolo olimpico, anche di quelli mondiali ed europei, sia outdoor che indoor.\nFra il 1986 ed il 1988 ha stabilito la miglior prestazione mondiale dell'anno. Alle Olimpiadi di Barcellona 1992 viene eliminato nelle qualificazioni, con la 21\u00aa misura (16,46 m).\nIn carriera Markov ha stabilito pi\u00f9 volte il record europeo di salto triplo:\nProgressione.\nMarkov \u00e8 stato presente per 8 stagioni nella \"top 25\" mondiale all'aperto."}
{"id": "1630111", "revid": "49980", "url": "https://it.wikipedia.org/wiki?curid=1630111", "title": "Premio Teramo", "text": ""}
{"id": "1630115", "revid": "741864", "url": "https://it.wikipedia.org/wiki?curid=1630115", "title": "Longinqua", "text": " Longinqua \u00e8 un'enciclica di papa Leone XIII, datata 6 gennaio 1895, scritta all'Episcopato degli Stati Uniti circa la situazione della Chiesa americana.\nCon questa enciclica il Pontefice prende le distanze dalla corrente cattolica liberale e progressista degli Stati Uniti (Americanismo), ed auspica che il governo non solo assicuri una libert\u00e0 alla Chiesa cattolica, ma per certi versi attui una politica protezionista nei suoi confronti."}
{"id": "1630121", "revid": "110157", "url": "https://it.wikipedia.org/wiki?curid=1630121", "title": "Electronic Wind Instrument", "text": "L'Electronic Wind Instrument (EWI) \u00e8 uno strumento musicale elettrofono.\nDescrizione.\nL'EWI consiste di due parti, un'imboccatura con un sistema che registra la pressione dell'aria ed un sintetizzatore. La diteggiatura pu\u00f2 essere configurata come in un sassofono, oboe o flauto traverso, ma anche come in un flauto dolce; i tasti non si abbassano se premuti, donando all'EWI un'agilit\u00e0 difficile da emulare su strumenti acustici. Anche la sensibilit\u00e0 al fiato del suonatore pu\u00f2 essere regolata."}
{"id": "1630122", "revid": "741864", "url": "https://it.wikipedia.org/wiki?curid=1630122", "title": "Permoti Nos", "text": " Permoti Nos \u00e8 un'enciclica di papa Leone XIII, datata 10 luglio 1895, scritta all'Episcopato del Belgio circa la situazione sociale di quella Nazione."}
{"id": "1630126", "revid": "1528507", "url": "https://it.wikipedia.org/wiki?curid=1630126", "title": "Ambient occlusion", "text": "L'ambient occlusion \u00e8 un metodo di ombreggiatura usato nella computer grafica 3D che contribuisce a conferire realismo ai modelli di riflessione locale in quanto tiene conto dell'attenuazione luminosa in prossimit\u00e0 di volumi occlusi. Diversamente da metodi locali come il Phong shading, l'ambient occlusion \u00e8 un metodo globale, cio\u00e8 l'illuminazione di ogni punto \u00e8 funzione della geometria della scena. Ad ogni modo \u00e8 un'approssimazione grezza dell'intera illuminazione globale. L'aspetto generato dalla sola ambient occlusion \u00e8 simile a quello di un oggetto in un giorno nuvoloso.\nFunzionamento.\nSolitamente l'ambient occlusion viene calcolata tracciando raggi in ogni direzione dalla superficie. I raggi che raggiungono lo sfondo o il \"cielo\" aumentano la luminosit\u00e0 della superficie, mentre quelli che intercettano un altro oggetto non aggiungono alcuna illuminazione. Di conseguenza i punti circondati da molte altre geometrie vengono renderizzati in ombra, mentre i punti pi\u00f9 liberi da ingombri risultano pi\u00f9 chiari.\nL'ambient occlusion \u00e8 legata all\"'accessibility shading\", che si basa sulla facilit\u00e0 con cui un certo elemento (polvere, luce ecc...) pu\u00f2 raggiungere ogni punto di una superficie (si pensi ad un oggetto poroso in cui i buchi meno accessibili tendono a rimanere coperti di polvere). Ha avuto successo nella produzione di animazioni grazie alla sua relativa semplicit\u00e0 ed efficienza. In gergo ambient occlusion viene chiamato anche \"sky light\".\nUna buona caratteristica di questo metodo di shading \u00e8 quella di offrire una migliore percezione della forma tridimensionale degli oggetti mostrati. Questo fatto \u00e8 riportato dai risultati di esperimenti che dimostrano la superiore resa della profondit\u00e0 prodotta da uniforme illuminazione \"sky light\" diffusa rispetto alla \"direct lighting\".\nL\"'occlusion\" formula_1 del punto formula_2 su una superficie di normale formula_3 pu\u00f2 essere calcolata integrando la funzione visibilit\u00e0 sulla semisfera formula_4 rispetto alla proiezione dell'angolo solido:\ndove formula_6 \u00e8 la funzione visibilit\u00e0 di formula_2 lungo la direzione formula_8. L'ambient occlusion vale 0 se il punto \u00e8 totalmente circondato da oggetti, 1 se ne \u00e8 totalmente libero.\nNella pratica per approssimare questo integrale vengono utilizzate diverse tecniche, la pi\u00f9 diretta \u00e8 probabilmente quella che prevede l'uso del metodo Monte Carlo per tracciare raggi dal punto formula_2 e valutare le intersezioni con la geometria della scena (ray casting). Un altro approccio (pi\u00f9 adeguato per l'accelerazione hardware) \u00e8 quello di rasterizzare le geometrie viste dal punto formula_2 (a cui viene assegnato il colore nero) in confronto allo sfondo (a cui viene assegnato il colore bianco) e poi prendere in considerazione una media ponderata delle porzioni rasterizzate. Quest'ultimo metodo \u00e8 un esempio di approccio \"inside-out\" (o \"gathering\"), mentre altri algoritmi (come la \"depth-map ambient occlusion\") utilizzano tecniche di diffusione ottica o \"outside-in\".\nIn aggiunta al valore di ambient occlusion, spesso viene generato un vettore \"bent normal\" formula_11 che punta nella media delle direzioni libere da ingombri. Esso pu\u00f2 essere usato per trovare la radianza incidente da una environment map per approssimare la luce \"image-based\". Comunque ci sono alcuni casi in cui la direzione del vettore \"bent normal\" \u00e8 una falsa rappresentazione della direzione dominante di illuminazione."}
{"id": "1630132", "revid": "767487", "url": "https://it.wikipedia.org/wiki?curid=1630132", "title": "La ragazza di Via Veneto", "text": "La ragazza di Via Veneto \u00e8 un film del 1955 diretto da Marino Girolami."}
{"id": "1630134", "revid": "1130733", "url": "https://it.wikipedia.org/wiki?curid=1630134", "title": "Spiedo bresciano", "text": "Lo spiedo bresciano \u00e8 un piatto italiano, tipico della provincia di Brescia.\nE' tipico delle valli bresciane e del lago di Garda di antiche origini contadine, tradizionale del pranzo domenicale. Le famiglie bresciane si alzano la domenica mattina molto presto per preparare e cuocere lo spiedo.\nGeneralit\u00e0.\nLo spiedo bresciano \u00e8 una preparazione gastronomica, di chiara origine venatoria, antica e molto tradizionale del Bresciano.\nNonostante i dettagli della ricetta varino in base alla zona e alla tradizione di ogni famiglia, le caratteristiche principali sono ben definite: il piatto \u00e8 costituito da pezzi di carne di vario tipo quale maiale, pollo e coniglio, uccellini (tradizionalmente le pregiate peppole sono la carne prescelta) e patate infilzati su lunghi spiedi, localmente detti \"ranfie\", e messi a cuocere a fuoco molto lento in appositi forni rotanti per diverse ore, condendoli con abbondante burro fuso di origine animale, preferibilmente nostrano e con almeno l'80% di grasso, salvia, pezzi di lardo, sale (possibilmente fino di origine non marina) e altri aromi. Molta della piccola cacciagione originalmente usata per questo piatto \u00e8 oggi salvaguardata dalla legislazione sulla caccia. Il piatto viene tradizionalmente accompagnato da polenta, insalata e preceduto da un primo magro, come la tipica minestra sporca bresciana a base di fegatini di pollo.\nEsistono delle peculiarit\u00e0 tra gli spiedi delle varie zone della provincia: Franciacorta, Val Trompia, Valle Sabbia, Val Camonica, Valtenesi, Garda, pianura e Brescia. Le differenze riguardano il tipo di cottura, le tipologie dei pezzi, i contorni, il metodo di salatura e di spiedatura dei pezzi. Gli uccellini sono una presenza costante della preparazione, aspetto che sottolinea la tradizione venatoria presente in tutto il territorio bresciano.\nLo spiedo bresciano di Gussago e quello di Serle sono preparazioni DECO. A inizio 2021, anche lo spiedo bresciano del comune di Toscolano-Maderno ha ottenuto il riconoscimento della preparazione DECO.\nPreparazione.\nLa preparazione degli spiedi \u00e8 detta spiedatura, e consiste nel predisporre secondo alcune regole i pezzi (o prese) in modo alternato sulle ranfie.\nOgni singola presa deve avere un peso di circa 70-80 grammi. Per questo motivo \u00e8 importante l\u2019accuratezza del taglio della carne.\nUsualmente, come primo pezzo viene infilata una fetta di patata (spessa circa 1 cm) . Si mettono foglie di salvia tra ogni presa e all'interno dei pezzi di carne. Vicino agli uccellini si inseriscono quadretti di lardo (ripetuti lungo la fila nelle posizioni opportune), col fine di mantenerli morbidi ed evitare cos\u00ec che secchino durante la cottura. Un altro accorgimento \u00e8 quello di accostare le prese di carne magra (ad esempio il coniglio) a quelle di carne grassa (ad esempio la costina di maiale). Le prese non vengono pressate le une sulle altre, ma solamente appoggiate per evitare problemi di cottura non uniforme.\nDopo aver riempito ogni \u201cforcola\u201d in maniera omogenea e di peso il pi\u00f9 simile possibile, le \"forcole\" vengono montati su una struttura che li mantiene posizionati a raggiera intorno ad un perno centrale che servir\u00e0, in fase di cottura, a poterli mantenere in rotazione costante (una volta esclusivamente manuale, mentre oggi si pu\u00f2 fare anche con l\u2019ausilio di motori elettrici).\nCottura.\nSecondo tradizione lo spiedo deve cuocere molto lentamente, almeno per quattro/cinque ore, per garantire che sia contemporaneamente morbido e ben cotto. Per la cottura si usano dei lunghi forni creati appositamente per la cottura di questa pietanza, costituiti da due supporti a tamburo rotanti sotto ai quali viene messa la fonte di calore e al di sopra del quale si trova un recipiente forato che copre tutta la lunghezza del forno.\nLa cottura pu\u00f2 avvenire a legna, ad esempio con legno d'ulivo o di vite, o a carbonella. Esistono dei forni da spiedo a cottura elettrica, ma questa tipicamente viene considerata una cottura di qualit\u00e0 inferiore rispetto a quella effettuata sul fuoco.\nDurante la cottura lo spiedo viene mantenuto bagnato e condito da un misto di burro fuso, grasso e sale che viene costantemente riportato dalla vasca di raccolta posta sul lato inferiore del forno alla vasca forata posta sulla sommit\u00e0, che lo lascia gocciolare sugli spiedi sottostanti.\nLa differenza del risultato \u00e8 data da tanti piccoli gesti e trucchetti di ogni famiglia, spesso soggettivi, nonch\u00e9 dall\u2019esperienza e dall\u2019amore con cui si prepara questa pietanza che diventa quasi un rito spesso mantenuto gelosamente segreto.\nCome servirlo.\nSi riconosce uno spiedo bresciano ben cotto quando il burro residuo sulla superficie della carne fa la caratteristica \u201cschiumetta\u201d.\nQuando lo spiedo appare abbastanza cotto ed asciutto, la ricetta dello spiedo bresciano dice che ci si pu\u00f2 preparare per servirlo in tavola, avendo cura di conservare il burro fuso residuo usato per la sua unzione. Al di l\u00e0 del tempo di cottura, l\u2019unico riferimento preciso per riconoscere lo stato di cottura dello spiedo \u00e8 l\u2019assaggio.\nLe carni, secondo la ricetta del vero spiedo bresciano, devono essere di colore marrone/rossastro molto carico e con la superficie brillante. Mangiandole, deve essere apprezzabile la crosta secca esterna e l\u2019interno morbido ma assolutamente non unto.\nLo spiedo bresciano della ricetta pi\u00f9 antica viene consumato con la polenta e l\u2019intingolo. L\u2019intingolo non \u00e8 altro che il burro fuso che, una volta terminata la cottura dello spiedo, non viene buttato via ma conservato e versato sulla polenta avendo cura di creare un piccolo invaso nella polenta stessa per poterlo contenere creando un piccolo ristagno.\nVini in abbinamento.\nUn piatto cos\u00ec ricco e strutturato ha bisogno di un vino rosso che possa contrastare le rilevanti doti di grassezza e aromaticit\u00e0. Praticando un rigoroso abbinamento del territorio, ecco i classici vini serviti con lo spiedo bresciano:\nSagre e feste in onore dello spiedo bresciano.\nSoprattutto di domenica \u00e8 facile nella gran parte dei ristoranti bresciani mangiare lo spiedo bresciano o portarlo a casa."}
{"id": "1630136", "revid": "741864", "url": "https://it.wikipedia.org/wiki?curid=1630136", "title": "Adiutricem", "text": "Adiutricem \u00e8 un'enciclica di papa Leone XIII, datata 5 settembre 1895, dedicata al tema del Rosario.\nCon questa enciclica il Pontefice invita a pregare con il Rosario per il ritorno dei fratelli separati dell'oriente nell'unica Chiesa e per la concordia tra i popoli. Questo documento costituisce una forte meditazione sulla efficacia della recita del Rosario e ancor pi\u00f9 della devozione a Maria come mezzo per ottenere il dono dell'unit\u00e0 della chiesa.\nInoltre, con questa enciclica il Papa invita a chiamare Maria con il titolo di \u00ab \"Maestra e Regina degli Apostoli\" \u00bb."}
{"id": "1630143", "revid": "767487", "url": "https://it.wikipedia.org/wiki?curid=1630143", "title": "I magnifici Brutos del West", "text": "I magnifici Brutos del West \u00e8 un film del 1964 diretto da Marino Girolami con lo pseudonimo di Fred Wilson.\nTrama.\nI Brutos, quattro figli del West, decidono di ereditare un'agenzia di pompe funebri. Un cliente chiede di occuparsi di una bara pronta per un funerale, ma invece del morto c'\u00e8 un tesoro di inestimabile valore. Durante il viaggio vengono attaccati e catturati dagli indiani. Il capo degli indiani intende che i Brutos sposino le loro figlie e risolvono il problema."}
{"id": "1630144", "revid": "767487", "url": "https://it.wikipedia.org/wiki?curid=1630144", "title": "Luca Taiamonte", "text": "Fu nel 1458 tra i decoratori della chiesa di San Zaccaria a Venezia. Nipote degli scultori Martino Taiamonte (1402/1449) e di Domenico Taiamonte, che lavor\u00f2 nel 1437 alla Scuola della basilica di San Marco.\nLo storico dell'arte Goj ha scritto: \u201cIl primo scultore incaricato di intagliare la pietra rifinita fu Luca Taiamonte, una figura importante in quei luoghi veneziani del periodo e figlio di un altro scultore chiamato Francesco. La prima attivit\u00e0 di Luca registrata \u00e8 agli ospizi di carit\u00e0 di Corte Nova intorno al 1440, sebbene l\u00ec sia stato ingaggiato in lavori routinari di scultura per i bordi delle finestre e dei portelli. Probabilmente inoltre ha lavorato con Bartolomeo Bon sul portale ovest della chiesa dei Santi Giovanni e Paolo nel 1459 e (ancora con il Bon) alla Chiesa della Madonna dell'Orto nel 1473. \u2026Luca \u00e8 ricordato per la prima volta il 21 maggio 1458, quando acconsent\u00ec a scolpire lo stilobate per la nuova facciata sul campo (di San Zaccaria)\u201d.\nLa famiglia proveniva da Rovigno in Istria."}
{"id": "1630149", "revid": "729019", "url": "https://it.wikipedia.org/wiki?curid=1630149", "title": "Battaglia di Ch\u00e2teau-Thierry (1918)", "text": "La battaglia di Ch\u00e2teau-Thierry fu combattuta il 18 luglio 1918, e fu una delle prime azioni cui prese parte il corpo di spedizione americano (AEF) guidato dal generale John Pershing. Fu una controffensiva rivolta a contrastare l'operazione Friedensturm, l'offensiva lanciata, il 15 luglio 1918, dall'esercito tedesco sul fronte della Marna, dove iniziava a schierarsi il contingente americano.\nLa mattina del 18 luglio truppe francesi e americane, guidate da Ferdinand Foch, che da di l\u00ec a poco sarebbe diventato maresciallo di Francia, lanciarono un attacco alle posizioni tedesche nel tratto di fronte compreso tra Fontenoy e Ch\u00e2teau-Thierry. Da pi\u00f9 di un anno non venivano effettuati attacchi in questo settore del fronte, lungo circa 40 chilometri. Le forze dell'Intesa riuscirono a mantenere segrete i preparativi dell'attacco, che ebbe inizio alle ore 4.45 del mattino: le truppe tedesche videro piombare su di loro l'attacco alleato, senza che vi fosse alcun bombardamento preparatorio, e preceduto solamente da un fuoco d'accompagnamento di grande precisione ed efficacia.\nDa ricordare anche l'abbattimento da parte dei tedeschi di un aviatore americano, figlio del Presidente degli Stati Uniti Theodore Roosevelt. Il velivolo si schiant\u00f2 nei campi, e ai discendenti della famiglia Franc, che avevano retto il Feudo di Chateau Thierry per molti anni, fu dato l'incarico dal governo degli Stati Uniti di portare fiori freschi tutte le settimane proprio in quel punto."}
{"id": "1630151", "revid": "767487", "url": "https://it.wikipedia.org/wiki?curid=1630151", "title": "Scandali al mare", "text": "Scandali al mare \u00e8 un film del 1961 diretto da Marino Girolami con lo pseudonimo di Bastide Jean.\nTrama.\nRiccardo, ricezionista dell'albergo Miramare, \u00e8 alle prese con i vari clienti dell'albergo. Tra questi lo stagionato viveur che cerca e vanta improbabili avventure galanti con tutte le clienti; i due giovani che si amano ma vengono contrastati dalla madre di lui, nobile e filomonarchica, che finir\u00e0 per\u00f2 per essere attratta dal rozzo ma ricco salumiere, padre della fidanzata del figlio; il marito geloso in stile siciliano che alla fine si accontenta di una somma per ripagare il suo presunto onore violato; l'affarista che, convinto di aver perso tutto, vuole suicidarsi senza riuscirci, ma poi recupera la sua fortuna ed abbandona la fidanzata che nel frattempo l'aveva tradito; una banda di gangster goffi e pasticcioni che nonostante i loro sforzi non riescono a combinare nulla di illegale ed alla fine diventano ricchi facendo i baby sitter, e infine la moglie che arriva a sorpresa in albergo."}
{"id": "1630158", "revid": "200182", "url": "https://it.wikipedia.org/wiki?curid=1630158", "title": "Travisamento ed erronea valutazione dei fatti", "text": ""}
{"id": "1630166", "revid": "1543377", "url": "https://it.wikipedia.org/wiki?curid=1630166", "title": "Independent Spirit Awards 1994", "text": "La cerimonia di premiazione della 9\u00aa edizione degli Independent Spirit Awards si \u00e8 svolta il 19 marzo 1994 all'Hollywood Palladium ed \u00e8 stata presentata da Robert Townsend.\nJim Sheridan ha pronunciato il \"keynote address\" e Holly Hunter \u00e8 stata il presidente onorario.\nVincitori e candidati.\nI vincitori sono indicati in grassetto, a seguire gli altri candidati."}
{"id": "1630180", "revid": "254059", "url": "https://it.wikipedia.org/wiki?curid=1630180", "title": "Ginevra d'Este", "text": "Biografia.\nAveva una sorella gemella, Lucia, morta nel 1437. Ebbe inoltre un fratello minore morto a pochi mesi.\nLa madre Parisina, accusata di infedelt\u00e0 con Ugo d'Este, fratellastro di Ginevra, venne dal marito condannata a morte insieme all'amante quando Ginevra aveva sei anni. Niccol\u00f2 si rispos\u00f2 cinque anni dopo con Ricciarda di Saluzzo. Con questo matrimonio, oltre ai numerosi figli illegittimi del padre, Ginevra ebbe altri due fratellastri: Ercole e Sigismondo.\nVenne data in sposa a Sigismondo Pandolfo Malatesta, Signore di Rimini. Le nozze avvennero a Rimini nel febbraio 1434.\nIl \"Ritratto di principessa\" di Pisanello esposto al museo del Louvre pu\u00f2 darsi appartenga a Ginevra o a Margherita Gonzaga.\nGinevra mor\u00ec nel 1440 e due anni dopo il marito si rispos\u00f2 con Polissena Sforza, figlia del futuro duca di Milano Francesco Sforza. Ginevra, e pi\u00f9 tardi anche Polissena, venne sepolta nel mausoleo Tempio Malatestiano.\nNel 1461 Sigismondo Pandolfo venne accusato dal papa Pio II Piccolomini di aver ucciso sia Ginevra che Polissena e, accusato anche di altri crimini, fu scomunicato."}
{"id": "1630194", "revid": "1305772", "url": "https://it.wikipedia.org/wiki?curid=1630194", "title": "Ricky Martin (1991)", "text": "Ricky Martin \u00e8 l'album di debutto da solista dell'ex Menudo Ricky Martin pubblicato nel 1991."}
{"id": "1630195", "revid": "585241", "url": "https://it.wikipedia.org/wiki?curid=1630195", "title": "Lingua caicava", "text": "Il caicavo o caicavico (\"kajkavski\" o \"kajkavsko narje\u010dje\") \u00e8 una lingua parlata in Croazia.\nAccanto al ciacavo e allo stocavo forma uno dei tre sottogruppi che compongono il continuo linguistico della lingue slave sud-occidentali. Prende il nome dalla parola \"kaj?\" (il pronome interrogativo \"che cosa?\" o \"che?\"), mentre gli altri due dialetti prendono il nome rispettivamente dalle parole \"\u010da?\" e \"\u0161to?\" (il cui significato \u00e8 sempre \"che cosa?\").\nIl caicavo \u00e8 lingua affine allo sloveno, infatti nello sloveno si utilizza il \"kaj?\". Il caicavo \u00e8 ecavo.\nDiffusione.\nIl caicavo \u00e8 parlato principalmente nella zona nord-occidentale e centrale dell'area linguistica croata: Zagabria e Prigorje, Me\u0111imurje, Podravina, nello Zagorje croato, \u017dumberak, Turopolje, Moslavina, Pokuplje e Gorski Kotar. Al di fuori dei confini della Croazia lo si pu\u00f2 riscontrare in Ungheria, (presso il lago Neusiedel, tra Austria e Ungheria nel Pomurje e nella Podravina). In forma minore in Romania, in Slovacchia e nella Voivodina, dove risulta estinto; \u00e8 inoltre parlato da molti emigrati croati negli Stati Uniti e in Australia.\nIl caicavico, oggi \u00e8 prevalentemente parlato in famiglia e non ufficialmente. Il 31% della popolazione lo parla correntemente, circa l'1-3% dei croati mentre sino al primo conflitto mondiale la percentuale era del 36%. \u00c8 comunque dialetto che conserva una tradizione forte tra le genti di queste zone a differenza del suo cugino, il ciacavo (\u010dacavo), di cui se ne denota una notevole riduzione tra il numero dei parlanti. I centri principali dove viene parlato sono: Vara\u017edin e \u010cakovec. Il \"polukajkavski\" (semicaicavo), una variante viene adoperato e per la precisione nei centri di Zagabria, Koprivnica e Velika Gorica e in alcuni centri minori come: Krapina, Kri\u017eevci, \u010cazma, Popova\u010da, Kutina, Samobor, Ozalj, Delnice e altri ancora..\nCaratteristiche.\nL'area caicavica della Croazia \u00e8 delimitata a nord-ovest dal territori di lingua slovena. \u00c8 delimitata a est e a sud-est da aree dialettali stocave/\u0161tocave all'incirca lungo una linea che fu il confine medievale tra lo Stato della Croazia e la Frontiera Militare asburgica, nel sud-ovest lungo i fiumi Kupa e Dobra e si \u00e8 conservato assieme ai dialetti ciacavi.\nEsiste una parentela con la lingua del Prekmurie (variante del sloveno del Prekmurje e di quello parlato in Ungheria - \"prekmuriano\"). I parlanti sono sloveni del Prekmurie e sloveni ungheresi che appartenevano all'Arcidiocesi di Zagabria durante il periodo degli Asburgo. Una maggiore quantit\u00e0 di similitudini tra i due linguaggi si riscontrano nelle inflessioni e nel lessico.\nAlcune parole caicave sono pi\u00f9 similari ad altre lingue slave (come il russo) di quanto non lo siano per lo stokavo o il ciacavo. Per esempio \"gda\" sembra (a prima vista) essere estraneo a \"kada\", per\u00f2, rispetto al (\"\u043a\u043e\u0433\u0434\u0430\") russo, non lo \u00e8. Il paragone si fa pi\u00f9 evidente, nello stesso tempo, in sloveno: \"kdaj\", in \"prekmuriano\" \"gda\", \"kda\". In caicavo \"kak\" (come) e \"tak\" (cos\u00ec) che sono esattamente come il loro affine russo, rispetto allo stokavo e al ciacavo, che escono in \"kako\" e \"tako\", nel \"prekmuriano\" a sua volta \"kak\", \"tak\" (in sloveno come nel ciacavo: \"kako\", \"tako\"). Questa perdita vocale si \u00e8 verificata nella maggior parte delle altre lingue slave, ma lo stocavo rappresenta una eccezione, mentre la stessa caratteristica del macedone non \u00e8 probabilmente derivata da un'influenza del serbo. D'altronde macedone e bulgaro sono a loro volta affini e differenti, rispetto alla lingua serba.\nUn'altra caratteristica distintiva del caicavo \u00e8 la caratteristica per il futuro. Invece di usare come nello stocavo e nel ciacavo le forme ausiliari del verbo \"htjeti\" (volere), che in lingua croata escono in \"\u0107u\", \"\u0107e\u0161\", \"\u0107e\", \"\u0107emo\", \"\u0107ete\", \"\u0107e\" nel caicavo si usano le forme ausiliari caicave del verbo \"biti\" (essere): \"bum\", \"bu\u0161\", \"bu\", \"bumo\", \"bute\", \"buju\" (simili alle forme slovene). Il futuro prossimo \u00e8 molto pi\u00f9 spesso usato in forma di croato classico, rispetto alla conservazione caicava. Per esempio, la frase \"io ti mostrer\u00f2\" recita \"ti pokazal bum\" in caicavo, mentre in croato classico fa \"ja \u0107u ti pokazati\" / \"pokazat \u0107u ti\". Questa \u00e8 una caratteristica condivisa con lo sloveno, e anche con la lingua del Prekmurie. In sloveno, infatti: \"bom\", \"bo\u0161\", \"bo\", mentre nel \"prekmuriano\": \"bom\", \"bo\u0161\", \"bou\" (differenze minime).\nStoria.\nIndagini dialettogiche del linguaggio caicavo, cominciarono gi\u00e0 dalla fine del XIX secolo: la prima monografia completa \u00e8 stata scritta in russo da parte del filologo ucraino A.M. Lukjanenko nel 1905 (\"\"Kajkavsko nare\u010die\"). I dialetti caicavi sono stati classificati secondo criteri diversi: Il filologo serbo, per esempio, Aleksandar Beli\u0107 aveva suddiviso (nel 1927) il dialetto caicavo secondo i riflessi fonetici del proto-slavo / tj / e / dj / in tre sottodialetti: 1) orientale, 2) nord-occidentale e 3) sud-occidentale.\nTuttavia, indagini ulteriori non hanno confermato la suddivisione di Beli\u0107. La dialettologia caicava contemporanea proviene principalmente dal lavoro del filologo croato Stjepan Iv\u0161i\u0107 con il saggio \"Jezik Hrvata kajkavaca\"\" (\"Il linguaggio della lingua croata dei caicavi\") del 1936, che si basa sulle caratteristiche di accentuazione. Grazie alla grande variet\u00e0 di espressioni il caicavo, si distingue soprattutto nella fonetica, nella fonologia e nella morfologia - l'atlante dialettologico caicavico si distingue anche, per la sua proliferazione sconcertante di sottodialetti: dai quattro identificati da Iv\u0161i\u0107, fino a sei proposti dal linguista croato Brozovi\u0107 (suddivisione in precedenza accettata) e addirittura i ben quindici, secondo una monografia scritta dal linguista croato Mijo Lon\u010dari\u0107 (1995).\nLetteratura della lingua caicavica.\nIl caicavo non \u00e8 solo un dialetto popolare, ma nel corso della storia della lingua croata, \u00e8 stata lingua ufficialmente scritta (insieme alle varianti ciakave e stocave). Il caicavo \u00e8 stato l'ultimo idioma ad apparire sulla scena storica, principalmente dovuto a ragioni di uso economico e politico. Mentre secoli prima, testimonianze di scritti di croato volgare ciacavo (cio\u00e8 non mescolato con lo slavo ecclesiastico) compaiono sin dal XIII secolo, per lo stocavo sin dal XIV secolo.\nIl primo scritto ufficialmente pubblicato fu realizzato dal croato-caicavico Pergo\u0161i\u0107 con il saggio \"Decretum\" nel 1574.\nDopo di che, numerose opere apparvero in lingua caicavica: cronache da Vramec, opere liturgiche da Ratkaj, Habdeli\u0107, Mulih, la poesia di Ana Katarina Zrinska, l'opera drammatica di Tito Brezova\u010dki. Il caicavo fu la base di importanti opere lessicografiche come Jambre\u0161i\u0107 \"Il Dizionario\", nel 1670, e il monumentale (2.000 pagine e 50.000 parole) dizionario inter-dialettale (ciacavo-stocavo-caicavo, ma basato sull'idioma caicavico), il dizionario \"Gazophylacium\" di Ivan Belostenec (postumo, 1740). Abbastanza interessante, il visionario capolavoro poetico di Miroslav Krle\u017ea, in \"La Ballata di Petrice Kerempuh\", del 1936, che ha fortemente ripreso spunti dal dizionario di Belostenec. Grammatiche caicaviche comprendono scritti del Kornig, nel 1795, del Matijevi\u0107, nel 1810 e del \u0110urkove\u010dki, nel 1837.\nLa lingua letteraria caicavica poco a poco cadde in disuso nel momento in cui vi fu la Rinascita Nazionale Croata, attorno al 1830-1850 circa, e quando i leader di Unificazione Nazionale Croata per il Movimento (la maggior parte di loro che furono di madrelingua caicavica) adottarono la pi\u00f9 diffusa e sviluppata lingua croato-stocava come lingua letteraria nazionale, l'idioma che fu scelto, appunto come croato classico.\nTuttavia, dopo un periodo di letargo, il XX secolo \u00e8 stato testimone di nuova fioritura di letteratura in dialetto caicavico - questa volta concepito come poesia dialettale. Gli autori principali furono: Antun Gustav Mato\u0161, Miroslav Krle\u017ea, Ivan Goran Kova\u010di\u0107, Dragutin Domjani\u0107, Nikola Pavi\u0107 ecc.\nIl tesoro lessicale caicavico \u00e8 in corso di pubblicazione presso l'Accademia Croata delle Scienze e delle Arti \"Rje\u010dnik hrvatskoga kajkavskoga knji\u017eevnoga jezika\" (\"Dizionario della lingua croata caicava letteraria\"), in 8 volumi (1999). Ultimamente Dario Vid Balog, attore, linguista e scrittore ha tradotto il Nuovo Testamento in caicavo. [2]\nQui di seguito si riportano esempi di Preghiera del Padre Nostro nella variante croata-stocava, letteraria, del caicavo tradizionale e del caicavo del Me\u0111imurje, una variante del dialetto caicavico.."}
{"id": "1630198", "revid": "196390", "url": "https://it.wikipedia.org/wiki?curid=1630198", "title": "Doppelmonarchie", "text": ""}
{"id": "1630200", "revid": "125860131", "url": "https://it.wikipedia.org/wiki?curid=1630200", "title": "Senza rete (programma televisivo)", "text": "Senza rete fu un popolare variet\u00e0 televisivo andato in onda dall'Auditorium Rai di Napoli per otto edizioni dal 1968 al 1975 sul Programma Nazionale (oggi \"Rai 1\").\nIl programma.\nDiretto per le prime cinque edizioni (1968-1972) da Enzo Trapani e successivamente da Giancarlo Nicotra (1973-1975) con i testi di Giorgio Calabrese, il programma era uno show musicale in cui ogni puntata era completamente dedicata a un cantante (in seguito divennero due). Fra i tanti che si avvicendarono alla conduzione del programma troviamo: Raffaele Pisu, Luciano Salce, Ric e Gian, Enrico Montesano, Paolo Villaggio, Renato Rascel, Aldo Giuffr\u00e9, Pippo Baudo, Alberto Lupo con Jenny Tamburi e Lino Banfi. Quest'ultimo debutt\u00f2 in televisione proprio in questo programma.\nLa novit\u00e0 dello show stava nel fatto che i cantanti, contrariamente a quanto avveniva nelle altre trasmissioni televisive dell'epoca, si esibivano completamente dal vivo con l'accompagnamento di una grande orchestra, quindi senza la \"rete\" di sicurezza del playback. L'orchestra fu diretta per le prime sei edizioni da Pino Calvi, quindi nel 1974 la direzione pass\u00f2 a Bruno Canfora e nel 1975 a Tony De Vita.\nTantissimi furono i cantanti che si esibirono nel corso delle varie edizioni: Mina, Dalida, Marcella Bella, Claudio Baglioni, Gianni Morandi, Ornella Vanoni, Patty Pravo, Johnny Dorelli, Caterina Caselli, Domenico Modugno, Mia Martini, Milva, Massimo Ranieri, i Pooh, Circus 2000, Antonello Venditti, Little Tony, Peppino Gagliardi, Iva Zanicchi, Orietta Berti, Sergio Endrigo, Anna Identici, Nada, Gigliola Cinquetti, Rosanna Fratello, Enzo Jannacci, Miranda Martino, Bruno Lauzi, Romina Power, Gabriella Ferri, Rino Gaetano, Giorgio Gaber, Riccardo Cocciante, Nicola Di Bari, Peppino di Capri, Fred Bongusto, i Vianella, i New Trolls, Nicola Arigliano, Le Orme, Juliette Gr\u00e9co, Charles Aznavour, Gilda Giuliani, Ombretta Colli, Donatello, Mino Reitano, Carmen Villani, Marisa Sacchetto, Paola Musiani, Schola Cantorum, Wess &amp; Dori Ghezzi.\nIl successo in termini di ascolti fu straordinario tanto che il programma, che debutt\u00f2 gioved\u00ec 27 giugno 1968 alle ore 21, ebbe ben otto edizioni e, dal 1970, and\u00f2 in onda il sabato sera arrivando a totalizzare oltre 18 milioni di telespettatori a puntata. \nDa ricordare la scenografia opera - tra gli altri - dello scenografo RAI Giuliano Tullio che valorizzava il trionfo delle svettanti canne d'organo dell'Auditorium del Centro di Produzione TV di Napoli, valorizzata dal bianco e nero dell'epoca."}
{"id": "1630207", "revid": "287204", "url": "https://it.wikipedia.org/wiki?curid=1630207", "title": "Senza rete (spettacolo teatrale)", "text": "Senza rete era uno spettacolo teatrale di rivista del 1954, la cui regia era di Carlo Alberto Chiesa e Vito Molinari.\nGli interpreti erano Paolo Panelli, Alberto Bonucci (coautore dello spettacolo con Panelli) e Francesco Mul\u00e8.\nLo spettacolo fu trasmesso in televisione sul Programma Nazionale il 30 ottobre 1954."}
{"id": "1630208", "revid": "1305772", "url": "https://it.wikipedia.org/wiki?curid=1630208", "title": "Me amar\u00e1s", "text": "Me Amar\u00e1s \u00e8 il secondo album del cantante portoricano Ricky Martin pubblicato nel 1993."}
{"id": "1630210", "revid": "116413153", "url": "https://it.wikipedia.org/wiki?curid=1630210", "title": "Tornatr\u00e1s", "text": "Tornatr\u00e1s \u00e8 un romanzo per ragazzi scritto da Bianca Pitzorno, ambientato in Italia presumibilmente intorno al 2000.\nTrama.\nColomba Toscani vive a Genova con sua madre Evelina e suo fratello Leo da due anni, trasferiti l\u00ec a causa del lavoro del padre Alvaro, violinista su una nave da crociera, l'Ercules. Durante un viaggio la nave per\u00f2 affonda, portando alla morte molte persone tra cui Alvaro: dopo la tragedia Evelina comincia a soffrire di depressione e a passare tutto il giorno davanti al televisore a guardare Riccardo Riccardi (il suo presentatore Tv preferito), lasciando a Colomba tutti i lavori di casa. Le condizioni economiche dei tre peggiorano finch\u00e9 i Toscani finiscono per avere appena il necessario per vivere.\nAll'inizio del libro, quando Mit\u00ec, la zia di Colomba, arriva a Genova, ha per\u00f2 con s\u00e9 una meravigliosa notizia: l'appena deceduto Conte Rainoldi, uno dei superstiti al naufragio dell'Ercules e amico di Alvaro, ha lasciato in eredit\u00e0 ad Evelina e ai figli una discreta somma e un condominio di otto appartamenti, di cui sette in affitto. La famiglia Toscani si trasferisce cos\u00ec nel centro di Milano in uno degli appartamenti che hanno ereditato. Poco prima del trasloco la famiglia Toscani riceve una lettera da un'azienda chiamata PREDIM (PREstigiose DIMore) che chiede loro di vendere la loro quota di casa a Milano, ma zia Mit\u00ec strappa la lettera e la butta via con disprezzo.\nAll'arrivo a Milano, la famiglia Toscani scopre subito che gli abitanti del condominio ottenuto sono molte famiglie di diversa etnia e ne sono molto felici; inoltre, Colomba conosce Pulcherrima Petrarca (soprannominata Pulce perch\u00e9 \u00e8 molto bassa), che diventa la sua migliore amica; la ragazzina, orfana, vive con il nonno Victor Ugo Petrarca, un artista e uno dei maggiori proprietari dell'Ostinata Dimora (cos\u00ec gli inquilini chiamano la casa). Tutti e otto i piani dell'Ostinata Dimora sono dei Toscani o dei Petrarca, tranne il terzo piano, occupato da un ufficio vendite della PREDIM, che ha come obiettivo quello di trasformare il centro storico di Milano] in una serie di palazzine abitate solo da persone ricche bianche dell'Italia settentrionale. Inoltre, Pulce regala a Leo Cerotto, una gatta molto affettuosa con un odorato finissimo. \nFrattanto, Colomba ritorna a scuola, a Milano, e la scopre frequentata da numerosi bambini ricchi smorfiosi, razzisti, che non accettano assolutamente le note, i brutti voti e che minacciano gli insegnanti dicendo che i loro padri li faranno licenziare. Hanno ribattezzato gli abitanti dell'Ostinata Dimora \"Mostri Selvaggi\" in sprezzo alle loro etnie (una famiglia haitiana, una cinese, una indiana, una senegalese, ma anche una napoletana e quindi \"terrona\" ai loro occhi, pi\u00f9 gli altri cond\u00f2mini che non ammettono il razzismo), e in risposta gli abitanti dell'Ostinata Dimora soprannominano questi presuntuosi \"Jakuzzi\".\nSuccessivamente, la mamma di Colomba viene selezionata per partecipare a un programma televisivo in cui le concorrenti passeranno un mese nella beauty farm \"La Botticelliana\" per migliorare il loro aspetto. Nello studio del programma TV, Evelina incontra Riccardo Riccardi che dapprima punta solo ai soldi dei Toscani, ma poi si innamora di lei. Pi\u00f9 tardi la donna viene invitata ad un programma su Rete Amica (il canale TV di Riccardo Riccardi), dove il suo beniamino le chiede di sposarlo, e accetta sconfortando Colomba. Il giorno delle nozze Colomba Riccardo \u00e8 accompagnato da due uomini: il primo \u00e8 Valerio Carrada, un famosissimo uomo politico che incita all'odio verso gli stranieri, mentre l'altro \u00e8 Lurcanio Sollustri, un grande aiuto per Riccardi nell'amministrazione della PREDIM, il che inorridisce la ragazzina ma lascia la madre indifferente. Dopo il viaggio di nozze, Riccardo Riccardi annuncia alla sua famiglia che si trasferiranno al terzo piano, che da ufficio della PREDIM \u00e8 diventato un nuovo e lussuosissimo appartamento per la famiglia Riccardi. Inoltre Riccardo assume un maggiordomo e una cameriera, prepotenti quanto Riccardi, cosa che fa sentire Colomba ancora meno a suo agio: a lei Riccardo Riccardi non ha mai ispirato nulla di buono, gi\u00e0 per il suo programma in cui coppie separate apparentemente si riuniscono, e ora ancor pi\u00f9 sapendo che Riccardi sostiene le politiche di Carrada.\nUna notte in cui non riesce a prendere sonno, Colomba vede la spia del telefono fisso che lampeggia: qualcuno sta telefonando. Dagli uffici della PREDIM il loro appartamento ha ereditato ben cinque telefoni e quello della camera di Colomba \u00e8 collegato a quello nello studio di Riccardi. Colomba pensa di farne un'occasione per spiare le mosse del suo patrigno, ed effettivamente sente la voce di Carrada che chiede come va con lo studio legale e Riccardi risponde che non riesce a sfrattare gli abitanti dell'Ostinata Dimora. Carrada aggiunge che forse non valeva la pena di sposare Evelina, ma Riccardi ribatte dicendo che a lui \u00e8 sempre piaciuta moltissimo, nonch\u00e9 che ha ricevuto la busta dei test di gravidanza di Evelina e ha scoperto che lei aspetta un bambino e che partorir\u00e0 meno di un mese prima \"di quello che sai\" (cos\u00ec dice Riccardi a Carrada). Il giorno dopo, Colomba racconta della telefonata a Pulce e lei risponde che sapeva gi\u00e0 che Evelina era incinta (la sua gravidanza era gi\u00e0 nota nell'Ostinata Dimora). Qualche tempo dopo, Evelina annuncia ai bambini che inizier\u00e0 a presentare un programma su Rete Amica che durer\u00e0 tutto il pomeriggio, ma conterr\u00e0 rubriche, filmati e tanta pubblicit\u00e0 e che poi in inverno potr\u00e0 avere una trasmissione tutta sua. Colomba allora sbotta dicendo che i suoi figli sapranno del fratellino solo quando verr\u00e0 dato il grande annuncio a tutta l'Italia. Evelina impone ai figli di non parlarne in giro finch\u00e9 Riccardo non dar\u00e0 loro il permesso.\nPoco dopo, iniziano le vacanze estive e Pulce va in vacanza a Manchester. Intanto, Riccardo Riccardi proibisce a Colomba e Leo di frequentare i loro amici dell'Ostinata Dimora, perci\u00f2 dovunque vadano i due domestici li seguiranno. All'inizio era stato programmato un mese di vacanza in Sardegna, ma Tamara Cas\u00e8, la consulente d'immagine di Evelina le ha consigliato di fare un mese di riposo, perci\u00f2 Riccardo Riccardi manda i suoi figliastri in un centro vacanze in Svizzera. Al ritorno a Milano, Colomba scopre dagli altri Mostri Selvaggi che Valerio Carrada ha iniziato un programma di denunce agli extracomunitari, \"Difendiamoci\", e che Evelina ha iniziato a condurre un programma tutto suo intitolato \"La dolce Attesa\" che \u00e8 dedicato alle donne incinte e che ha un altissimo indice di gradimento. In una puntata di \"Difendiamoci\" dedicata all'Ostinata Dimora, Riccardo Riccardi ha annunciato al pubblico che Evelina aspetta un bambino e che si candida a Capitano Generale.\nLa sera del 24 dicembre, Evelina va ad un programma TV, mentre Riccardo \u00e8 alla cena elettorale con Tamara Cas\u00e8, cos\u00ec Colomba e Leo devono stare a casa a cenare con i camerieri. Ma Colomba ha un piano: ha organizzato una grande festa con tutti i condomini dell'Ostinata Dimora. Ad un certo punto, il signor Risotto (uno degli abitanti dell'Ostinata Dimora) dice ai camerieri che il fango sta riempiendo le cantine, cos\u00ec loro si affrettano a raggiungerle (i domestici nelle cantine hanno nascosto parecchi beni che volevano sottrarre a Riccardi): Colomba, Leo e gli altri raggiungono i coinquilini. Alle dieci, Victor Ugo chiede di accendere la TV perch\u00e9 sarebbe stato presto trasmesso il programma di Evelina. Qualche minuto dopo l'inizio del programma, Evelina comincia ad avere mal di pancia e la presentatrice capisce che sono doglie, cos\u00ec decide si chiama che la porta nella clinica Villa Radiosa (di propriet\u00e0 di Valerio Carrada) dove Evelina \u00e8 in cura dal ginecologo Lulli. Inizia a scorrere su tutti i canali una scritta che informa che Evelina \u00e8 ricoverata a Villa Radiosa, che sta bene e che il parto non \u00e8 previsto prima delle due del giorno dopo. Nel mentre, Tamara Cas\u00e8 chiama a casa di Colomba per chiedere alla cameriera di prendere i vestiti per Evelina, Riccardo e i figli perch\u00e9 devono fare dei manifesti natalizi per la campagna elettorale con il neonato al centro del loro gruppo. Ad un certo punto, per\u00f2, compare un presentatore che annuncia che il figlio di Evelina e Riccardo \u00e8 morto a causa di una malformazione. \nColomba e Leo corrono in clinica assieme a zia Dinuccia e dopo tanta confusione riescono a entrarvi. Quando arrivano da Evelina, lei dice loro che non le hanno fatto vedere il bambino, che Riccardo la odia e che vuole tornare a casa a Genova, cos\u00ec decidono di rimanere con lei all'ospedale. \nAlle dimissioni di Evelina dall'ospedale, si celebrano in diretta TV i funerali di Gianriccardo (il bambino che sarebbe dovuto nascere), e la piccola bara bianca con la ghirlanda di fiori viene trasportata da Riccardi e Carrada che piangono lacrime calde assieme a tutta l'Italia.\nIn un'altra notte insonne, Colomba si accorge che il patrigno sta chiamando qualcuno, cos\u00ec decide di origliare. \u00c8 di nuovo Carrada che proibisce a Riccardo di divorziare da Evelina perch\u00e9 il loro partito sostiene i valori della famiglia tradizionale, ma Riccardi insiste di non riuscire a recitare la parte del marito felice e innamorato perch\u00e9 crede che Evelina l'abbia tradito. Carrada ribatte dicendo che \u00e8 meglio che nessuno sappia che creatura ha partorito Evelina, ma per parlare di tradimento ci vuole l'esame del DNA., e aggiunge che forse era un caso di \"tongatasi\", o almeno cos\u00ec crede di sentire Colomba. La morte del piccolo Riccardi intanto ha gi\u00e0 fomentato l'odio degli \"Jakuzzi\" verso gli abitanti dell'Ostinata Dimora, accusandoli di aver trasmesso a Evelina qualche malattia tropicale. Il giorno dopo, la ragazzina racconta tutto a Pulce, ma non trovano alcuna informazione sulla tongatasi. \nIn seguito, la gatta di casa Cerotto torna all'Ostinata Dimora con una scarpetta da neonato tutta sporca. Cerotto inizia a seguire qualcosa (forse un odore), cos\u00ec Colomba e Pulce la seguono fino alla casa delle \"Suore Missionarie Melchidiane\" ed entra. Vi trova, intorno a una culla, le suore che spiegano di tenervi una povera trovatella, scoperta la notte di Natale abbandonata vicino ai cassonetti nella spazzatura di un posto di lusso. Inoltre una suora le ha confezionato un paio di scarpine, grazie alle quali Cerotto ha condotto fin l\u00ec Colomba e Pulce. La bambina \u00e8 nera, e quindi Colomba, pur riconoscendo i vestiti destinati al fratellastrino che ella porta, non pu\u00f2 ammettere che sia il presunto morto \"Gianriccardo\".\nL'anziana madre superiora, vedendo Colomba in faccia, la riconosce come la figlia di Evelina: Evelina o meglio Ma\u00e8va \u00e8 nipote di una donna nigeriana, avuta in seguito ad un'\"avventura\" con un uomo bianco. La madre era nata di colore scuro, ma Evelina era un caso di tornatr\u00e0s, come nei Paesi ispanici il fenomeno \u00e8 chiamato con riferimento ai bambini bianchi che nascono in famiglie di creoli o mulatti, e aveva quindi la pelle bianca a causa del nonno materno. Per evitare scandali o pregiudizi verso la madre era stata portata in Italia da questa suora. Hena e Kituxy, rispettivamente la nonna e la mamma di Evelina, erano state travolte da un\u2019alluvione in quel villaggio. Le suore avevano riconosciuto la parentela grazie alla voglia a forma di uccello in volo che avevano Colomba e Natalia, come \u00e8 stata soprannominata la trovatella. A casa, Colomba e Pulce avvisano anche Evelina del fatto che sua figlia \u00e8 stata adottata dalle suore e che Evelina stessa \u00e8 stata adottata senza saperlo. A pranzo da Victor Ugo, Colomba scopre che anche Pulce e Victor Ugo hanno la voglia a forma di uccello e Victor Ugo rivela di essere il padre di Kituxy. Quindi l'uomo e Hena sono i nonni materni di Ma\u00e8va/Evelina, e bisnonni di Colomba, Leonardo e Natalia; Pulce invece \u00e8 figlia di un figlio che Victor ha avuto da un altro matrimonio, perch\u00e9 Victor doveva proseguire gli studi in italia e non sapeva che Hena fosse incinta, e pi\u00f9 tardi, gi\u00e0 sposato, aveva dato Hena per morta nell'alluvione. Natalia \u00e8 proprio \"Gianriccardo\" che Riccardi o forse Carrada avevano deciso di spacciare per morta, inorriditi dall'essere la bambina di colore.\nPulce e Colomba hanno l'idea di mostrare Natalia in televisione, screditando Riccardi: Evelina, scandalizzata dal fatto che Riccardo abbia ripudiato cos\u00ec la figlia, lascia il marito. Questo rimane dell'idea che la moglie l'abbia tradito con un africano, ma il test del DNA conferma la paternit\u00e0: perch\u00e9 nasca un bambino nero in una famiglia di bianchi \u00e8 necessario che entrambi i genitori siano portatori di dei geni che causano il colore nero della pelle, e quindi Riccardi stesso evidentemente ha degli antenati neri nonostante la pelle bianca (quindi marito e moglie sono dei mosaici per il colore della pelle). Riccardi, alla luce di questo, ma anche come un uomo che pur supportando i valori della famiglia aveva provato a uccidere senza scrupoli la figlia nera, perde i voti necessari ad avere la carica di Capitano Generale, e la sua rete televisiva \u00e8 chiusa. Carrada, che sperava di fare leva sulla morte del figlio di Riccardi per rafforzare la propria campagna, \u00e8 incarcerato.\nSuccessivamente, in televisione sono invitati cinque reduci di una nuova isola provvisoria, apparsa gi\u00e0 a Natale, ma questi, giunti a Milano, danno buca ai presentatori, dicendo che avevano cose pi\u00f9 importanti da fare. Qualche minuto dopo, suonano alla porta. Pulce va ad aprire e sviene: i reduci sono i suoi genitori Giovanni e Antonia, che ella pensava fossero morti da anni; gli altri 3 sono nientemeno che Alvaro, andato a Genova per tornare dalla sua famiglia, pi\u00f9 Hena e Kituxy che erano andate a cercare le suore a cui avevano lasciato Evelina. Alla fine, dopo la sorpresa iniziale, anche Alvaro si trasferisce nell\u2019Ostinata Dimora; Victor Ugo sposa Hena, e Kituxy, che \u00e8 rimasta vedova precocemente, sposa il segretario del padre.\nRiferimenti politici.\nIl libro \u00e8 uscito poco prima delle elezioni politiche del 2001, che si prevedeva sarebbero state vinte da Silvio Berlusconi e nella narrazione ci sono molti elementi di critica abbastanza esplicita verso alcune correnti politiche molto diffuse sulla scena italiana.\nIl principale antagonista del libro, ad esempio, \u00e8 un uomo d'affari maniaco dell'immagine esteriore, che ha fatto fortuna con le speculazioni edilizie e che ha consolidato il suo potere sull'opinione pubblica grazie ad un importante network televisivo che gli appartiene. Nel romanzo la televisione ospita pochissimi canali, tutti privati e spesso strumentalizzati.\nForte della sua posizione, questo personaggio si candida alla carica di \"Capitano Generale\" (nel libro si capisce che questo ruolo equivale a quello di Presidente del Consiglio), proponendo un programma elettorale populista e estremamente nazionalista, obiettivo dichiarato del quale \u00e8 separare in modo marcato le classi sociali (ad esempio impedendo ai bambini poveri di accedere alle scuole dei ricchi, anche se pubbliche).\nAlleato di questo personaggio \u00e8 un giornalista che promuove apertamente la discriminazione razziale diffondendo la paura verso l'estraneo, lo straniero, il \"diverso\" e alimentando il sospetto verso gli extracomunitari.\nNotando questi elementi i lettori hanno quindi riconosciuto nel libro una chiara critica verso le figure di Berlusconi e dei suoi alleati (specialmente la Lega Nord).\nCitazioni.\nIn un episodio di razzismo, dei bambini \"Jakuzzi\" verniciano i vicini senegalesi dei Toscani di bianco, con un prodotto irritante; le famiglie protestano, ma una maestra della scuola sminuisce l'atto come uno scherzetto innocente: la donna porta il nome di Argia Sforza, come la dispotica e parziale maestra antagonista di \"Ascolta il mio cuore\" opera della stessa Pitzorno. Pulce e Colomba, inoltre, conoscendosi, scoprono la passione per i medesimi libri, fra cui \"Ascolta il mio cuore\" e \"Diana, Cupido e il Commendatore\" suo seguito."}
{"id": "1630211", "revid": "1305772", "url": "https://it.wikipedia.org/wiki?curid=1630211", "title": "Classe Avenger", "text": ""}
{"id": "1630213", "revid": "287204", "url": "https://it.wikipedia.org/wiki?curid=1630213", "title": "Hans Henning \u00d8rberg", "text": "Biografia.\nLaureato in inglese, francese e latino presso l'Universit\u00e0 di Copenaghen, ha dedicato una gran parte della propria vita (dal 1946 al 1952 e dal 1961 al 1989) all'insegnamento di queste lingue in varie scuole della Danimarca.\nDal 1953 al 1961 ha lavorato al \"Naturmetodens Sproginstitut\", dov'era in uso una metodologia didattica che tentava di riprodurre l'apprendimento naturale, al contrario dei metodi tradizionali basati sullo studio teorico. Durante questo periodo compose un corso di latino intitolato \"Lingua Latina secundum naturae rationem explicata\", pubblicato nel 1955. Nel 1990 ha rivisto e riedito questo lavoro ribattezzando l'opera \"Lingua Latina per se illustrata\".\nRitiratosi dall'insegnamento per raggiunti limiti d'et\u00e0, ha diretto fino alla morte la casa editrice \"Domus Latina\", non mancando di tenere lezioni in Europa e negli Stati Uniti sui meriti delle sue teorie didattiche.\n\u00c8 morto il 17 febbraio 2010, poco prima di compiere il novantesimo anno di et\u00e0.\nIl metodo \u00d8rberg.\nIl metodo di apprendimento \"naturale\" proposto da \u00d8rberg consiste principalmente nel riprodurre le condizioni normali e prevedibili in cui una persona del tutto ignara di latino si troverebbe se circondata solo da antichi Romani. Proprio come un turista che tenta di decifrare un cartello scritto in un'altra lingua guardando un po' i disegni e un po' le parole che riesce ad avvicinare a quelle della sua parlata, cos\u00ec lo studente \u00e8 invitato a ricostruire il significato dei singoli lemmi desumendolo dalle immagini ad essi riferiti e quindi dal contesto in cui si trovano.\nSostanzialmente, \u00d8rberg \u00e8 dell'avviso che la lingua sia fatta \"in primis\" di parole, e quindi di concetti, e poi di precetti grammaticali con cui questi ultimi devono essere collegati tra loro. Mentre se mancano i secondi \u00e8 possibile desumerli dai primi con un po' di attenzione e di logica, se mancano i primi a poco vale la conoscenza esatta della grammatica. Da qui tra l'altro la tradizionale avversione dei fautori del metodo all'uso dei dizionari, che mira a costringere l'allievo a far veramente proprio il latino senza considerare i testi un insieme di parole da \"tradurre\". Ci\u00f2 comunque non significa che \u00d8rberg non intenda insegnare la grammatica latina, solo che evita di porla come un insieme di regole separate, mirando invece a unificare la semantica e la morfologia come avviene per i parlanti di madrelingua.\nLa prima lezione del corso \"Lingua Latina per se illustrata\", a titolo di esempio, comincia cos\u00ec:\nNella pagina precedente \u00e8 presente una cartina dell'Europa e la scritta \"Italia\" sulla penisola con la posizione di Roma. Segue la frase:\nSecondo \u00d8rberg qualsiasi studente di qualsiasi nazionalit\u00e0 \u00e8 in grado di comprendere da solo il significato di \"est\" quando legge, poco dopo:\nA questo punto sar\u00e0 chiaro a chiunque che \"est\" e \"sunt\" sono forme di un verbo, terza persona singolare e plurale, e questo verbo non pu\u00f2 indicare altro che l\"esistenza\". Inoltre la perenne presenza dell'indicazione della quantit\u00e0 vocalica, fatta notare puntualmente all'allievo grazie a numerose note a margine, gli permetter\u00e0 di cogliere la differenza tra \"Itali\u0101\", ablativo e \"Italia\", nominativo.\nA fine capitolo, all'interno di un breve quadro riassuntivo, lo studente trover\u00e0 una teorizzazione grammaticale di quanto appreso (tutto rigorosamente in latino), incluso un elenco dei nuovi vocaboli incontrati. Seguono tre esercizi abbastanza puntigliosi che mirano a verificare l'intera comprensione della lezione.\nDa quanto esposto \u00e8 possibile desumere la complessit\u00e0 del metodo \u00d8rberg, che non pu\u00f2 essere considerato semplicisticamente come un sistema per non insegnare direttamente la grammatica, quanto piuttosto per imparare la grammatica contestualmente a tutti gli altri elementi costituenti la lingua latina.\n\"Lingua Latina per se illustrata\".\nL'opera \u00e8 articolata in due parti, un corso elementare e uno avanzato, rispettivamente denominate \"Familia Romana\" e \"Roma aeterna\", con l'eventuale supporto del manuale di grammatica e sintassi \"Latine disco\" (lett. \"imparo in latino\") che contiene anche una grande quantit\u00e0 di esercizi aggiuntivi. Da tener presente che quest'ultimo testo non \u00e8 opera dell'\u00d8rberg, ma, pur includendo alcune lezioni aggiuntive di sua mano (talune scenette comiche denominate \"Colloquia personarum\"), \u00e8 stato compilato dai proff. Luigi Miraglia e Tommaso Francesco B\u00f3rri appositamente per favorire la diffusione del metodo in Italia.\n\"Familia romana\".\nIl corso base esaurisce la gran parte delle regole grammaticali del latino classico, e si conclude anzi riportando testualmente diversi carmi di Catullo, testi di Orazio e della versione itala dei vangeli, nonch\u00e9 l\"Ars grammatica minor\" di Elio Donato. L'allievo \u00e8 invogliato nello studio grazie alla struttura compositiva di questo primo tomo, che racconta le vicende quotidiane di una \"familia romana\" del II secolo d.C. con grande dovizia di particolari, inclusi elementi tratti dal diritto allora vigente e le polemiche riguardo alla legittimit\u00e0 del culto cristiano. Non mancano ampie digressioni, giustificate dai racconti dei personaggi, che mirano a fornire vocaboli specifici come, ad esempio, i tecnicismi militari utili per la comprensione delle opere di Cesare.\n\"Roma aeterna\".\nIl corso avanzato \u00e8 invece una vasta antologia di testi latini che mira anche a far conoscere la letteratura latina evitando il filtro delle traduzioni presenti nei florilegi tradizionali. Nella prima parte del libro \"Roma aeterna\" tuttavia i testi non sono presentati nella loro forma esatta, bens\u00ec con piccoli adattamenti giustificati dalla strutturale gradualit\u00e0 del metodo. Le abbondanti parti tratte dall'Eneide sono presentate, ad esempio, \"versibus solutis\" e con alcune modifiche. Mano a mano che si procede le modifiche scompaiono completamente lasciando allo studente il testo originale nella sua interezza.\nAltre opere.\nEsistono in commercio numerose altre opere dello stesso \u00d8rberg che mirano ad integrare i materiali del secondo corso, tra cui una versione ridotta del \"De bello gallico\" annotata e trattata secondo la sua metodologia. Non sono mancati inoltre imitatori e discepoli che hanno contribuito alla costituzione di una ricca biblioteca di testi editorialmente strutturati per essere utilizzati in parallelo o in aggiunta al corso originale. Il metodo \u00d8rberg \u00e8 stato impiegato anche per la composizione di un corso di greco antico, \"Athenaze\" (\u1f08\u03b8\u03ae\u03bd\u1fb1\u03b6\u03b5), scritto da Maurice Balme e Gilbert Lawall; di tale corso esiste anche un'edizione italiana arricchita con contributi di Luigi Miraglia e Tommaso Francesco B\u00f3rri."}
{"id": "1630214", "revid": "129276", "url": "https://it.wikipedia.org/wiki?curid=1630214", "title": "Orchestrazione virtuale", "text": "L'orchestrazione virtuale \u00e8 una procedura, assistita tramite computer, che permette di ricreare virtualmente, con buona approssimazione il suono e le articolazioni di tutti gli strumenti reali ma non solo. Permette inoltre di umanizzare un'esecuzione sintetica dal punto di vista dell'esecuzione strumentale e dal punto di vista dell'ambientazione spaziale ed ambientale.\nSfrutta appieno le possibilit\u00e0 del MIDI, fondendole con le potenzialit\u00e0 dei plug-in instruments (VST) inventati nella met\u00e0 degli anni novanta dalla software house tedesca Steinberg."}
{"id": "1630216", "revid": "1305772", "url": "https://it.wikipedia.org/wiki?curid=1630216", "title": "A medio vivir", "text": "A medio vivir \u00e8 il terzo album del cantante portoricano Ricky Martin, pubblicato nel 1995. Greg Leisz fra i musicisti."}
{"id": "1630218", "revid": "827882", "url": "https://it.wikipedia.org/wiki?curid=1630218", "title": "Maccheroni con la trippa", "text": "I Maccheroni con la trippa sono una zuppa della cucina savonese, tradizionalmente preparata per il pranzo di natale, principalmente composta da trippa, salsiccia e maccheroni.\nIngredienti.\nBrodo di gallina o cappone, carota, cipolla, prezzemolo, foglie di cardo, trippa di vitello, salsiccia di maiale, maccheroni al torchio, vino bianco, burro, olio d'oliva, formaggio grana, sale.\nPreparazione.\nLa trippa \u00e8 cotta nel un brodo di cappone con i maccheroni, il cardo e salsiccia dove si aggiungono cipolla, prezzemolo, salsa di pomodoro, olio d'oliva e un bicchiere di vino bianco.\nSi serve con una manciata di parmigiano."}
{"id": "1630219", "revid": "123679037", "url": "https://it.wikipedia.org/wiki?curid=1630219", "title": "Wings (periodico)", "text": " \u00e8 una rivista giapponese di manga sh\u014djo pubblicata dalla Shinshokan per un pubblico di ragazze adolescenti intorno ai 18 anni o per gli appassionati di storie fantasy.\nPrecedentemente la \"Wings\" pubblicava varie edizioni speciali, come le \"Shinshokan South\", chiamata anche \"South\", la \"Phantom Club\", \"Huckleberry\", \"Un Poco\", e \"Wings: Storie\". Attualmente solo \"Un Poco\" e \"Wings: Story\" sono pubblicate."}
{"id": "1630222", "revid": "87499", "url": "https://it.wikipedia.org/wiki?curid=1630222", "title": "Armin Tamzarian", "text": ""}
{"id": "1630224", "revid": "1305772", "url": "https://it.wikipedia.org/wiki?curid=1630224", "title": "Vuelve", "text": "Vuelve \u00e8 il quarto album del cantante portoricano Ricky Martin pubblicato nel 1998."}
{"id": "1630225", "revid": "339392", "url": "https://it.wikipedia.org/wiki?curid=1630225", "title": "Steven James Borden", "text": ""}
{"id": "1630229", "revid": "712828", "url": "https://it.wikipedia.org/wiki?curid=1630229", "title": "Kuro (One Piece)", "text": ""}
{"id": "1630230", "revid": "175886", "url": "https://it.wikipedia.org/wiki?curid=1630230", "title": "Rheinwaldhorn", "text": ""}
{"id": "1630232", "revid": "2149408", "url": "https://it.wikipedia.org/wiki?curid=1630232", "title": "Kuro", "text": ""}
{"id": "1630242", "revid": "1305772", "url": "https://it.wikipedia.org/wiki?curid=1630242", "title": "Ricky Martin (1999)", "text": "Ricky Martin \u00e8 il quinto album del cantante portoricano Ricky Martin pubblicato nel 1999.\nL'album ha venduto oltre 22 milioni di copie nel mondo."}
{"id": "1630246", "revid": "152625", "url": "https://it.wikipedia.org/wiki?curid=1630246", "title": "Erika De Bonis", "text": ""}
{"id": "1630248", "revid": "1305772", "url": "https://it.wikipedia.org/wiki?curid=1630248", "title": "Sound Loaded", "text": "Sound Loaded \u00e8 il sesto album in studio del cantante portoricano Ricky Martin, pubblicato nel 2000."}
{"id": "1630250", "revid": "226458", "url": "https://it.wikipedia.org/wiki?curid=1630250", "title": "Episodi di Boston Legal (quarta stagione)", "text": "In America, la quarta stagione della serie televisiva \"Boston Legal\" \u00e8 stata trasmessa dal 25 settembre 2007 al 21 maggio 2008.\nIn Italia, la quarta stagione \u00e8 stata trasmessa in prima visione assoluta dal 31 maggio 2009 al 2 agosto 2009, ogni domenica alle ore 21:00, su Mya canale pay della piattaforma Mediaset Premium."}
{"id": "1630251", "revid": "64860", "url": "https://it.wikipedia.org/wiki?curid=1630251", "title": "P.F.M.", "text": ""}
{"id": "1630256", "revid": "1305772", "url": "https://it.wikipedia.org/wiki?curid=1630256", "title": "La historia (Ricky Martin)", "text": "La Historia \u00e8 il settimo album del cantante portoricano Ricky Martin pubblicato nel 2001, ed il suo primo greatest hits."}
{"id": "1630257", "revid": "628767", "url": "https://it.wikipedia.org/wiki?curid=1630257", "title": "Provincia di Los Andes (Bolivia)", "text": "Los Andes \u00e8 una provincia della Bolivia sita nella parte centro-meridionale del dipartimento di La Paz.\nSuddivisione amministrativa.\nLa provincia \u00e8 suddivisa in 4 comuni:"}
{"id": "1630261", "revid": "1494169", "url": "https://it.wikipedia.org/wiki?curid=1630261", "title": "Provincia di Los Andes", "text": ""}
{"id": "1630264", "revid": "33921", "url": "https://it.wikipedia.org/wiki?curid=1630264", "title": "Termitai", "text": ""}
{"id": "1630265", "revid": "1318658", "url": "https://it.wikipedia.org/wiki?curid=1630265", "title": "Giancarlo Pallavicini (economista)", "text": "Biografia.\nDagli anni Cinquanta ai Settanta \u00e8 attivo in Banca Cariplo e come docente universitario, scrittore di economia e giornalista editorialista de \"Il Sole\", poi \"Il Sole 24 ORE\"; negli Ottanta viene nominato amministratore di istituzioni finanziarie e consulente di governi, organizzazione delle Nazioni Unite e imprese, per strategia e finanza; negli Novanta e 2000 diviene accademico delle scienze e presidente di organizzazioni internazionali di scienza e cultura.\nAmbito sovietico e russo.\nAll'avvio della \"perestrojka\", su invito del governo sovietico l'attenzione di Giancarlo Pallavicini si rivolge all'area russa.\nConsulente del governo.\nA met\u00e0 degli anni Ottanta il Governo sovietico lo nomina primo consulente occidentale per la perestrojka e successivamente quello della Federazione Russa lo inserisce nel Comitato statale per la riforma dell'economia, data la sua attitudine a coniugare economia e istanze dell'uomo e del suo ambiente culturale, sociale e naturale. In tale veste si oppone all'emanazione di una legge antimonopolio di immediata applicazione e ci\u00f2 indebolisce la posizione di Gorbacev, sollecitato a privatizzare da personaggi e gruppi interessati a una facile acquisizione dei mezzi di produzione e delle risorse del Paese, e pertanto influenzer\u00e0 i successivi sviluppi politici, che con Eltsin si riveleranno meno inclini a coniugare libero mercato e attenzione al sociale.\nAccademico della Scienze.\nPer il contributo dato alla creazione e all'attivit\u00e0 della \"Fondazione internazionale Kondratiev\"-IKF, della quale \u00e8 vice presidente dal 1992 con Yuriy Yacovets mentre Leonid Abalkin era presidente, e per gli studi condotti al \"Pitirim Sorokin-Nicolai Kondratieff International Institute\" (USA-Federazione Russa), entrambi presso l'Istituto di Economia dell'Accademia delle Scienze, come cofondatore e membro del Comitato scientifico, Giancarlo Pallavicini \u00e8 il primo scienziato occidentale nominato accademico delle scienze della Federazione Russa, RANS, sezione \"Prognosi e cicli dell'economia\" nel 1998 e quivi il 5 ottobre 2000, \u00e8 insignito del titolo di \"cavaliere della scienza e dell'arte\", riservato agli accademici. Tale riconoscimento consegue anche al ruolo che egli svolge dal 1988 come vice presidente del \"Consorzio Capolavori dell'Arte\", avente sede in Mosca e San Pietroburgo, cui partecipano l'Accademia delle Scienze e le Universit\u00e0 locali, che ha pure promosso e realizzato la catalogazione informatica della nota \"Galleria Tret'jakov\" di Mosca, grazie anche al contributo dell'italiana Olivetti. \u00c8 anche docente\" (Faculty Member) \"dell'Istituto di Filosofia e Legge della Branca Siberiana dell'Accademia delle Scienze Russa (RAS).\nAssociazione Myr Cultura.\nNell'ambito della cultura russa, con gli scrittori italiani Alberto Moravia e Mario Rigoni Stern e con i russi Dmitrij Licha\u010d\u00ebv, Sergej Averincev, Nikolaj Samvelian e il metropolita Filarete, \u00e8 tra i fondatori dell'Associazione Internazionale degli Intellettuali e dei Creativi \"Myr Cultura\", voluta da Raisa Gorbaceva per riunire l\"intelligencija\" dell'area sovietica, compresa quella emarginata dal regime, e poi estesa a Paesi dell'Europa occidentale e agli Stati Uniti d'America, della quale Giancarlo Pallavicini \u00e8 presidente dal 1992. Per incarico del Governo russo, nel 1996 \"Myr Cultura\" incontra l\"intelligencija\" dell'area ex sovietica al Teatro Bol'\u0161oj di Mosca per un comune confronto con il Primo Ministro Viktor Stepanovi\u010d \u010cernomyrdin, su \"Dominante della cultura nel mondo di oggi: responsabilit\u00e0 di un creativo per il futuro della Russia\", che porta ad alcune modifiche legislative.\n\"Manifesto dei Tre\".\nCon l'accademico pietroburghese Dmitrij Sergeevi\u010d Licha\u010d\u00ebv, , e lo scrittore di origine armena Nicolai Samvelian \u00e8 redattore e firmatario del \"Manifesto dei Tre\", che viene presentato alla stampa mondiale riunita al Foro Italico di Roma, nell'occasione della visita di Gorba\u010d\u00ebv in Italia, come istanza di libert\u00e0 e integrazione per la cultura sovietica e del mondo, al quale vengono attribuite significative influenze nei successivi sviluppi culturali dell'area sovietica.\nDall'avvio degli anni 2000 \u00e8 delegato e responsabile CIP - Comitato Interpaese Italia/Russia del \"Rotary International\", Distretto 2040.\nAmbito italiano.\nPrima dell'esperienza in Russia Giancarlo Pallavicini si occupa di economia e finanza, prestando particolare attenzione agli aspetti relazionali dell'economia con le altre discipline riguardanti l'uomo e il suo ambiente culturale, sociale e naturale, che rappresentano il \"leit motiv\" del suo lavoro. Nel 2016 ha costituito una Fondazione Onlus e un'Associazione Umanitaria e Culturale, aventi sede legale in Bellagio (Como) e sede operativa in Desio (Monza e Brianza), per sostenere le iniziative umanitarie e culturali gi\u00e0 realizzate in Italia ed all'estero e condurre studi e ricerche su nuovi modelli di sviluppo dell'economia e della societ\u00e0. A Trequanda (Siena) \u00e8 esposta la Collezione Archeologica Giancarlo Pallavicini.\nEnciclopedia Treccani: metodo della scomposizione dei parametri.\nNell'Enciclopedia Treccani Giancarlo Pallavicini appare come ideatore, negli anni 1960, di una modalit\u00e0 di calcolo dei risultati non direttamente economici dell'attivit\u00e0 d'impresa, il \"metodo della scomposizione dei parametri\", che ha anticipato gli attuali sviluppi della responsabilit\u00e0 sociale d'impresa, come confermato da fonti diverse, i cui concetti sono stati poi ripresi e sviluppati da Robert Edward Freeman in un saggio del 1984 e da altri economisti nel mondo. Vi figura anche come consulente del Governo sovietico, successivamente russo, per la \"Perestrojka\", nonch\u00e9 come accademico delle scienze della Federazione Russa, esponente di istituzioni internazionali di scienza e cultura e quale precursore del \"marketing management\" e promotore dell'Economia di comunione del Movimento dei focolari su invito di Chiara Lubich.\nMarketing, grande distribuzione organizzata e forme collettive di garanzia.\nA Giancarlo Pallavicini \u00e8 attribuita l'anticipazione, negli anni cinquanta, di concetti di indirizzo dell'attivit\u00e0 d'impresa vicini all'attuale \"Marketing Management\", pubblicati in \"Banca e ricerche di mercato\" nella rivista universitaria \"L'Economia\", poi ripresi e sviluppati da Philip Kotler in un suo saggio del 1967, e le definizioni che egli formula negli anni 1960 per l'Associazione delle unit\u00e0 della Grande distribuzione organizzata, pubblicate in un testo del 1968, costituiranno un riferimento per la normativa nazionale e per l'indirizzo comunitario. Negli anni 1960 ha contribuito alla definizione e introduzione in Italia delle nuove forme dei Consorzi di garanzia (Confidi), per incarico dell'Ente Regione Lombardia.\nEconomia e finanza.\nPresso l'Ufficio Studi di \"Cariplo\" realizza ricerche e studi monografici per poi occuparsi di organizzazione e crediti speciali e infine dirigere il settore \"Marketing\", che lascia nel 1983 all'avvio dello \"Studio Pallavicini - Ricerche e metodi\" dedito ai sistemi gestionali avanzati ed alla consulenza per strategia e finanza. Assume inoltre la carica di segretario degli organi statutari (Consiglio, Comitato e Assemblea) di \"Mediofactoring S.p.A.\", del Gruppo Cariplo, e \"C.G.M. International S.p.A.\", trading di Banca Cariplo, Generali Assicurazioni e Merzario Trasporti. Successivamente segue le iniziative in Italia della Banque Cantonale Vaudoise di Losanna e della Holding Norfinance di Losanna/Ginevra, come Consigliere d'Amministrazione di \"Norfinance Italia\" di Milano, poi rinominata \"Opera Sim\", cui partecipa anche \"Invesco\". All'inizio degli anni 1980 rappresenta il mondo bancario italiano nel direttivo dell'\"Associazione Italiana Commercio Mondiale\", costituita da Confindustria, Confcommercio, ABI, ACRI. Negli anni 1980 e sino al 1998 \u00e8 fondatore e Presidente di \"Euroconsulting\", joint ventures italo-russa in collaborazione con una Prefettura di Mosca per la formazione manageriale e lo sviluppo dello \"small business\", che rappresenta a Mosca categorie imprenditoriali e consorzi all'esportazione italiani.\nAttivit\u00e0 accademica.\nNell'ambiente accademico, con Luigi Guatri ed Enzio Cortese Riva Palazzi, negli anni 1960 \u00e8 ideatore e realizzatore del \"Pralt\" - Organismo di ricerca tra l'Universit\u00e0 commerciale Luigi Bocconi e il \"Centro Studi e Documentazione delle Comunit\u00e0 Europee\" - e, negli anni 1970, con lo stesso Guatri e Aldo Spranzi, partecipa alla creazione del \"Cescom\", Centro studi sul commercio dell'Universit\u00e0 Bocconi, ed \u00e8 coordinatore di ricerche condotte dall'Universit\u00e0 Bocconi con l'Universit\u00e0 Cattolica di Milano, per incarico dell'Ente Regione Lombardia. Nel dicembre 1976 il Comitato Esecutivo della \"SDA Bocconi School of Management\", lo nomina docente di \"Economia della distribuzione commerciale\" del programma Master. Negli anni 1980, agli albori della Perestrojka, presso il \"CREA\" - Centro Ricerche Economico Aziendali dell'Universit\u00e0 commerciale Luigi Bocconi, per il quale cura l'avvio e dirige la Sezione per l'economia dei beni culturali e dell'ambiente, presenta Abel Aganbegjan, accademico russo, architetto della \"Perestrojka\" e autore del volume \"La Perestroika nell'economia\" edito da Rizzoli. In prosieguo collabora all'avvio delle iniziative in Russia della \"SDA Bocconi School of Management\", per la Scuola di Management di San Pietroburgo e per i corsi universitari di Mosca.\nNegli anni 1970 e 1980 partecipa a Commissioni governative, anche come esponente della \"Conferenza dei Rettori Europei\", e presso il Ministero degli Esteri contribuisce alla stesura del \"Protocollo di Accordo Culturale Italia/URSS\".\nOnde di Kondratiev, responsabilit\u00e0 sociale d'impresa e globalizzazione.\nGiancarlo Pallavicini, nell'ambito di comitati scientifici di organismi di studi e ricerche in Italia e all'estero cui partecipa, \u00e8 tuttora impegnato nell'approfondimento dei cicli lunghi dell'economia-\"Onde di Kondratiev\", dei nuovi modelli per la valutazione della RSI - Responsabilit\u00e0 Sociale d'impresa / CSR - Corporale Social Responsibility e della \"globalizzazione\" dell'economia e della finanza, sulla quale, negli anni 1990 e 2000, \u00e8 relatore in diverse aree, tra le quali L'Avana, Citt\u00e0 del Vaticano, Mosca / San Pietroburgo e Giacarta, proponendo anche il \"Metodo della scomposizione dei parametri\" e, nel 1\u00ba Trimestre 2009,\na Francoforte sul Meno, Milano, Brescia, Rovigo e Lonato sul Garda, nonch\u00e9 nel 2013 a Roma e Padova, nel 2014 a Roma, nel 2015 a Milano Expo, nel 2016 a Montepulciano (Siena), nel 2017 a Brescia e Torino, e nel 2018 a Rovato.\nEconomia di Comunione del Movimento dei Focolari di Chiara Lubich.\nPer incarico di Chiara Lubich, fondatrice del Movimento dei focolari, e partendo dai principi ispiratori del suo \"Metodo della scomposizione dei parametri\", ha fornito i fondamenti tecnici dell'Economia di comunione, avviata in Brasile nel 1991, della quale \u00e8 fautore e divulgatore, segnatamente in testi pubblicati e in conferenze presso istituzioni scientifiche e culturali estere.\nFondazione Giancarlo Pallavicini Onlus Umanitaria e Culturale.\nA partire dagli anni 2016 promuove e presiede l'attivit\u00e0 umanitaria e culturale della Fondazione Onlus che porta il suo nome e della connessa Associazione Umanitaria e Culturale."}
{"id": "1630267", "revid": "529641", "url": "https://it.wikipedia.org/wiki?curid=1630267", "title": "Diana Palmer", "text": "Biografia.\nSusan Spaeth \u00e8 stata per 16 anni una giornalista nota con il suo vero nome. Dal 1979 si \u00e8 dedicata a tempo pieno alla stesura di romanzi riscuotendo un buon successo e vincendo numerosi premi letterari sotto lo pseudonimo di \"Diana Palmer\". In seguito \u00e8 stata autrice di fantascienza come \"Susan S. Kyle\", ma ha anche firmato le sue opere come \"Diana Blayne\", \"Katy Currie\" e con il nome da sposata \"Susan Kyle\". Felicemente sposata con James Kyle da cui ha avuto un figlio \u00e8 un'autrice molto prolifica: attualmente ha pi\u00f9 di un centinaio di titoli al suo attivo e non c'\u00e8 da stupirsi dato che ha dichiarato che le sono sufficienti un paio di mesi per scrivere un libro! \u00c8 citata in numerose pubblicazioni, compreso \"Contemporary Authors\" (Gli autori contemporanei) di Gale Research, Inc., \"Twentieth Century Romance and Historical Writers\" della St James Press, \"The Writers Directory \" della St James Press, \"International Who's Who of Authors and Writers\" della Meirose Press, Ltd., and Love's Leading Ladies di Kathryn Falk. \nDal suo romanzo \"Diamond Girl\" \u00e8 stato tratto nel 1998 un film per la televisione.\nOpere.\nSerie &amp; Saghe.\n\"Long Tall Texan\" \n\"Most Wanted\" \n\"Soldier of Fortune\" \nCuriosit\u00e0.\nNel 1998, uno scrutinio dei lettori del Harlequin-Giappone ha disegnato il suo romanzo \"The Patient Nurse\" (\"L'infermiera paziente\") della Silhouette Desire novel, il libro favorito al premio \u201cil libro dell'anno\u201d."}
{"id": "1630268", "revid": "31789", "url": "https://it.wikipedia.org/wiki?curid=1630268", "title": "Bilbolbul", "text": "Bilbolbul \u00e8 un personaggio immaginario protagonista di una omonima serie a fumetti ideata da Attilio Mussino e pubblicata dal 1908 sul \"Corriere dei piccoli\"; \u00e8 il primo personaggio ricorrente dei fumetti di ideazione italiana a essere pubblicato in Italia.\nPersonaggio.\nIl personaggio \u00e8 un bambino africano che vive piccole avventure surreali e strane nel suo villaggio collocabile nell'Africa orientale, allora al centro della politica coloniale italiana. La caratteristica principale era la peculiare abilit\u00e0 di adeguarsi fisicamente a quello che gli veniva raccontato diventando letteralmente rosso per la vergogna o verde di rabbia o con gli occhi fuori dalle orbite a seguito del fatto che comuni modi di dire come \"rosso dalla rabbia\" o \"avere un buco nello stomaco\" nel suo caso diventavano reali fintanto che non veniva aiutato da qualcuno. Queste metafore erano i commenti in rima che comparivano sotto la vignetta in quanto le storie a fumetti dell'epoca, in Italia, venivano realizzate senza nuvolette sostituite da testi in rima che narravano le vicende descritte.\nStoria editoriale.\nLa serie esord\u00ec sul primo numero del \"Corriere dei piccoli\", supplemento del \"Corriere della Sera\", il 27 dicembre 1908 e prosegu\u00ec nel corso del 1909, per poi riapparire ciclicamente (nel 1913, nel 1922 e infine nel 1933) raggiungendo le 56 tavole."}
{"id": "1630269", "revid": "110157", "url": "https://it.wikipedia.org/wiki?curid=1630269", "title": "Museo dell'Opera del Duomo (Pisa)", "text": "Il Museo dell'Opera del Duomo di Pisa si trova in Piazza del Duomo, nel palazzo che fu sala del Capitolo della Primaziale, risalente al XIII secolo, seminario, accademia di belle arti e convento.\nFu inaugurato nel 1986 per ospitare il tesoro della cattedrale, i reperti rimossi dai monumenti sacri per ragioni di restauro e salvaguardia, e tutte quelle opere non pi\u00f9 presenti dei vari edifici del complesso monumentale, ma che richiedevano uno spazio espositivo pubblico. Il museo prende nome dall'ente che gestisce il complesso monumentale, ovvero l'Opera del Duomo di Pisa.\nNel 2019, dopo alcuni anni di chiusura, ha riaperto i battenti rinnovato nell'esposizione. In questa seconda veste si privilegia la valorizzazione delle opere esposte e una selezione delle stesse. Alcune opere precedentemente esposte sono state movimentate in altri spazi, ad esempio le stampe colorate ad acquerello sugli affreschi del Camposanto ad opera di Carlo Lasinio sono state spostate al Museo delle sinopie, mentre diversi dipinti sono stati spostati presso le sale del palazzo arcivescovile. Tutta la parte archeologica e i modelli dei monumenti, sia lignei che in alabastro, giacciono, al momento, nei depositi, in attesa di una diversa sistemazione espositiva.\nDal chiostro del museo si pu\u00f2 ammirare una splendida vista della Torre pendente.\nStoria.\nL'edificio fu edificato come residenza dei canonici del Duomo verso la fine del XII secolo. Risultava costituito da due corpi di fabbrica rettangolari, in laterizio, disposti ad elle e delimitanti un chiostro. Parti di tale edificio sono ancora oggi visibili, soprattutto nell'incrocio dei due rami dove esiste tuttora una volta affrescata risalente a tale periodo.\nAll'inizio del Seicento fu trasformato in Seminario Diocesano per volere del vescovo Carlo Antonio Dal Pozzo. A lui si deve l'attuale facciata, di impronta fiorentina, sul cui intonaco chiaro si stagliano, profilati in pietra serena, le finestre e i due portali simmetrici. Nel 1784, essendo il seminario trasferito in piazza Santa Caterina, il palazzo pass\u00f2 in mani private: venduto all'erudito e collezionista d'arte Giovanni Rosini, ospit\u00f2 per un breve periodo l'Accademia Pisana di Belle Arti.\nNel 1887 torn\u00f2 ad essere un edificio religioso diventando monastero femminile: le snaturanti modifiche che ne conseguirono sono state eliminate nell'ultimo restauro, avviatosi dopo che l'Opera della Primaziale, nel 1979, acquist\u00f2 lo stabile per adibirlo a museo.\nIl museo \u00e8 stato chiuso per restauro e riorganizzazione espositiva dal 2015 all'ottobre del 2019.\nPercorso espositivo.\nNel restauro del museo che \u00e8 iniziato nel 2015 e che si \u00e8 protratto fino al 2019, si \u00e8 provveduto all'ampliamento e al rinnovo del percorso espositivo del Museo.\nIl progetto, a cura dell'architetto Luigi Cuppellini, ha previsto un unico grande spazio espositivo al piano terra e al primo piano alcune sale dedicate alle tre opere di maggior importanza storico-artistica conservate nel museo ovvero il Grifone di Pisa, la Madonna eburnea di Giovanni Pisano del 1298 e il Crocifisso Borgognone che, per altro, \u00e8 stato completamente restaurato prima di essere esposto nella sua nuova sede. \nLa monumentale Porta di Bonanno Pisano accoglie i visitatori nella prima sala.\nNella nuova esposizione \u00e8 ospitato anche il corredo funerario dell'Imperatore Enrico VII.\n\"La porta di Bonanno\" e \"Una Tempio di candido marmo\".\nLe prime due sale sono dedicate ad alcuni reperti provenienti dalla Cattedrale; in particolare la prima, denominata \"La porta di Bonanno\", ospita unicamente la Porta di San Ranieri, portale bronzeo di Bonanno Pisano risalente al 1180 circa, che riporta le \"Scene della vita di Cristo\". Miracolosamente salvatasi dall'incendio del 1595 che devast\u00f2 la cattedrale, essa era collocata nel transetto di destra del Duomo ed \u00e8 stata sostituita da una copia perfetta.\nLa seconda sala, intitolata \"Una Tempio di candido marmo\", conserva tarsie marmoree, bassorilievi e capitelli provenienti dalla facciata della Cattedrale, assieme a quanto resta dell'originario arredo del presbiterio. Tra le opere, esposte cos\u00ec da ricordare la posizione originaria, alcuni capitelli, un frammento di colonna e varie tarsie marmoree del XII secolo realizzate dalle botteghe di Rainaldo, di Guglielmo e di maestranze toscane; una statua di San Michele Arcangelo, anch'essa della bottega del Guglielmo e un leone con epigrafe di Bonfilio e Guido; tutti reperti provenienti dalla facciata della Cattedrale. Nella medesima sala vi sono anche tre plutei a basso rilievo in marmo del XII secolo di una bottega di cultura araba, probabilmente parte dell'antico altare e cinque plutei, sempre del XII secolo, ad opera della bottega di Guglielmo, ricavati su un fregio di epoca romana e provenienti dal recinto presbiteriale.\n\"Arrivi d'oltremare\".\nNella terza sala, \"Arrivi d'oltremare\", \u00e8 dedicata ai manufatti provenienti dalle altre sponde del mediterraneo e di influssi culturali diversi da quelli toscani; come un Re David che suona la cetra, del XII secolo di chiara produzione provenzale proveniente dall'esterno della Cattedrale, un cofanetto in osso del XI e XII secolo di manifattura bizantina di confine e un grande bacile bronzeo con inscrizione d'ambito islamico asiatico, forse dall'attuale Iran, entrambi precedentemente conservati nella sagrestia della cattedrale, e una lastra frammentaria di parapetto con motivi cosmateschi e islamizzanti del XIII secolo di manifattura per\u00f2 pisana proveniente dal Battistero; oltre ad un capitello islamico della seconda met\u00e0 del X secolo recante la firma dell'artista Fath, scultore ai quali si devono anche dei capitelli della moschea di Cordova e di quelli di Madinat al-Zahra'. Il reperto principale della sala \u00e8 per\u00f2 la grande statua bronzea di Grifone, noto come Grifone di Pisa, del XII secolo di maestre islamiche spagnole proveniente dalla sommit\u00e0 del timpano dell'abside, ora sostituito da una copia, pervenne a Pisa quasi per certo come preda di guerra di una delle tante battaglie vinte dai Pisani contro i Musulmani, probabilmente quella delle Baleari (1113-1115). Alcune fonti lo indicano anche come arrivato a Pisa come bottino di guerra preso nel sacco di Palermo.\n\"Un popolo di pietra\", \"Le \"Gradule\"\" e \"Giovanni Pisano\".\nLa quarta sala \u00e8 una grande aula quadrata risalente al XII secolo, appartiene alla porzione pi\u00f9 antica dell'edificio ed \u00e8 decorata con pitture dello stesso periodo rappresentanti i simboli degli evangelisti riuniti intorno al Cristo Pantocratore nella volta, che copre un Mistico Agnello precedente, e con specchiuatture in finto marmo lungo le pareti.\nL'aula, integrata nel percorso museale, raccoglie dicanove sculture e cinque elementi decorativi provenienti dal coronamento esterno del Battistero, dove rimasto fino al 1846. Realizzato da Nicola Pisano e proseguito dopo la sua morte avvenuta nel 1281, dal figlio Giovanni, il coronamento, consiste in una loggia gotica sormontata da ghiberghe e pinnacoli, animati da maschere busti e stature. Questi elementi sono poco definiti in quanto creati per essere guardati da lontano e dal basso all'alto e particolarmente deteriorati per l'azione degli agenti atmosferici. Di particolare interesse sono due teste in base d'arco, una virile e una femminile, prodotte da Nicola Pisano nel 1270 circa in stile gotico classico e tre busti rappresentanti la \"Deesis\", tema iconografico cristiano di matrice culturale bizantina nel quale \u00e8 raffigurato Cristo benedicente tra la Madonna e san Giovanni Battista. I tre busti, anch'essi scolpiti da Nicola nel 1270 circa, sono in uno stile gotico pi\u00f9 espressionista ed \u00e8 forse gi\u00e0 presente anche la mano di Giovanni che, assieme alla sua bottega, realizzer\u00e0 circa dieci anni pi\u00f9 tardi le figure delle ghimberghe della loggia oggi esposte in questa sala.\nLa sala successiva, ricavata in un corridoio dal quale si pu\u00f2 accedere al chiostro, ospita le cos\u00ec dette \"gradule\". Di fatto un nastro lapideo composto da una serie di incassi rettangolari nei quali sono scolpiti animali, teste umane e altri motivi ornamentali, e che ricoprivano il perimetro della Cattedrale. Pensate come decoro per il pesante basamento a scalini furono realizzate da Giovanni Pisano, al suo rientro da Siena, avvenuto nel 1298, e rimosse dalla loro sede originaria nel corso del XIX secolo. Pur presentandosi in condizioni di precaria conservazione, dovuta alle attivit\u00e0 umane e all'esposizione agli agenti atmosferici, esse dimostrano la variet\u00e0 inventiva e la vivacit\u00e0 esecutiva dell'artista e della sua bottega, riuscendo a creare una quantit\u00e0 enorme di figure differenti.\nLa sesta sala ospita altri tre capolavori marmorei di Giovanni Pisano, tre Madonne. \nLa prima \u00e8 una \"Madonna con Bambino\" ed detta \"Madonna del Colloquio\", essa proveniente dal portale occidentale del transetto sud del Duomo e presenta un taglio a mezza figura raro nella scultura medievale; \u00e8 stata scolpita molto probabilmente negli anni '80 del XIII secolo, sebbene non esistano documenti che ne certifichino la data, ed particolare per il trasporto emotivo che lo sguardo tra le figure e la loro posa, \u00e8 in grado di generare in chi la osserva. La seconda \u00e8 una \"Madonna col Bambino tra San Giovanni Evangelista e San Giovanni Battista e donatore\"; il gruppo, proveniente dalla lunetta del portale centrale del Battistero, \u00e8 stato scolpito intorno al 1300 e mentre la figura centrale della Madonna col Bambino \u00e8 stata eseguita da Giovanni Pisano, le statue dei Santi sono quasi certamente della sua bottega. La figura inginocchiata ai piedi di San Giovanni Battista \u00e8 il committente al quale fa riferimento l'iscrizione sulla base della statua della Madonna, identificato come Pietro, \"Operaio\" del Battistero in carica dal 1306. L'ultima opera \u00e8 la cos\u00ec detta \"Madonna di Enrico VII\", in quanto realizzata nel 1313 in occasione della visita di Enrico VII di Lussemburgo a Pisa, era posta nella lunetta esterna della Porta di San Ranieri. Dell'opera, fortemente danneggiata, si conservano solo due statue su tre. Posta in posizione centrale vi \u00e8 la Madonna col Bambino in posizione seduta, alla sua sinistra sta l'allegoria di Pisa, rappresentata come una donna coronata che allatta due bambini, un tempo accompagnata da un angelo oggi perduto e alla destra della Madonna, fonti letterarie, riportano la presenza della figura dell'imperatore e di un suo accompagnatore.\n\"Verso il Cielo\".\nLa sala \u00e8 interamente dedicata al campanile della cattedrale, meglio conosciuto come \"torre di Pisa\" e ai suoi reperti. Qui, infatti oltre ad un fedele modello in alabastro di Volterra in scala 1 a 25, realizzato nel 2011 dalla Associazione Arte in Bottega Volterra e considerato l'opera d'arte in alabastro pi\u00f9 grande del mondo, sono esposti un capitello a protomi umana e animali in marmo dell'ultimi decenni del XII secolo dello scultore Biduino, un coevo frammento di architrave intarsiato con motivi islamizzanti di maestranze pisane e un gruppo marmoreo di Andrea Guardi realizzato tra il 1460 e il 1465, ritraente la \"Madonna col Bambino tra San Giovanni Battista e San Pietro\" a mezza figura e proveniente dalla lunetta del portale del campanile.\n\"Tarsie e Intagli\".\nLe tarsie presenti nel Museo sono tutti risalenti all'et\u00e0 rinascimentale e post-rinascimentale e, come tali, combinano il pi\u00f9 usuale e tradizionale lavoro a d'intaglio a rilievo con il pi\u00f9 recente e sofisticato lavoro a intarsio in piano. Le tarsi del coro della Cattedrale, in parte ancora in sito, raccontano lo sviluppo di questa tecnica attraverso l'intervento, tra il XV e il XVI secolo, di maestranze fiorentine, padane e locali, in cui spiccano i nomi di Piero e Baccio Pontelli, Canozi da Lendinara, Guido da Seravallino e Giovan Battista del Cerelliera. I soggetti sono quelli tipici di quest'arte e contemplano vedute architettoniche, nature morte e figure, storiche o allegoriche, per le quali artisti importanti quali Sandro Botticelli hanno fornito i cartoni.\n\"Il chiostro\".\nNel cortile, a forma di chiostro dovuto ai precedenti stati di Seminario e di Monastero, possiamo ammirare i busti in marmo di San Giuliano, come a ideale continuazione delle sale dedicate a Nicola e Giovanni Pisano (sale 4, 5 e 6). Originariamente collocati nella parte esterna del Battistero sopra le arcate, furono poi sostituiti da copie e gli originali furono conservati all'interno dello stesso Battistero fino all'epoca di allestimento del Museo. Provengono dalla taglia di Nicola e Giovanni Pisano. Essi rappresentano San Giovanni Battista, Mos\u00e8, San Luca, San Matteo, Madonna col Bambino, San Giovanni Evangelista, San Marco, re David e un non identificato profeta. L'apparenza rozza e non definita \u00e8 voluta in quanto scolpiti per essere ammirati da lontano e dal basso. \u00c8 inoltre qui presente un'acquasantiera seicentesca (1617-1618), opera di Francesco Cioli, un tempo presente all'interno della Cattedrale."}
{"id": "1630270", "revid": "767487", "url": "https://it.wikipedia.org/wiki?curid=1630270", "title": "The Best of Ricky Martin", "text": "The Best of Ricky Martin \u00e8 l'ottavo album del cantante portoricano Ricky Martin pubblicato nel 2001, ed il suo secondo greatest hits."}
{"id": "1630273", "revid": "124123", "url": "https://it.wikipedia.org/wiki?curid=1630273", "title": "Patrick Nee", "text": "Come molte famiglie del Connemara Gaeltacht, i Nees parlavano la lingua irlandese.\nCon la famiglia migr\u00f2 in America, nel 1952, stabilendosi nella Boston meridionale, Massachusetts. Divenne membro della Mullen Gang all'et\u00e0 di 14 anni, facendo diverse guerre di quartiere primo di entrare nella marina americana. Partecip\u00f2 alla guerra del Vietnam con la 4\u00aa Brigata Marina, nel 1965, combattendo a Phu Bai.\nCarriera criminale.\nTornato a Boston, nell'ottobre 1966, si riun\u00ec alla Mullen Gang e divenne uno dei leader dell'omonima banda.\nIl 13 maggio 1972, presso Framingham, venne assassinato Donald Killeen, capo mafioso della Killeen Gang, da parte di James J. Bulger, novello capo mafioso della Winter Hill Gang. Nee, insieme all'amico Paul McGonagle, scatenarono una nuova battaglia nell'area meridionale di Boston; Bulger ebbe nuovamente la meglio sulla Mullen Gang, ma sia lui che Nee e McGonagle lasciarono la citt\u00e0. Nee aveva perso molti uomini in questo scontro e necessitava di un periodo di recupero, durante il quale fu aiutato dal capo mafioso italo-americano Joe Russo: i due unirono le rispettive bande criminali e Nee assunse il ruolo di capo della nuova banda.\nNee si trasfer\u00ec a Charlestown, Massachusetts e qui riusc\u00ec a raccogliere denaro sufficiente tramite il contrabbando di armi, conosciuto come IRA.\nNee continu\u00f2 il contrabbando di armi anche all'estero, principalmente attraverso le imbarcazioni del \"Valhalla\", ma nel 1984 la marina britannica riusc\u00ec ad intercettare alcuni carichi, grazie anche alla marina militare irlandese. L'equipaggio del Valhalla fu immediatamente arrestato da agenti Americani.\nNee abbandon\u00f2 anche Charlestown e si nascose finch\u00e9, una volta scoperto, fu arrestato nel 1987 e condannato a diciotto mesi di prigione.\nDopo la sua liberazione, nel 1989, Nee fu disgustato dall'assassinio di un suo uomo, John McIntyre, da parte di Bulger. Fond\u00f2 un proprio gruppo criminale, facendo diverse rapine per raccogliere soldi per l'IRA. Fu arrestato dall'FBI durante un furto di un furgone blindato, a Abington, Massachusetts, il 13 gennaio 1990. Fu condannato a trentasette anni di prigione ma fu scarcerato dopo otto anni.\nStato attuale.\nPatrick Nee lavora come dirigente, presso Boston e passa il suo tempo con le due figlie ed i suoi nipoti; inoltre, grazie ad una sua proposta, \u00e8 stato possibile eseguire la costruzione \"The Big Dig\", presso la periferia di Boston."}
{"id": "1630274", "revid": "767487", "url": "https://it.wikipedia.org/wiki?curid=1630274", "title": "Joseph Salerno", "text": "Infanzia.\nIn un saggio autobiografico, Salerno descrisse i suoi genitori come \"la prima generazione di italo-americani\".\nEducazione.\nLa passione per l'economia di Salerno nacque quando frequentava la scuola superiore, ovvero quando lesse \"Conscience of a Conservative\" di Barry Goldwater e le opere pi\u00f9 importanti di Ayn Rand, \"Anthem\" e \"Atlas Shrugged\". Nel 1968 Salerno inizi\u00f2 la frequentazione al \"Boston College\" e contemporaneamente inizi\u00f2 a leggere scritti ed opere di Murray N. Rothbard, scritti che lo convertirono a quella che Salerno definisce \"la posizione pura libertaria...l'anarco-capitalismo\". Questa esperienza viene spesso citata dallo stesso Salerno come il vero inizio del suo interesse per la scuola austriaca.\nDopo aver terminato, nel 1972, gli studi al \"Boston College\", si iscrisse al programma di economia alla Rutgers University, dove ottenne il M.A. nel 1976 e il Ph.D. nel 1980. Salerno ha fatto parte del gruppo di economisti che, nel giugno 1974, assistettero alla conferenza sull'economia austriaca a South Royalton, Vermont.\nCarriera.\nSalerno \u00e8 professore di economia alla \"Pace University\", di cui \u00e8 anche segretario del programma di economia. \u00c8 anche membro storico del \"Ludwig von Mises Institute\" ed \u00e8 stato editore de \"Quarterly Journal of Austrian Economics\". Scrisse la prefazione delle edizioni 2002 e 2005 di \"A History of Money and Banking in the United States\" di Murray N. Rothbard.\nHa scritto diversi articoli, in cui tratta soprattutto temi quali:\nI suoi scritti sulla storia del pensiero economico sono stati spesso citati da altri economisti, quali Peter Boettke, Israel Kirzner e altri.\nElogio a Hans Sennholz.\nSalerno ha speso parole di elogio per molti economisti austriaci, in particolare per l'allievo di Ludwig von Mises, Hans Sennholz:"}
{"id": "1630275", "revid": "599013", "url": "https://it.wikipedia.org/wiki?curid=1630275", "title": "Jonas Nilsson", "text": "Biografia.\nSlalomista puro originario di Leksand, Nilsson colse il primo successo in carriera vincendo la medaglia d'oro agli Europei juniores di \u0160kofja Loka 1981; in Coppa Europa nella stagione 1982-1983 si piazz\u00f2 al 2\u00ba posto nella classifica di specialit\u00e0, mentre in Coppa del Mondo ottenne il primo piazzamento di rilievo il 2 dicembre 1983 a Kranjska Gora (6\u00ba). Esord\u00ec ai Giochi olimpici invernali a , classificandosi al 4\u00ba posto.\nIl 2 dicembre 1984 a Sestriere sal\u00ec per la prima volta sul podio in Coppa del Mondo (2\u00ba) e ai successivi Mondiali di Bormio 1985, sua prima presenza iridata, vinse la medaglia d'oro. Il 16 dicembre dello stesso anno vinse la sua prima gara di Coppa del Mondo, sul difficile tracciato del Canalone Miramonti di Madonna di Campiglio; ai XV Giochi olimpici invernali di Nilsson gareggi\u00f2, oltre che nello slalom speciale dove chiuse 6\u00ba, anche nello slalom gigante, classificandosi al 21\u00ba posto; l'anno dopo ai Mondiali di Vail 1989, sua ultima presenza iridata, nello slalom speciale fu 5\u00ba.\nNella stagione 1989-1990 in Coppa del Mondo ottenne la seconda e ultima vittoria, il 6 gennaio a Kranjska Gora, e l'ultimo podio, l'8 marzo a Geilo (3\u00ba). 8\u00ba nello slalom speciale dei XVI Giochi olimpici invernali di , ottenne il suo ultimo piazzamento in carriera arrivando 19\u00ba nello slalom speciale di Coppa del Mondo disputato il 22 marzo dello stesso anno a Crans-Montana.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nSL = slalom speciale"}
{"id": "1630276", "revid": "1216132", "url": "https://it.wikipedia.org/wiki?curid=1630276", "title": "Pancreas - Trapianto del libro Cuore", "text": "Pancreas - Trapianto del libro Cuore \u00e8 il secondo libro umoristico scritto da Giobbe Covatta, edito nel settembre 1993 a Firenze dalla casa editrice Adriano Salani Editore. L'autore lo scrisse a trentasette anni, realizzando anche delle apposite illustrazioni. Tra il settembre 1993 e il febbraio 1994 ne vennero stampate sei edizioni.\n\u00c8 la parodia del libro \"Cuore\" di Edmondo De Amicis.\nTrama.\nIl libro \"Cuore\" viene ripercorso in maniera umoristica con un accento per\u00f2 sulla dolorosa condizione in cui si trovano a dover studiare i bambini delle zone pi\u00f9 povere d'Italia: strutture fatiscenti, insegnanti incapaci e una generica condizione di disagio sociale.\nCovatta descrive perci\u00f2 i tentativi del timido maestro Sergio Sergio (Sergio sia di nome che di cognome) detto Piero, e della Laika (l'insegnante di religione, al secolo Rita Dacascia) di mantenere l'attenzione in una classe di bambini scalmanati, che si concludono quasi sempre con una favola: due di queste, \"La piccola vendetta lombarda\" e \"Il tamburino sordo\", sono rivisitazioni ironiche dei racconti patriottici narrati nel romanzo originale."}
{"id": "1630280", "revid": "729019", "url": "https://it.wikipedia.org/wiki?curid=1630280", "title": "Stazione di Pianura", "text": "La stazione di Pianura \u00e8 una stazione ferroviaria di Napoli, posta sulla della ferrovia Circumflegrea gestita dalla ex SEPSA. \u00c8 ubicata in via Picasso nel quartiere Pianura.\nStrutture e impianti.\nLa stazione, ristrutturata nel 2006, presenta 2 binari. \u00c8 provvista di un sottopassaggio che porta al binario 2 e di 2 ascensori, nonch\u00e9 di biglietteria con annessa edicola e bar.\nLa stazione \u00e8 un nodo importante di interscambio con gli autobus ANM e CTP.\nDa notare inoltre che vi \u00e8 un sovrapassaggio che collega Via Picasso con Via del Polo Artigianale, strada opposta alla stazione.\nMovimento.\nIl traffico passeggeri \u00e8 ottimo in tutte le ore del giorno data l'alta densit\u00e0 abitativa della zona."}
{"id": "1630281", "revid": "1305772", "url": "https://it.wikipedia.org/wiki?curid=1630281", "title": "Almas del silencio", "text": "Almas del Silencio \u00e8 il nono album del cantante portoricano Ricky Martin, pubblicato nel 2003."}
{"id": "1630282", "revid": "1132780", "url": "https://it.wikipedia.org/wiki?curid=1630282", "title": "Incidente di Taiwan del 28 febbraio 1947", "text": "L'incidente di Taiwan del 28 febbraio 1947, anche noto come 228 \"Incident o Massacre\" (in caratteri cinesi tradizionali: \u4e8c\u4e8c\u516b\u4e8b\u4ef6; pinyin:\u00e8r \u00e8r b\u0101 sh\u00ecji\u00e0n; pe\u030dh-\u014de-j\u012b: J\u012b-j\u012b-pat s\u016b-ki\u0101\u207f) \u00e8 una sollevazione anti-governativa che ebbe inizio a Taiwan il 28 febbraio 1947 e che fu violentemente soppressa dal governo del Kuomintang, causando la morte di molti civili. Questo incidente segn\u00f2 l'inizio del Terrore bianco a Taiwan, durante il quale migliaia di taiwanesi scomparvero e altri furono uccisi o imprigionati.\nCause e conseguenze.\nTaiwan, dopo cinquanta anni di governo giapponese, nel 1945 era stata posta sotto il controllo amministrativo della Repubblica di Cina dalla United Nations Relief and Rehabilitation Administration (UNRRA). Due anni di amministrazione da parte del partito del Guomindang diedero l'impressione ai taiwanesi che questo partito fosse affetto da nepotismo, corruzione e che fosse la causa dei fallimenti economici: per tale motivo nacquero delle tensioni tra i taiwanesi e la Repubblica di Cina, che sfociarono in una aperta rivolta, causata dal contrasto tra una venditrice di sigarette e un ufficiale anti-contrabbando, che dur\u00f2 diversi giorni e che fu violentemente soppressa dalle forze armate della Repubblica di Cina.\nNell'anniversario dell'evento, nel 1995, il presidente Lee Teng-hui tratt\u00f2 l'argomento per la prima volta: da allora l'evento \u00e8 apertamente commemorato e discusso, anche se i suoi dettagli sono ancora soggetti ad indagine. Il \"Giorno della memoria della pace\" (\u548c\u5e73\u7d00\u5ff5\u65e5|s=\u548c\u5e73\u7eaa\u5ff5\u65e5, \"h\u00e9p\u00edng j\u00ecni\u00e0nr\u00ec\") \u00e8 stato istituito per commemorare l'evento: in questo giorno il Presidente della Repubblica di Cina si riunisce con altri ufficiali per suonare una campana commemorativa in onore delle vittime, e, inchinandosi alle famiglie delle vittime, consegna loro un certificato attestante l'innocenza dei rivoltosi. Monumenti e parchi commemorativi in onore delle vittime dell'incidente sono stati istituiti in diverse citt\u00e0 taiwanesi, tra cui Kaohsiung e Taipei."}
{"id": "1630286", "revid": "767487", "url": "https://it.wikipedia.org/wiki?curid=1630286", "title": "Katoucha Niane", "text": "Suo padre, Djibril Tamsir Niane, \u00e8 uno storico ed autore teatrale.\nNegli anni ottanta e nei primi anni novanta fu una delle pi\u00f9 apprezzate top model: lavor\u00f2 con Thierry Mugler, Paco Rabanne, Christian Lacroix e fu la musa di Yves Saint Laurent. Si ritir\u00f2 dalle passerelle nel 1994.\nFu poi molto attiva nella lotta all'infibulazione, con l'organizzazione da lei fondata \"KPLCE - Katoucha pour la lutte contre l'excision\". Da bambina, all'et\u00e0 di 9 anni, aveva infatti subito questa mutilazione sessuale, voluta dal padre per mantenere la tradizione. Racconter\u00e0 le sue vicende in un libro, \"Dans ma chair\".\nScomparve nella notte tra il 31 gennaio e il 1\u00ba febbraio 2008, mentre ritornava da una festa verso la sua casa galleggiante sulla Senna. La polizia temette subito che - volontariamente o per un incidente - fosse caduta nel fiume. Il suo corpo venne poi effettivamente l\u00ec ritrovato il 28 febbraio successivo."}
{"id": "1630287", "revid": "2091899", "url": "https://it.wikipedia.org/wiki?curid=1630287", "title": "Joliet Prison", "text": "La Joliet Correctional Center, meglio nota come Joliet Prison \u00e8 stata una prigione dell'Illinois, negli USA, attiva dal 1858 al 2002. \nOrmai chiusa da anni, non ha pi\u00f9 funzioni detentive, \u00e8 divenuta famosa grazie alla serie televisiva \"Prison Break\" della Fox Network che l'ha usata come set per la prima e seconda stagione. Parte dell'edificio si pu\u00f2 vedere anche nella scena iniziale del film-cult \"The Blues Brothers\" del 1980.\nIl carcere.\nCompletato con un costo totale di 75.000 dollari, l'impianto aveva spazio per 761 detenuti, il che lo rendeva la pi\u00f9 grande prigione degli Stati Uniti e un modello per altre carceri.\nI primi 33 detenuti arrivarono nel maggio del 1858, gli ultimi prigionieri furono trasferiti successivamente nel luglio del 1860.\nDurante la guerra civile criminali e prigionieri di guerra vennero confinati proprio all'interno della Joliet.\nNel 1872 la popolazione aveva raggiunto 1239 detenuti, un numero record per un singolo carcere, mentre dal 1870 il carcere inizi\u00f2 ad avere anche dei contratti di lavoro con le imprese locali.\nLa Joliet prison fu lenta nell'ammodernare la struttura: nel 1910 non c'erano acqua corrente n\u00e9 servizi igienici nelle celle. La costruzione del vicino Stateville Correctional Center, iniziata nel 1917, era destinata a portare alla chiusura dell'impianto. Questo non avvenne ed entrambe le prigioni furono gestite simultaneamente per il resto del ventesimo secolo.\nIl numero di detenuti tocc\u00f2 un picco di 1300 nel 1990, raggiungendo le 1156 unit\u00e0 ancora nel 2000, sebbene la capienza fosse stata aumentata a 1300 nel periodo 1999-2000, da 1180 in precedenza. Nel 2000 il numero di dipendenti era intorno a 541.\nDetenuti famosi.\nNel 1924 la Joliet prison ospita i criminali Nathan Leopold e Richard Loeb, due ricchi studenti della University of Chicago, che nello stesso anno furono condannati per il rapimento e l'assassinio di Robert \"Bobby\" Franks. I due furono salvati dalla pena di morte per merito del noto avvocato Clarence Darrow, famoso per la sua costante opposizione alla pena capitale.\nSuccessivamente nel 1978 fu carcerato anche John Wayne Gacy, conosciuto anche come il \"Killer Clown\" per aver stuprato e ucciso 33 vittime tra cui adolescenti e adulti maschi, 27 dei quali seppelliti sotto la sua abitazione. L'omicida venne giustiziato con iniezione letale nel 1994.\nChiusura.\nLa Joliet prison chiude definitivamente come carcere di detenzione nel febbraio 2002. Tagli di bilancio e la natura obsoleta e alquanto pericolosa della struttura sono stati i motivi principali. \nTutti i detenuti e la maggior parte del personale furono trasferiti nello Stateville Correctional Center.\nLa Joliet ha comunque continuato come centro di assunzione fino a marzo 2004.\nTelevisione, film e letteratura.\nFin dalla sua chiusura la struttura \u00e8 stata usata come set di vari film e telefilm tra cui:"}
{"id": "1630290", "revid": "3082", "url": "https://it.wikipedia.org/wiki?curid=1630290", "title": "Giorno della memoria della pace", "text": ""}
{"id": "1630292", "revid": "1305772", "url": "https://it.wikipedia.org/wiki?curid=1630292", "title": "Life (Ricky Martin)", "text": "Life \u00e8 il nono album del cantante portoricano Ricky Martin pubblicato nel 2005."}
{"id": "1630295", "revid": "125363115", "url": "https://it.wikipedia.org/wiki?curid=1630295", "title": "Italo-Nuovo Trasporto Viaggiatori", "text": "Italo - Nuovo Trasporto Viaggiatori (NTV) \u00e8 un'impresa ferroviaria italiana privata che opera nel campo dei trasporti ferroviari ad alta velocit\u00e0.\nAttivit\u00e0.\nPer l'espletamento dei suoi servizi, commercialmente promossi con il nome .italo, NTV utilizza gli AGV 575, commissionati ad Alstom nel 2008, e gli ETR 675, commessi sempre ad Alstom nel 2015 e che dal 7 dicembre 2017, in seguito al cambio dell'orario ferroviario, entrano gradualmente in servizio. I servizi \"Italo\" viaggiano sia su linee ad alta velocit\u00e0 dedicate sia su linee convenzionali, e competono sul mercato con i treni Frecciarossa e Frecciargento di Trenitalia.\nIl servizio consta di diverse rotte, per un totale di 93 viaggi giornalieri che servono 54 citt\u00e0 e 59 stazioni:\nServizi a bordo.\nI treni .italo sono divisi in sei ambienti:\nSu ogni convoglio vi sono distributori automatici di cibi e bevande (carrozza 3 e 7), gestiti da societ\u00e0 esterna. Wi-Fi e portale Italo Live presente in tutti gli ambienti.\nServizi a terra.\nItalo-NTV dispone di un ambiente riservato ai passeggeri in stazione: Lounge Italo Club, gratuita per i clienti che viaggiano nell'ambiente Club Executive, a pagamento per coloro che viaggiano in ambiente Prima o ai possessori di carta Italo Pi\u00f9 Privilege.\nStoria.\nLa societ\u00e0 venne fondata nel 2006 da Luca Cordero di Montezemolo, Diego Della Valle, Gianni Punzo e Giuseppe Sciarrone con l'intenzione di competere sulle linee ad alta velocit\u00e0 italiane, in vista della liberalizzazione del settore ferroviario nell'Unione europea. Nel gennaio 2008 NTV modific\u00f2 il proprio assetto societario con l'ingresso di Intesa Sanpaolo, seguito nell'ottobre dello stesso anno dalla Soci\u00e9t\u00e9 Nationale des Chemins de fer Fran\u00e7ais (SNCF); nel medesimo anno l'impresa ferroviaria ordin\u00f2 ad Alstom la costruzione di venticinque treni del tipo Automotrice \u00e0 grande vitesse (AGV), che furono costruiti negli stabilimenti di La Rochelle e Savigliano.\nNel marzo 2011 il consiglio di amministrazione di NTV afferm\u00f2 che l'avvio del mercato liberalizzato risultava lento e ipotizz\u00f2 un tentativo di ostruzione dell'ingresso dei suoi treni nel mercato italiano da parte di Rete Ferroviaria Italiana (RFI) mediante la modifica straordinaria del prospetto informativo della rete. In seguito, il Gruppo FS rispose in un comunicato che le modifiche non avrebbero danneggiato NTV.\nIl 19 ottobre dello stesso anno, la societ\u00e0 ottenne dall'Agenzia Nazionale per la Sicurezza delle Ferrovie (ANSF) il certificato di sicurezza che le permette di accedere alle linee ad alta velocit\u00e0 della rete italiana e ad alcune linee afferenti, come la Firenze\u2013Roma, la Roma\u2013Cassino\u2013Napoli e la Roma\u2013Formia\u2013Napoli.\nIl 28 aprile 2012 inizi\u00f2 dunque l'attivit\u00e0 commerciale vera e propria, sulla relazione Milano Porta Garibaldi\u2013Napoli Centrale.\nIl 24 ottobre dello stesso anno si verific\u00f2 un cambio di vertice: Montezemolo lasci\u00f2 l'incarico di presidente, pur rimanendo azionista della societ\u00e0, mentre Vincenzo Cannatelli si dimise da vicepresidente, rimanendo all'interno del consiglio d'amministrazione. Alla presidenza subentr\u00f2 Antonello Perricone, che dal 2 ottobre 2013 \u00e8 anche amministratore delegato, in seguito alle dimissioni di Giuseppe Sciarrone.\nIl 9 dicembre 2015 Flavio Cattaneo viene nominato amministratore delegato (e in carica fino a marzo 2016) e Andrea Faragalli Zenobi viene nominato presidente di NTV. Nel settembre 2017 nuovo cambiamento nel vertice: Faragalli Zenobi si dimette, Montezemolo diventa di nuovo presidente e Flavio Cattaneo, dopo avere lasciato Telecom, torna alla guida dell'azienda investendo 15 milioni di euro e portando la sua quota di azionista dal 2,1% al 5,1%.\nDopo avere adottato il 18 gennaio 2018 la nuova denominazione Italo, pochi giorni dopo (il 23 gennaio) la societ\u00e0 presenta domanda di ammissione presso la Consob per essere quotata alla Borsa di Milano. Il 7 febbraio 2018 Italo viene ceduto all'americana Global Infrastructure Partners per 1,98 miliardi di euro. Non compatti nella decisione di vendere i soci fondatori: Diego Della Valle, che da un mese non faceva pi\u00f9 parte del consiglio d'amministrazione, dir\u00e0 che \"\u00e8 stato un errore\".\nDati societari.\nPrima dell'acquisizione da parte di Global Infrastructure Partners, tra i soci fondatori erano rimasti nella compagine azionaria Luca Cordero di Montezemolo, Diego della Valle e Giovanni Punzo. Al 16 giugno 2017 il capitale sociale ammontava a e risultava cos\u00ec ripartito. Variazione nel giugno 2017 con l'ingresso del fondo di private equity Peninsula Capital e nel settembre 2017 con la quota della Partind (Flavio Cattaneo) che passa dal 2,1% al 5,1%.\nL\u2019attuale compagine azionaria \u00e8 cos\u00ec composta:\nOneri di utilizzo della rete ferroviaria.\nNTV disponeva di un ufficio studi che, fondato nel 2009, ha per fine quello di monitorare il processo di liberalizzazione dei servizi ferroviari ad alta velocit\u00e0 in Europa e nel mondo.\nAll'avvio del servizio degli AGV, fu concordata una annualit\u00e0 di circa 140 milioni di euro che NTV corrispondeva a favore di RFI. Tale prezzo era calcolato su una media di moltiplicati per il passaggio di 25 treni al giorno, tutti i giorni, su un tracciato di circa (Linea AV Torino-Salerno, Linea AV Padova-Venezia, Ferrovia Padova-Bologna).\nNel novembre 2014, l'autorit\u00e0 per i trasporti ha concordato la riduzione del pedaggio ferroviario, fissandolo a , con proporzionale diminuzione della annualit\u00e0.\nMateriale rotabile.\nIl 17 gennaio 2008 NTV ha ordinato ad Alstom venticinque treni ad alta velocit\u00e0 AGV 575, composti da undici carrozze ciascuno in grado di trasportare 462 passeggeri. NTV ha poi adottato Italo come nome commerciale a seguito di un sondaggio online. Dopo il lancio delle prime relazioni ferroviarie, il marchio \".italo\" \u00e8 impiegato da NTV anche sui gadget aziendali. Il 30 marzo 2013 \u00e8 entrata in servizio a pieno regime l'intera flotta, composta da 25 treni AGV 575.\nI convogli hanno una livrea di color amaranto con una fascia gialla che viene ripetuta per tutta la lunghezza del treno.\nIl treno \u00e8 strutturato in quattro livelli di servizio, gli \"ambienti\" denominati \"Club Executive\", \"Prima\", \"Comfort\" e \"Smart\".\nOltre ai convogli AGV la societ\u00e0 possiede due locomotive Vossloh G2000 in regime di noleggio, stazionate presso Bologna e Milano.\nNell'ottobre 2015 la societ\u00e0 ha firmato con Alstom un contratto per l'acquisto di 12 treni Alstom Nuovo Pendolino ETR 675 (entrati in servizio con il nome \"Italo EVO\") e per 30 anni di manutenzione. Questi treni possono viaggiare alla velocit\u00e0 massima di e sono composti da 7 carrozze, in grado di trasportare 472 passeggeri. Nel novembre 2017 il numero di ordini \u00e8 stato aumentato a 17 convogli mentre il 7 dicembre 2017 i primi quattro Pendolini consegnati sono entrati in servizio. Il 31 luglio 2018 \u00e8 stato sottoscritto un ordine da 330 milioni di euro per ulteriori 5 ETR 675, portando cos\u00ec a 22 la flotta costituita dai Pendolini \"Italo EVO\". Esercitando opzioni contrattuali gli Italo EVO ordinati sono arrivati a 26.\nManutenzione e depositi.\nLe officine sorgono a Nola, vicino a Napoli, presso l'Interporto Campano e sono situate in un'area che misura .\nLa manutenzione \u00e8 svolta direttamente in loco da Alstom con la quale NTV ha stipulato un contratto trentennale.\nDal 12 dicembre 2015 Alstom effettua manutenzione agli AGV anche presso l'impianto di Milano Fascio San Rocco, dove RFI ha messo a disposizione l'infrastruttura.\nNel novembre 2017 viene reso operativo anche il deposito di manutenzione di Venezia, dedicato soprattutto alla manutenzione degli ETR 675."}
{"id": "1630296", "revid": "550777", "url": "https://it.wikipedia.org/wiki?curid=1630296", "title": "Amico \u00e8/Cammina cammina", "text": "Amico \u00e8 (inno dell'amicizia) \u00e8 una canzone del 1982 scritta per la parte musicale da Dario Baldan Bembo, con la collaborazione di Sergio Bardotti e Nini Giacomelli ai testi, e ai quali si aggiunse anche Mike Bongiorno, essendo il brano sigla di chiusura del quiz Superflash da lui condotto nella stagione invernale di quell'anno.\nSulla facciata B del 45 giri compare il brano \"Cammina cammina\", cantato dal solo Baldan Bembo.\nIl brano, oltre a ottenere un lusinghiero riscontro di vendite nella primavera del 1983, ha ottenuto una forte popolarit\u00e0 al punto da risuonare per lunghi anni come inno da stadio, usato per incitare la propria squadra del cuore anche limitandosi a scandire la semplice melodia con il gorgheggio della vocale \"o\", come infatti si pu\u00f2 ascoltare nella canzone stessa . \nBaldan Bembo sar\u00e0 ricordato negli anni seguenti quasi esclusivamente per questo pezzo, nonostante siano numerosi gli album ed i brani incisi come autore e interprete.\nLe versioni.\nLa versione originale, intitolata \"Fal\u00f2\", ha fatto parte dell'album di Baldan Bembo del 1982 \"Spirito della Terra\" (i cui testi furono tutti scritti da Sergio Bardotti e Nini Giacomelli), interpretata dallo stesso autore insieme a Riccardo Fogli e Marcella Bella che ne cantano rispettivamente prima e seconda strofa, lasciando a Baldan Bembo l'ultima. \nLa seconda versione, senza subire alcun mutamento nel testo, \u00e8 stata reincisa con un nuovo arrangiamento, arricchito di alcuni strumenti di accompagnamento: figura come co-interprete Caterina Caselli, ormai da tempo lontana dalla scena musicale. La Caselli canta la seconda strofa e si alterna con Baldan Bembo nella terza.\nAlla sigla finale del quiz era abbinato un concorso bandito da TV Sorrisi e Canzoni, nel quale bisognava indovinare quattro voci nascoste tra i cori del ritornello. Esse erano: Pupo, Ornella Vanoni, Giuni Russo e Gigliola Cinquetti, quest'ultima riconoscibile all'inizio della terza strofa mentre fa l'eco alla voce di Baldan Bembo. I volti di questi quattro personaggi sono anche rintracciabili sulla copertina del disco, che a sua volta riprende un collage di personaggi televisivi pubblicato qualche anno prima da Sorrisi per celebrare i 25 anni della Rai TV. In virt\u00f9 di questo concorso figura, alla voce interprete, la dicitura \"Dario Baldan Bembo, Caterina Caselli e...\"..\nAnche questa versione \u00e8 inclusa nell'album \"Spirito della Terra\" e in \"Fivelandia\" di Cristina D'Avena.\nCover.\nKikki Danielsson e Kjell Roos nel 1985 hanno registrato la canzone in duetto, con testo in lingua svedese scritto da Ingela \"Pling\" Forsman; il titolo della canzone \u00e8 \"Vem g\u00e5r med dig hem\" e venne inserito nell'album \"Bra vibrationer\".\nNel 1984 la cantante canadese C\u00e9line Dion ne registra una versione in francese, dal titolo \"Hymne \u00e0 l'Amiti\u00e9\", contenuta nell'album \"Les oiseaux du bonheur\".\nNel 2003, Caparezza ne cita uno dei versi pi\u00f9 significativi in \"Fuori dal tunnel\" (sigla di \"Zelig\"): \"Essendo amico di Baldan Bembo, sono 'un silenzio che pu\u00f2 diventare musica'\".\nDagli anni '80, il ritornello di questa canzone \u00e8 stato rielaborato dai tifosi del Hajduk Spalato (chiamati Torcida) allo scopo di tifare. "}
{"id": "1630298", "revid": "29244", "url": "https://it.wikipedia.org/wiki?curid=1630298", "title": "Dollaro della sabbia", "text": ""}
{"id": "1630301", "revid": "1305772", "url": "https://it.wikipedia.org/wiki?curid=1630301", "title": "MTV Unplugged (Ricky Martin)", "text": "MTV Unplugged \u00e8 il decimo album del cantante portoricano Ricky Martin pubblicato nel 2006, ed il primo dal vivo."}
{"id": "1630304", "revid": "599013", "url": "https://it.wikipedia.org/wiki?curid=1630304", "title": "Noureddine Naybet", "text": ""}
{"id": "1630305", "revid": "14432246", "url": "https://it.wikipedia.org/wiki?curid=1630305", "title": "Conii", "text": ""}
{"id": "1630307", "revid": "1305772", "url": "https://it.wikipedia.org/wiki?curid=1630307", "title": "Live - Black &amp; White Tour", "text": "Live - Black &amp; White Tour \u00e8 l'undicesimo album del cantante portoricano Ricky Martin pubblicato nel 2007, ed il secondo dal vivo."}
{"id": "1630315", "revid": "1216132", "url": "https://it.wikipedia.org/wiki?curid=1630315", "title": "Sesso? Fai da te!", "text": "Sesso? Fai da te! \u00e8 il terzo libro umoristico di Giobbe Covatta, edito per la prima volta a Milano nel 1996 dalla casa editrice Zelig Editore.\nTrama.\nIl libro descrive in chiave umoristica tutte le tappe dalla sessualit\u00e0, dall'educazione sessuale all'atteggiamento della Chiesa, agli aspetti anatomici dei genitali maschili e femminili (naturalmente secondo lo stile di Giobbe Covatta, per cui i seni vengono chiamati \"zizze\" ed il pene \"pistolino\"), alle tecniche di seduzione ed innamoramento, fino ad arrivare agli aspetti di contorno come le eventuali perversioni e malattie a trasmissione sessuale."}
{"id": "1630316", "revid": "228587", "url": "https://it.wikipedia.org/wiki?curid=1630316", "title": "Micro blogging", "text": ""}
{"id": "1630331", "revid": "53508", "url": "https://it.wikipedia.org/wiki?curid=1630331", "title": "Umberto Broccoli", "text": "Biografia.\nFiglio dell'autore televisivo Bruno Broccoli, dopo la maturit\u00e0 al liceo classico Tasso di Roma nel 1972, si laurea in Lettere classiche nel 1976 con una tesi in archeologia cristiana presso la facolt\u00e0 di Lettere e filosofia dell'Universit\u00e0 degli Studi di Roma \"La Sapienza\", dove successivamente insegna per tre anni, dal 1976 al 1979, epigrafia cristiana antica, greca e latina, iconografia paleocristiana, scultura e mosaici. Dopo la specializzazione alla Scuola nazionale di Archeologia dell'Universit\u00e0 degli Studi di Roma consegue nel 1978 il baccalaureato e licenza al Pontificio Istituto di Archeologia Cristiana, presso l'Universit\u00e0 Pontificia.\n\u00c8 stato direttore del Castello di Giulio II di Ostia dal 1980 al 1987 e membro del Consiglio Nazionale per i Beni Culturali. Come archeologo medievista, ha successivamente lavorato per la Soprintendenza Archeologica di Roma. Tra il 1988 e il 1992 \u00e8 stato membro del Consiglio nazionale per i Beni Culturali del Ministero per i Beni Culturali e Ambientali e redattore di riviste specialistiche di archeologia medievale. Dal 1\u00ba agosto 2008 al 12 giugno 2013 \u00e8 stato Sovrintendente ai beni culturali di Roma Capitale. Per questo incarico \u00e8 stato insignito della onorificenza di \"Commendatore della Repubblica\" dal Presidente Giorgio Napolitano.\n\u00c8 stato direttore artistico, nel 2006, della prima edizione di \"Archeofestival\" di Perugia, manifestazione dedicata alla promozione e alla valorizzazione dei beni archeologici.\nDal 2005 al 2008 \u00e8 stato professore a contratto presso la Facolt\u00e0 di Scienze della Comunicazione dell\u2019Universit\u00e0 di Roma \u201cLa Sapienza\u201d, dove ha tenuto corsi sulla Storia della radio e della televisione e su \"Principi di scrittura\". Dal 2015 insegna storia del cinema e storia dell\u2019arte alla Scuola di alta formazione dell'Istituto centrale per la patologia degli archivi e del libro del Ministero della cultura.\nPer il Ministero per i Beni e le Attivit\u00e0 Culturali \u00e8 stato direttore artistico, nonch\u00e9 conduttore e autore di \"Sulle sponde del mio Tevere\", incontri-spettacolo sulla citt\u00e0 di Roma e la sua cultura, presso la sala dello Stenditoio nel complesso monumentale di San Michele a Ripa Grande (tra i protagonisti Gigi Proietti, Mario Monicelli, Roberto Vecchioni, Armando Trovajoli). Da giugno 2015 \u00e8 Direttore artistico della Maccarese s.p.a., presso il Comune di Fiumicino.\nAttivit\u00e0 televisiva, teatrale e cinematografica.\nCome autore e conduttore ha realizzato per la Rai programmi radiofonici e televisivi, nonch\u00e9 produzioni cinematografiche ed eventi teatrali. Tra i pi\u00f9 importanti: \"La straordinaria storia d'Italia\" (Rai 1, 1985), \"Italia mia\" (Rai 1, 1986)\", Portomatto\" (Rai 1, 1988)\", Italia ore 6\" (Rai 1, 1990)\", Ciao Italia\" (Rai 1, 1992)\", Cinquecento, ma non li dimostra\" (Radio1, 1992)\", Il processo ai mondiali\" (Rai 3, 1994), \"Anni azzurri\" (Rai 3, 1995), \"Telesogni\" (Rai 3, dal 1995)\", Luna Park\" (Rai 1, 1995-1997), \"Unomattina estate\" (Rai 1, 1998)\", L'una italiana\" (Rai 1, 2001), \"Novecento\" (Rai 3, 2001, Rai 1, 2002-2003)\", Unomattina\" (Rai 1, 2014)\".\"\nDal 1982 ha iniziato una collaborazione artistica con Patrizia Cavalieri, con lui autrice della maggior parte dei programmi radiofonici e spettacoli teatrali e poi, successivamente, sua vicaria alla sovrintendenza ai beni culturali di Roma capitale dal 2008 al 2013. \u00c8 ideatore del programma \"La Zingara\", di cui \u00e8 autore dei testi, con il padre Bruno, sia nella versione in studio, sia nella versione itinerante nelle piazze italiane.\nDal 2004 al 2006 \u00e8 andato in onda quotidianamente su Canale 5 nella trasmissione televisiva \"Tutte le mattine\" con la rubrica \u201cAmando\u201d, spazio dedicato alla poesia.\nDal 2017 \u00e8 nel cast de \"I fatti vostri\" su Rai 2, dove approfondisce argomenti di storia, costume societ\u00e0, nonch\u00e9 momenti qualificanti della storia dello spettacolo.\nTra gli altri eventi teatrali ha scritto, diretto e interpretato: nel 1999 \"Luci colori e note per la pace\", in scena a L\u2019Aquila e nel 2000 \"Per le vite ritrovate\", serata inaugurale del Teatro Massimo di Palermo, con la partecipazione di Franco Battiato e Manlio Sgalambro; nel 2009 \"Rom\u00e0nt\u00ecca - Accenti sulle Storie di Roma\", rassegna di spettacoli inediti di parole e note, promossa dalla citt\u00e0 di Roma, in sei appuntamenti la domenica mattina con grandi nomi italiani della musica, del cinema e del teatro tra cui Franco Battiato, Mario Monicelli, Uto Ughi, Edoardo Vianello, Tosca, e Gigi Proietti; nel 2009 il concerto-spettacolo\"Verso (per) la libert\u00e0,\" a vent'anni dalla caduta del Muro di Berlino, con Enrico Ruggeri e Andrea Mir\u00f2; nel 2011 \u00e8 la volta di \"150 ma non li dimostra,\" spettacolo con Gigi Proietti per le celebrazioni del 150\u00ba anniversario dell'Unit\u00e0 d'Italia. Nel 1999 ha scritto e diretto il film, prodotto dalla Regione Toscana, \"Ritorno al viaggio\".\nNel 2019 \u00e8 stato ospite fisso, con la rubrica \"Sembra ieri\", a \"TuttoChiaro\", spin-off di \"Unomattina Estate\", in onda su Rai 1 e condotto da Monica Marangoni.\nNel 2020 scrive e conduce con Maurizio Costanzo, su Rai 2, il programma \"Rai, storie di un'Italiana\", con contributi dalle Teche Rai. Nel 2021 \u00e8 ospite fisso e autore, con Anna Pagliano, di \"Viaggio nella Grande Bellezza\", su Canale 5, con Cesare Bocci, dedicato alle citt\u00e0 di Roma, Torino, Venezia, Assisi, Orvieto e alla figura di Leonardo da Vinci.\nAttivit\u00e0 radiofonica.\nDebutta nel 1977 con \"Il mattiniere\" sull'allora secondo canale (l'attuale Radio 2). Ha scritto e condotto numerosi programmi radiofonici: \"Buongiorno di Radiodue\" (\"Radio 2, 1989), Italia ore 6\" (Rai 1, 1990)\", La penisola del tesoro\" (Radio1, 1991-1992)\", Orasesta\" (Radio 1, 1991-1992)\", Cinquecento, ma non li dimostra\" (Radio1, 1992)\", La scoperta dell'Europa\" (Radio1, 1992-1993)\", \" (Radio1, dal 1993)\", Signori illustrissimi\" (Radio 1, 1993-1994)\", Questa sera a via Asiago 10\" (Radio 1, 1997).\nDal 1999 al 2014 ha condotto su Rai Radio 1, una delle trasmissioni pi\u00f9 seguite dei palinsesti, \"Con parole mie\", con la regia di Luca Bernardini. Parallelamente, nel palinsesto del fine settimana, conduceva la trasmissione \"In Europa\".\nPer gli ottant'anni della radio, da gennaio a ottobre del 2004, ha scritto e condotto \"Ottantaradio\", in diretta dagli studi Rai della Toscana. Per Rai Isoradio ha scritto e condotto la rubrica dedicata a \"Le Storie della Storia\".\nNel 2018 ha ripreso a collaborare con Rai Radio 1 partecipando, in voce, come ospite nella rubrica \"I viaggi di Radiouno\" curata da Sandro Marini, in onda tutte le domeniche mattina.\nDall'estate 2019 ha ripreso a condurre, sempre per la regia di Luca Bernardini, una trasmissione su Radio Uno, dal titolo \"La Radio in comune\", ispirata al successo di \"Con parole mie\" e poi rinnovata per una seconda stagione nell'estate del 2020 e per una terza nell'estate 2021.\nDa gennaio 2022 conduce il podcast \"Parole di pietra\", prodotto dalla Rai con la regia di Luca Bernardini, con pubblicazione settimanale delle puntate su RaiPlay Sound. Il format parte dalla citazione di una frase o di una storia tratta dalla storia e filosofia antica per poi sviluppare pensieri al fine di dimostrarne l'attualit\u00e0 nonostante lo scorrere del tempo.\nAttivit\u00e0 letteraria.\nHa pubblicato numerosi saggi e libri con Laterza, Curcio, Le Monnier, Rai Eri, Rizzoli e ha collaborato con settimanali e quotidiani (\"La Repubblica, TV Sorrisi e Canzoni, Reset, Archeo, L\u2019Osservatore Romano\"). Per il Corriere della Sera scrive su \"Sette\" la rubrica \"Storie (di) note.\" Nel 2002, per la Rai Eri e Dischitalia, ha pubblicato il compact-disc \"Voce del verso amare\", raccolta di liriche d'amore con musiche originali di Franco Battiato.\nIl nonno, generale dell'esercito italiano, Umberto Broccoli, fu capo del Servizio informazioni forze armate (SIFAR), dal marzo 1951 al settembre 1952. Collabora da tempo anche con \"Gnosis. Rivista italiana di Intelligence\", pubblicando saggi e monografie.\nAttivit\u00e0 archeologica e di sovrintendenza ai beni culturali.\nVincitore nel 1978 del concorso da Ispettore archeologo medievista, ha diretto e coordinato decine di campagne di catalogazione e censimento di reperti archeologici nei magazzini delle soprintendenze, nelle raccolte private, nei chiostri delle chiese, conducendo parallelamente numerosi scavi archeologici. Tra i pi\u00f9 importanti, quelli presso: la Necropoli etrusco villanoviana dei Quattro fontanili di Veio (1974); la Basilica paleocristiana di Sant\u2019Ippolito a Isola Sacra in Fiumicino (1974-1979); il Complesso tardo romano, altomedievale di Cornus, a Oristano (1976-1979); il borgo medievale di Ostia antica e nel fossato del Castello di Giulio II (1982-1986); il chiostro dei certosini nel Museo Nazionale Romano, Piazza delle Finanze, a Roma (1987-1989); vari scavi di nel territorio suburbano di Roma (Via Laurentina-Grotte de\u2019 Penseroni; tombe latine, scavo nella basilica paleocristiana, tra il 1989 e il 1991); scavi di pubblica utilit\u00e0 nel Centro storico di Roma (Via del Teatro di Marcello, via del Foro Olitorio, Via Quattro Novembre, Via delle Tre Cannelle, tra il 1992 e il 1994).\nCome Sovrintendente ai Beni Culturali del Comune di Roma Capitale, dal 2008 al 2013, ha ispirato la propria attivit\u00e0 al principio \"comunicazione-manutenzione-messa a reddito\". Tra gli interventi pi\u00f9 importanti per la salvaguardia e tutela del patrimonio: l'avvio del restauro del Colosseo e della Fontana di Trevi; il monitoraggio dello stato di conservazione delle Mura aureliane e dell\u2019Acquedotto Felice; la costituzione di un Comitato editoriale di Sovrintendenza; l'apertura di nuovi spazi (Macro, Pelanda, Palazzo Braschi, Casa Moravia, Museo della Repubblica Romana e della Memoria Garibaldina, Galleria Comunale d\u2019Arte Moderna, Area Sacra di Sant'Omobono); l'organizzazione per le manifestazioni per i 140 anni di Roma Capitale (1870-2010) e per i 150 anni dell'Unit\u00e0 d'Italia (1861-2011); il restauro di importanti monumenti e opere (Fontana di piazza S. Giovanni in Laterano, Monumento ai Caduti di Nassiriya, Statua di Pasquino, riqualificazione del Mausoleo di Augusto e di Piazza Augusto Imperatore, Fontana della Barcaccia).\nRiconoscimenti.\nNel 1997 ha vinto il premio \"Diego Fabbri\" per la saggistica con il volume \"Mamma Rai. Storia e storie del servizio pubblico radiotelevisivo\" ed \u00e8 arrivato finalista per il premio Satira con il libro \"Luna Park. La Zingara.\"\nTra gli altri numerosi riconoscimenti: \"il Sarchiapone-Walter Chiari\", a Cervia nel 1999; \"Penne pulite\", premio speciale per il giornalismo di informazione culturale, a Sarteano nel 2000; \"Antiqua\" per la divulgazione sui beni culturali, a Roma nel 2001; \"Premio Pannunzio\" per l\u2019impegno nella divulgazione culturale, a Lucca nel 2003; \"Guidarello d\u2019oro\", per l\u2019informazione culturale, premiato da Sergio Zavoli, a Ravenna nel 2004; \"Microfono di cristallo RAI\" a Firenze nel 2004.\nNel 2009 riceve il \"Premio Eugenio Montale - Fuori di casa\" per il giornalismo RAI e l'attualizzazione della cultura classica con la seguente motivazione: \u00abBroccoli, \u201ccon parole sue\u201d, negli anni ci ha fatto comprendere quanto attuale sia ancora nel nostro tempo la lezione dei pensatori dell'antichit\u00e0 e quanto importante rileggerne le pagine\u00bb. Nel 2017 riceve il \"Premio Lucio Colletti\" per il giornalismo.\nIl 24 gennaio 2014 riceve al Quirinale l'onorificenza di Commendatore della Repubblica Italiana.\nNel 2018 \u00e8 stato nominato \"Carabiniere onorario.\" Ha grande passione per lo sport avendo giocato nelle nazionali giovanili della pallavolo e con la SS. Lazio in categoria A2 (dal 1970 al 1986). Successivamente \u00e8 dirigente ed in seguito inizia ad allenare la formazione che militava nella serie C2 e riesce a conquistare la promozione. Nel 1995/96 torna ad occuparsi di Pallavolo nella SS. Lazio, sia come allenatore che come dirigente, fino al 2000.\nPubblicazioni.\nHa pubblicato numerosi saggi e volumi con Laterza, Curcio, Le Monnier, Rai Eri. Qui di seguito i principali:\nTra le pubblicazioni specialistiche:"}
{"id": "1630337", "revid": "2014155", "url": "https://it.wikipedia.org/wiki?curid=1630337", "title": "Maria Teresa d'Austria-Este", "text": "Biografia.\nInfanzia.\nMaria Teresa \u00e8 nata nel Palazzo reale di Milano, figlia secondogenita dell'Arciduca Ferdinando d'Asburgo, governatore del ducato di Milano e figlio dell'imperatrice Maria Teresa d'Austria in onore della quale le fu dato nome. Sua madre era Maria Beatrice d'Este, figlia di Ercole III d'Este duca di Modena e Reggio e Maria Teresa Cybo-Malaspina duchessa di Massa e Carrara, della quale era erede. \nMatrimonio.\nNel 1789, all'et\u00e0 di 16 anni, venne data in sposa a Vittorio Emanuele, duca d'Aosta allora trentenne e, destinato a divenire pi\u00f9 tardi Re di Sardegna come Vittorio Emanuele I. \nQuale sposa prescelta, Maria Teresa dimostr\u00f2 di possedere una serie di requisiti richiesti: erano state infatti raccolte informazioni sulla bellezza, sulla carnagione, sulle forme, sulla salute, sullo stato dei denti, sul carattere, sulla cultura, sulla religiosit\u00e0, sulle maniere, sullo stile di vita della principessa. Importante fu la notizia che avesse gi\u00e0 contratto il vaiolo o che perlomeno fosse stata vaccinata. Per tutte queste ragioni, venne preferita ad una principessa francese. \nIl matrimonio ebbe luogo, per procura, a Milano, il 29 giugno 1788, ed ebbe effettivamente luogo a Novara il 25 aprile 1789, dopo di che Maria Teresa il giorno dopo effettu\u00f2 il suo solenne ingresso a Torino.\nIl loro rapporto fu felice. Lei era buona amica della cognata Maria Clotilde di Francia, la consorte senza figli del principe di Piemonte, Carlo Emanuele, ed era molto vicina a Maria Anna di Savoia duchessa del Chiablese.\nRegina di Sardegna.\nAllorch\u00e9 le truppe di Napoleone ebbero invaso il Piemonte, nel 1798, la famiglia reale dovette fuggire, rifugiandosi dapprima in Toscana, ed in seguito in Sardegna. Il 4 giugno 1802 Maria Teresa divenne Regina di Sardegna, a seguito dell'abdicazione di suo cognato Carlo Emanuele IV. \nEssendo il Piemonte ormai perduto, la famiglia reale dovette rimanere in Sardegna sino alla caduta di Napoleone, e solo nel 1814 fece ritorno al Palazzo Reale di Torino. Fitte notizie sulla vita quotidiana di Maria Teresa negli anni 1811, 1812 e 1813, durante i quali la Regina, che si era trasferita a Cagliari anche con le prime 3 figlie ed aveva dato alla luce Maria Cristina, si trovano nel diario inedito di suo fratello Francesco IV d'Austria-Este, consultabile nell'Archivio di Stato di Modena. \nMaria Teresa venne inizialmente accolta con grande entusiasmo, ma ben presto suscit\u00f2 il malcontento dei suoi sudditi, perch\u00e9 venne accusata di voler eliminare il pi\u00f9 che possibile i provvedimenti adottati durante il periodo napoleonico. \nInoltre, la Regina tratt\u00f2 con disprezzo quanti avevano collaborato con Napoleone. Questi atti contribuirono forse a far esplodere i moti piemontesi del 1821. \nGli insorti proclamarono l'adozione di una nuova Costituzione, modellata su quella spagnola. Anche durante questi moti la Regina fece valere i suoi consigli.\nElla era disposta ad agire anche come reggente, se necessario. Ma, il 13 marzo 1821, il Re abdic\u00f2 a favore del fratello Carlo Felice, dopodich\u00e9 si rec\u00f2 frettolosamente a Nizza, dove lo segu\u00ec Maria Teresa. In seguito la coppia visse nel Castello di Moncalieri. Vittorio Emanuele mor\u00ec il 10 gennaio 1824 all'et\u00e0 di 65 anni.\nUltimi anni e morte.\nMaria Teresa si trasfer\u00ec allora a Genova, dove acquist\u00f2 il Palazzo Doria-Tursi. A causa della sua parentela con la Casa d'Asburgo, venne ingiustamente accusata di aver tentato di persuadere suo cognato, il Re Carlo Felice, a redigere un testamento, in virt\u00f9 del quale suo fratello Francesco IV d'Austria-Este, Duca di Modena e Reggio, che aveva sposato la sua primogenita Maria Beatrice, avrebbe dovuto essere nominato erede del Regno di Sardegna. \nComunque sia, Carlo Felice design\u00f2 infine a succedergli Carlo Alberto, Principe di Carignano. Le tensioni sorte a causa di questa vicenda costrinsero la Regina-Vedova a tenersi lontana dalla corte sabauda, tanto che solo nel 1831 ella fece ritorno a Torino, in occasione del matrimonio della figlia Marianna con l'Imperatore Ferdinando I. L'anno successivo, Maria Teresa mor\u00ec inaspettatamente, e fu sepolta a fianco del suo sposo nella Basilica di Superga di Torino.\nEredit\u00e0.\nLuoghi dedicati a Maria Teresa.\nQuando nel 1720 la Sardegna pass\u00f2 ai Savoia venne inviato in Gallura come comandante della torre di Longosardo Francesco Maria Magnon, che cap\u00ec la necessit\u00e0 di creare un centro abitato nei pressi della fortezza. Il 12 agosto 1808 un decreto del re Vittorio Emanuele I diede inizio alla fondazione di Santa Teresa Gallura, fu egli stesso che disegn\u00f2 la pianta del paese e decise il nome in onore di sua moglie.\nIl suo nome \u00e8 anche legato al perimetro difensivo della cittadina di Carloforte, nell'Isola di S. Pietro, in Sardegna. Uno dei sette fortini dislocati lungo il Muro di Cinta, il pi\u00f9 grande, infatti, fu intitolato a lei, col nome di Fortino Maria Teresa o Fortino Teresa e per la sua costruzione la regina don\u00f2 una somma. Altri due fortini della stessa opera di difesa furono dedicati a due sue figlie, Beatrice (la maggiore) e Cristina (la pi\u00f9 giovane, nata a Cagliari negli anni in cui casa Savoia fu costretta a lasciare Torino e vivere nel capoluogo sardo).\nDiscendenza.\nMaria Teresa e Vittorio Emanuele ebbero sette figli:\nTuttavia, l'unico figlio maschio della coppia mor\u00ec all'et\u00e0 di due anni, a causa del vaiolo. Anche Carlo Felice, fratello e successore di Vittorio Emanuele, non ebbe alcun figlio, determinando cos\u00ec l'estinzione del ramo principale dei Savoia.\nTitoli e trattamento.\nDato che l'Impero d'Austria \u00e8 stato fondato soltanto nel 1804, molti anni dopo il matrimonio di Maria Teresa, lei non fu mai designata come \"Altezza imperiale e reale\". Prima del 1804, i membri della casata d'Asburgo-Lorena (precedentemente Asburgo) avevano solamente il titolo di \"Altezza reale\" come Arciduchi o Arciduchesse d'Austria."}
{"id": "1630343", "revid": "729019", "url": "https://it.wikipedia.org/wiki?curid=1630343", "title": "Matt Giteau", "text": "Normalmente tre quarti centro, pu\u00f2 giocare anche come mediano d'apertura e, talora, di mischia.\nCon 698 punti realizzati per l' a tutto il 2015, \u00e8 il terzo miglior marcatore internazionale del suo Paese dopo Michael Lynagh e Matt Burke, nonch\u00e9 il migliore tuttora in attivit\u00e0\nBiografia.\nMatt Giteau proviene da una famiglia di rugbisti: suo padre Ron fu professionista nel rugby a 13, e sua sorella maggiore Kristy \u00e8 internazionale femminile per l'Australia di rugby a 15.\nCome il padre, Matt Giteau inizi\u00f2 nel XIII presso una scuola pubblica di Canberra; tuttavia, in ragione del suo comportamento indisciplinato, i genitori decisero di iscriverlo a una scuola privata, il St. Edmund's College, le cui regole prevedevano obbligatoriamente che non si potesse praticare il rugby a 13 disgiuntamente dal XV; inizialmente malvolentieri (disputava gli incontri a 15 il sabato e a 13 la domenica: \u00abil sabato lo facevo per obbligo, la domenica mi divertivo\u00bb), Matt Giteau si adatt\u00f2 alla disciplina a 15, e arrivato a 17 anni, quando la scuola allest\u00ec una squadra seniores, gli fu comunicato che, per giocare, doveva definitivamente abbandonare il rugby a 13, cosa che alla fine fece senza troppi rimpianti in quanto, a suo dire, non vi era pi\u00f9 interessato come un tempo.\nIngaggiato dai di Canberra per il campionato provinciale, divenne internazionale per gli \"Wallabies\" ancor prima di avere disputato un solo minuto nel Super 14: fu nel 2002, quando esord\u00ec a 20 anni a Twickenham contro l', partendo dalla panchina, in un incontro perso di un solo punto, 31-32.\nNella stagione successiva esord\u00ec in Super 12 e in novembre prese parte alla , disputata proprio in Australia; in tale competizione prese parte a 6 incontri, ivi compresa la finale, persa contro l'.\nNel 2004 divenne campione del Super Rugby con i Brumbies, e a fine stagione 2005 decise di passare alla nuova formazione di Perth, i Western Force: l'accordo, triennale a partire dal 2006 e coperto anche da uno sponsor esterno, fece di Giteau il rugbista a 15 pi\u00f9 pagato d'Australia con uno stipendio complessivo di 1,5 milioni di A$.\nFu tra i convocati alla in Francia, competizione nel corso della quale, tuttavia, l' giunse solo fino ai quarti di finale, sconfitta di nuovo dall'.\nIl 2007 fu anche l'anno in cui Giteau fu insignito del premio di miglior giocatore dell'anno del Western Force.\nAlla fine del 2008 il fallimento di uno degli sponsor che garantiva lo stipendio di Giteau al Western Force gli caus\u00f2 il mancato introito di circa un milione di dollari australiani; nonostante le regole del Super 14 impediscano alle squadre di stipulare accordi con sponsor terzi per integrare lo stipendio di un loro giocatore, ci\u00f2 \u00e8 permesso ai procuratori dei giocatori stessi; fu quindi realizzato un accordo di 1,6 milioni di A$ per compensare le perdite di Giteau e prolungarne il contratto fino al 2011, ma esso fu rifiutato dal giocatore; legato ancora ai Western Force per la stagione 2009, Giteau onor\u00f2 il contratto per la rimanenza e nel febbraio 2009 annunci\u00f2 che per il 2010 avrebbe fatto ritorno ai Brumbies, cosa cui poi diede seguito.\nAi Brumbies per due stagioni, alla fine del Super Rugby 2011 decise per un trasferimento in Europa, complice anche il fatto di non essere stato convocato in Nazionale per la ; firm\u00f2 quindi un contratto triennale con i francesi del , con i quali si laure\u00f2 campione d'Europa nel 2013 dopo la vittoria in Heineken Cup e, l'anno successivo, campione di Francia oltre a bissare il titolo europeo.\nAd aprile 2015 l'Australian Rugby Union modific\u00f2 il regolamento di idoneit\u00e0 internazionale estendendolo ai giocatori, sia pure ingaggiati all'estero, con almeno 60 presenze in Nazionale o 7 anni di attivit\u00e0 professionistica in patria di essere selezionati anche se militanti all'estero, cosa questa che rese Giteau di nuovo disponibile per la Nazionale.\nFu quindi convocato nella selezione per la in Inghilterra, a dodici anni di distanza dalla prima rassegna mondiale, e come in tale occasione giunse fino alla finale, poi persa contro i rivali della .\nCon gli \"Wallabies\", a tutto il 2015, Giteau ha totalizzato 102 presenze; con 29 mete, 103 trasformazioni, 107 calci piazzati e quattro drop vanta, inoltre, uno \"score\" personale di 698 punti, che ne fanno il terzo giocatore internazionale australiano di tale classifica, dopo Michael Lynagh (911 punti tra il 1984 e il 1995) e Matt Burke (878, tra il 1993 e il 2004) nonch\u00e9 il miglior marcatore internazionale australiano in attivit\u00e0."}
{"id": "1630344", "revid": "1851848", "url": "https://it.wikipedia.org/wiki?curid=1630344", "title": "Klas \u00c5hlund", "text": "Klas \u00c5hlund \u00e8 fratello di Jocke \u00c5hlund, uno dei compositori della band Caesars. Lavora attualmente con il duo di produttori musicali svedese Bloodshy &amp; Avant. Egli ha composto e prodotto una canzone per Britney Spears, \"Piece of Me\" (dall'album \"Blackout\"), ed ha scritto con Robyn il suo album omonimo."}
{"id": "1630345", "revid": "666668", "url": "https://it.wikipedia.org/wiki?curid=1630345", "title": "Motomondiale 1969", "text": "La stagione 1969 \u00e8 stata la ventunesima del Motomondiale; rispetto all'anno precedente le prove furono nuovamente in aumento: ritorn\u00f2 a far parte del calendario il Gran Premio motociclistico di Francia e ne entr\u00f2 per la prima volta a far parte il Gran Premio motociclistico di Jugoslavia. Resta peraltro anche quest'anno il fatto che, nonostante il nome, le gare si svolsero tutte nel continente europeo.\nIl contesto.\nLa pi\u00f9 grande innovazione riguard\u00f2 i punteggi assegnati nei singoli gran premi: dopo che per vent'anni erano stati premiati solo i primi 6 piloti al traguardo, da quest'anno sono 10 i conduttori che raccolgono punti in ogni gara. Questo spiega anche il perch\u00e9 le classifiche di campionato, in cui continuano per\u00f2 ad essere calcolati gli scarti, contengono un numero molto maggiore di nomi rispetto al passato.\nLe modifiche tecniche riguardarono soprattutto il fatto che la classe di minor cilindrata dovr\u00e0 avere solo motori monocilindrici; altre modifiche vennero posticipate ancora di un anno.\nGiacomo Agostini e la MV Agusta continuarono a dominare in 350 e 500, trovando scarsa opposizione (i secondi classificati \u2013 Gyula Marsovszky in 500 e Silvio Grassetti in 350 \u2013 finirono il campionato con la met\u00e0 dei punti di Agostini).\nPi\u00f9 vivaci le classi inferiori: in 250 la lotta a tre tra Kel Carruthers (Benelli), Kent Andersson (Yamaha) e Santiago Herrero (OSSA) si risolver\u00e0 solo all'ultimo GP, e premier\u00e0 l'australiano, che dar\u00e0 alla Casa di Pesaro il secondo titolo mondiale (ultimo di una moto a quattro tempi nella quarto di litro). In 125 primo mondiale per la Kawasaki, con l'inglese Dave Simmonds. Nella 50 primo titolo per lo spagnolo \u00c1ngel Nieto e per la Derbi, ottenuto anch'esso sul circuito stradale istriano. Ritorno alla vittoria per un equipaggio BMW-ista nei sidecar (Enders-Engelhardt), agevolato dall'uscita di scena di Helmut Fath, feritosi durante una gara non iridata in Finlandia.\nSistema di punteggio e legenda.\n!width=5%|Pos.||width=6%| 1|| width=6%| 2|| width=6%| 3|| width=6%| 4|| width=6%| 5|| width=6%| 6|| width=6%| 7|| width=6%| 8|| width=6%| 9|| width=6%|10 ||width=6%|11&gt;\n!width=5%|Punti\nLe classi.\nClasse 500.\nLa prima gara della stagione, il Gran Premio motociclistico di Spagna, fece registrare un record negativo di partecipanti, con solo 13 piloti alla partenza di cui appena 7 al traguardo, non facendo neppure assegnare tutti i punti disponibili per la classifica; la situazione miglior\u00f2 nel gran premio successivo, in Germania dove il numero dei partenti sal\u00ec a 35.\nVa notato anche il fatto che il GP delle Nazioni non si disput\u00f2, per la prima volta dal 1948, a Monza, ma a Imola; ci\u00f2 provoc\u00f2 l'ira del Conte Domenico Agusta, il quale non fece partecipare alla gara le sue macchine. Quel GP, e il successivo GP di Jugoslavia, furono quindi terreno di caccia per i privati e i piccoli costruttori: a Imola vinse la LinTo 500 GP di Alberto Pagani, mentre ad Abbazia Godfrey Nash diede alla Norton Manx la sua ultima vittoria in un GP.\nLa classifica vide il dominio di Giacomo Agostini che si impose in tutte e 10 le prove a cui prese parte, ottenendo in tutte le occasioni anche il giro pi\u00f9 veloce e precedendo lo svizzero Gyula Marsovszky sull'artigianale LinTo e il britannico Nash su Norton.\nClasse 350.\nCome l'anno precedente, Giacomo Agostini ottenne l'accoppiata di titoli nelle due classi maggiori, vincendo, per quanto riguarda la 350, 8 vittorie sulle 10 prove in calendario.\nAlle sue spalle si piazzarono due altri piloti di nazionalit\u00e0 italiana, Silvio Grassetti e Giuseppe Visenzi, cosa che non accadeva ormai da svariati anni.\nDa segnalare la tragica scomparsa durante le prove del GP della Germania Est dell'ex iridato della 125 Bill Ivy, deceduto a causa del grippaggio del motore della sua Jawa 350. Un grippaggio della quattro cilindri due tempi cecoslovacca caus\u00f2 la morte anche di Franti\u0161ek Bo\u010dek a Brno, oltre a diversi incidenti a Jack Findlay, chiamato a sostituire Ivy.\nClasse 250.\nPer quanto avesse iniziato il campionato senza ottenere risultati nelle prime tre prove, il titolo and\u00f2 a Kel Carruthers su Benelli e questo titolo fu l'ultimo per una quadriclindrica a quattro tempi in questa categoria.\nAlle spalle del pilota australiano giunsero Kent Andersson su Yamaha (per quanto la casa giapponese avesse anch'essa comunicato il disimpegno ufficiale dalle competizioni, seguendo la decisione di Honda e Suzuki in precedenza) e Santiago Herrero su OSSA. Andersson tra l'altro aveva ottenuto, prima degli scarti imposti dal regolamento, un numero maggiore di punti rispetto al vincitore (108 contro 103).\nLe vittorie nelle 12 gare in programma furono equamente divise tra vari piloti: l'iridato Carruthers ne ottenne 3, al pari di Herrero e di Renzo Pasolini su Benelli (arrivato quarto in classifica); due vittorie furono di Andersson e l'ultima di Phil Read, anch'egli su Yamaha.\nAnche nella 250 si verific\u00f2 il caso in cui non tutti i punti venissero assegnati, anche in questo caso avvenne nel Gran Premio motociclistico di Spagna.\nClasse 125.\nLa stagione dell'ottavo di litro di quest'anno viene ricordata anche per il primo titolo ottenuto nella sua storia dalla Kawasaki condotta da Dave Simmonds. Il predominio della nuova entrata, agevolato anche dalla mancanza delle squadre ufficiali degli altri tre principali costruttori nipponici, fu piuttosto netto con 8 vittorie e due secondi posti sulle 11 prove disputate.\nNonostante il ritiro ufficiale della casa, le posizioni di rincalzo furono appannaggio di due piloti con moto Suzuki, con Dieter Braun che precedette Cees van Dongen.\nClasse 50.\nNella classe di minor cilindrata entrarono in vigore quest'anno le limitazioni regolamentari annunciate l'anno precedente: i motori erano obbligatoriamente monocilindrici e i rapporti al cambio non potevano essere pi\u00f9 di 6.\nIl titolo iridato fu del pilota spagnolo \u00c1ngel Nieto, qui al primo titolo della carriera che vinse su una moto anch'essa spagnola, la Derbi, anch'essa al primo titolo mondiale.\nIl dominio dell'accoppiata spagnola non fu per\u00f2 cos\u00ec netto, infatti Nieto si aggiudic\u00f2 solo 2 gran premi e non si ritrov\u00f2 neppure nella condizione di scartare dei punti. Un maggior numero di vittorie arrise invece a due piloti olandesi, Aalt Toersen su Kreidler e Paul Lodewijkx sull'artigianale Jamathi che ne ottennero tre ciascuno mentre altre due furono ottenute dal compagno di squadra di Nieto, Barry Smith, terzo nella classifica generale.\nClasse sidecar.\nLa categoria delle motocarrozzette torn\u00f2 ad essere quella con il minor numero di prove del campionato, solo 7, e il titolo torn\u00f2, dopo l'intermezzo dell'anno precedente ad essere appannaggio di un equipaggio con moto BMW, Klaus Enders/Ralf Engelhardt che precedettero in classifica l'iridato in carica Helmut Fath."}
{"id": "1630352", "revid": "1821847", "url": "https://it.wikipedia.org/wiki?curid=1630352", "title": "Battaglia di Tolentino", "text": "La battaglia di Tolentino (2-3 maggio 1815) fu l'episodio decisivo della guerra austro-napoletana.\nCombattuta dal re di Napoli Gioacchino Murat contro gli austriaci guidati dal generale Federico Bianchi allo scopo di difendere il proprio regno dopo la precedente sconfitta di Occhiobello e la conseguente ritirata attraverso Faenza, Forl\u00ec e Pesaro, la battaglia vide la definitiva vittoria austriaca, con il conseguente ritorno dei Borbone sul trono napoletano.\nViene considerata talvolta la prima battaglia del Risorgimento italiano.\nStoria.\nAntefatti: la campagna napoletana della Pianura Padana.\nQuando, nel marzo 1815, Napoleone Bonaparte sbarc\u00f2 ad Antibes dopo essere fuggito dall'Isola d'Elba, Gioacchino Murat, re di Napoli dall'agosto 1808, riprese le parti dell'Imperatore francese e avvi\u00f2 una campagna militare nell'Italia settentrionale contro gli austriaci. Ad aspettarlo all'ingresso della Pianura Padana vi erano i soldati austriaci capeggiati dal generale Federico Bianchi, di origini italiane, posizionati a Ferrara e lungo il fiume Panaro (tra Modena e Bologna). Le truppe di Murat guadarono questo fiume a Cento riuscendo ad avere la meglio sui nemici, quindi proseguirono verso il Po, dove dovettero tuttavia arrestarsi presso Occhiobello, non riuscendo ad impossessarsi di un ponte difeso dagli austriaci che, anzi, diedero vita ad un contrattacco che fall\u00ec nell'accerchiare l'esercito napoletano solo grazie all'azione del reparto napoletano guidato dal colonnello Guglielmo Pepe, che blocc\u00f2 gli austriaci a Carpi.\nMurat interruppe del tutto la spedizione militare quando venne a sapere che il Regno Unito gli aveva dichiarato guerra, motivo per cui decise di ritirarsi per meglio difendere il Regno di Napoli, potenzialmente esposto ad un'invasione dalla Sicilia (al tempo alleata dei britannici). Il suo quartier generale fu cos\u00ec posto successivamente a Faenza, a Forl\u00ec e a Pesaro.\nBianchi, vista la situazione, divise le sue forze in tre tronconi: uno, agli ordini del generale von Neipperg e forte di circa uomini, con il compito di inseguire i napoletani; il secondo, guidato dallo stesso Bianchi che aveva a disposizione circa soldati, impegnato a superare e aggirare gli avversari via Modena-Firenze-Foligno, sperando cos\u00ec di intrappolare Murat tra due fuochi; e il terzo, il pi\u00f9 piccolo e comandato da Nugent-Westmeath, inviato direttamente a minacciare Napoli.\nLa battaglia.\nVenuto a sapere della mossa degli austriaci, Murat distacc\u00f2 sulla strada costiera marchigiana una forza bastante a fermare von Neipperg, e col resto dell'esercito punt\u00f2 verso Bianchi, che nel frattempo era giunto a Tolentino. Il 29 aprile, quando le due avanguardie si incontrarono facendo nascere alcune scaramucce, Murat si trovava a Macerata. Il 2 maggio 1815 ebbe inizio la battaglia vera e propria, concentrata principalmente attorno al castello della Rancia, passato di mano varie volte prima che i napoletani ne prendessero definitivamente il controllo, verso sera.\nIl giorno seguente, 3 maggio, mentre continuavano gli scontri attorno al castello della Rancia e attorno ad una casa a due piani poco distante (detta \"Casone\"), Murat ordin\u00f2 di condurre una manovra tesa ad impegnare frontalmente gli austriaci per poi avvolgerli ai lati. Il fulcro della battaglia si verific\u00f2 a Cantagallo (localit\u00e0 di Pollenza), dove si trovava il generale napoletano Luigi Antonio D'Aquino, che sostituiva il collega Angelo d'Ambrosio ferito il giorno precedente. D'Aquino tard\u00f2 ad ordinare l'attacco, che alla fine, per timore di un attacco della cavalleria austriaca, part\u00ec in formazione a quadrato, rendendo cos\u00ec un facile bersaglio le formazioni napoletane che si apprestavano a scendere le colline per assaltare quelle di fronte, dove stavano gli austriaci (il terreno, tra l'altro, era fangoso a causa della pioggia scesa nella notte). L'attacco perse velocemente l'impeto, ma un contrattacco austriaco non riusc\u00ec a sfondare le file dello schieramento napoletano. Verso le 16:30 del pomeriggio, i due eserciti erano in sostanziale parit\u00e0, visto che il Re di Napoli aveva ancora molte riserve a disposizione.\nFu in quel momento che a Murat venne riportato da due messaggeri che gli austriaci erano gi\u00e0 avanzati verso sud forzando la stretta di Antrodoco e occupando L'Aquila senza combattere; inoltre, in Abruzzo e in Calabria erano in corso sollevazioni filoborboniche. In base a queste informazioni (con una verit\u00e0 di fondo ma senza dubbio esagerate), Murat ordin\u00f2 immediatamente la ritirata generale ma, inaspettatamente, le formazioni napoletane (che si erano comportate dignitosamente per un mese e stavano combattendo una battaglia non ancora persa) cominciarono a sbandarsi e a sciogliersi generando una lunga serie di diserzioni che continu\u00f2 per tutto il tragitto verso sud. Tra le cause possono essere citate la durezza dei combattimenti ( tra morti e feriti e prigionieri tra i napoletani; tra morti e feriti e 300 prigionieri per gli austriaci) e la carenza di viveri.\nConseguenze.\nLe forze di Bianchi poterono avanzare velocemente fino al fiume Volturno. I napoletani sarebbero stati completamente distrutti dalla cavalleria ungherese a Castel di Sangro e le spoglie dell'esercito frantumato sarebbero state finite a San Germano, la moderna Cassino. Nel frattempo l'intera flotta napoletana si arrese alla Royal Navy per evitare i bombardamenti su Napoli.\nMurat, resosi conto dell'impossibilit\u00e0 di opporre resistenza, il 4 maggio abdic\u00f2 e diede mandato ai suoi generali di concordare una pace. L'ormai ex Re di Napoli torn\u00f2, dopo varie vicissitudini, nel suo regno, ma non venne accolto con favore: arrestato, venne quindi rapidamente processato e fucilato il 13 ottobre 1815 nei pressi di Pizzo Calabro."}
{"id": "1630356", "revid": "86599", "url": "https://it.wikipedia.org/wiki?curid=1630356", "title": "Transito di Venere da Giove", "text": "Un transito di Venere da Giove avviene quando il pianeta Venere passa davanti al Sole e oscura una piccola parte del disco solare ad un ipotetico osservatore su Giove. Durante il transito Venere pu\u00f2 essere visto come un piccolo punto nero che si muove sulla faccia del Sole.\nNessuno ha mai osservato un transito di Venere da Giove ed \u00e8 improbabile che ci\u00f2 avvenga in un vicino futuro, tuttavia il prossimo transito avverr\u00e0 il 20 settembre del 2012. Dato che Giove non ha una superficie solida \u00e8 pi\u00f9 probabile osservare un transito da uno dei satelliti naturali del pianeta, in questo caso gli orari dei transiti sarebbero leggermente differenti.\nIl periodo sinodico Venere-Giove \u00e8 di 236,992 giorni. Pu\u00f2 essere calcolato usando la formula \nformula_1, \ndove P \u00e8 il periodo orbitale siderale di Venere (224,695434 giorni) e Q il periodo orbitale di Giove (4330,595 giorni).\nL'inclinazione di Venere sul piano orbitale di Giove \u00e8 2,26\u00b0, che \u00e8 meno dell'inclinazione che Venere ha rispetto all'eclittica della Terra (3,39\u00b0).\nDato che Giove ha un raggio molto ampio, la parallasse di Venere misurata tra il polo nord e sud di Giove \u00e8 di circa 22\", cio\u00e8 6 volte il diametro angolare di Venere, che \u00e8 3,6\", ovvero il 5,6% del diametro angolare del Sole, circa 6,5'. Per questa ragione alcuni transiti sfiorati potrebbero essere visti dai poli di Giove."}
{"id": "1630358", "revid": "1216132", "url": "https://it.wikipedia.org/wiki?curid=1630358", "title": "Dio li fa e poi li accoppa", "text": "Dio li fa e poi li accoppa \u00e8 il quarto libro umoristico di Giobbe Covatta, pubblicato per la prima volta a Milano nel 1999 dalla casa editrice Zelig Editore.\nDal libro \u00e8 stato tratto uno spettacolo teatrale, dal titolo \"Dio li fa e poi li accoppa\".\nSi tratta di una parodia della Creazione e del Diluvio universale della Bibbia.\nIl titolo gi\u00e0 era comparso, come battuta, nel libro Pancreas - Trapianto del libro Cuore.\nTrama.\nIn un'afosa notte estiva, Rosario Sansa, un povero nullafacente napoletano, riceve la visita di Dio, che gli comunica la sua decisione di fare un nuovo diluvio universale per punire la razza umana della sua disobbedienza e gli ordina di costruire una nuova arca, per mettere in salvo due animali di ogni specie, oltre a lui stesso. Nella settimana di tempo che gli viene concessa per mettere in atto questo progetto, Rosario cerca di convincere il Signore della bont\u00e0 della razza umana e Gli spiega tutto ci\u00f2 che Egli non conosce o non capisce, come la televisione, il calcio e la sessualit\u00e0.\nAlla fine dei sette giorni, tra Rosario e Dio si \u00e8 ormai instaurata una forte amicizia, per cui il Signore vorrebbe ritornare sui Suoi passi ed annullare il diluvio. Ma le spiegazioni di Rosario hanno sortito l'effetto opposto, per cui \u00e8 questi che ormai si \u00e8 convinto dell'inutilit\u00e0 della razza umana, e chiede dunque al Signore di affrettare il diluvio e di ricominciare da capo a creare la razza umana, avvalendosi di alcune considerazioni proprio dello stesso Rosario. Il Signore lo accontenta, lo salva e la pioggia comincia a cadere; il libro si conclude con Rosario che realizza il suo sogno di fare il telecronista sportivo commentando la partita di calcio tra Paradiso e Inferno."}
{"id": "1630366", "revid": "13833", "url": "https://it.wikipedia.org/wiki?curid=1630366", "title": "Pace di Rastadt", "text": ""}
{"id": "1630378", "revid": "228587", "url": "https://it.wikipedia.org/wiki?curid=1630378", "title": "MCAD", "text": "Un MCAD (sigla di \"Mechanical CAD\") \u00e8 un pacchetto CAD orientato alla meccanica."}
{"id": "1630379", "revid": "125291088", "url": "https://it.wikipedia.org/wiki?curid=1630379", "title": "Gianfranco de Turris", "text": "Biografia.\nGi\u00e0 vicecaporedattore del Giornale Radio Rai per la cultura, ricopre la carica di consulente editoriale per le Edizioni Mediterranee di Roma; \u00e8 inoltre segretario della Fondazione Julius Evola, per conto della quale cura tutte le ristampe dei libri del filosofo tradizionalista.\n\u00c8 stato ideatore ed editorialista del programma di Rai Radio 1 \"L'Argonauta\", in onda dal 2002 per 12 anni, con 399 puntate curate da de Turris fino al 1\u00ba luglio 2012 e quindi da Paolo Corsini fino alla chiusura del 6 aprile 2014.\nNegli anni sessanta ha curato la sezione narrativa della rivista \"Oltre il cielo\". Fin dagli anni settanta \u00e8 stato autore di numerosi saggi e libri sulla letteratura fantastica, in particolare su J. R. R. Tolkien e H. P. Lovecraft, nonch\u00e9 direttore di \"L'Altro Regno\", rivista di critica fantascientifica edita fino alla fine degli anni ottanta; \u00e8 stato inoltre presidente del Premio J.R.R. Tolkien per tutte le tredici edizioni dal 1980 al 1992.\nLa sua attivit\u00e0 giornalistica comprende collaborazioni con \"L'Italiano\", \"Il Conciliatore\", \"Linea\", \"Secolo d'Italia\", \"Il Tempo\", \"L'Italia che scrive\", \"Roma\", \"Dialoghi\", \"Liberal\", \"Il Giornale d'Italia\", \"L'Indipendente\", \"Prospettive nel mondo\", \"La Destra\", \"Il Giornale\", \"Area\" e \"Intervento\".\nNell'ambito del fumetto ha collaborato per anni alla rivista \"Linus\" diretta da Oreste Del Buono e a L'Eternauta.\nPseudonimi.\nA Gianfranco de Turris vengono attribuiti i seguenti pseudonimi: Corrado Federici, Futur, Robot Bis, Tris, Giulio Arthos.\nCritiche.\nDe Turris ha scritto la prefazione a due opere di Gianluca Casseri, scrittore e militante di CasaPound autore della strage con movente razziale di Firenze del dicembre 2011. Tale circostanza ha suscitato critiche, fra gli altri, da parte del giornalista Gad Lerner nel corso della trasmissione \"L'Infedele\" e sul proprio diario telematico (\"blog\"). A favore di De Turris si \u00e8 schierata l'associazione giornalistica \"Lettera 22\" la polemica sollevata da Lerner \u00e8 stata una \u00abpretestuosa aggressione mediatica\u00bb.\nRiconoscimenti.\nPremio Italia (fantascienza).\nDe Turris ha vinto in pi\u00f9 edizioni sotto varie categorie il Premio Italia dedicato alla fantascienza in lingua italiana:"}
{"id": "1630383", "revid": "2028514", "url": "https://it.wikipedia.org/wiki?curid=1630383", "title": "Castelferretti", "text": "Castelferretti (\"Castalfrett\" in dialetto gallo-piceno) \u00e8 una frazione del Comune di Falconara Marittima, in Provincia di Ancona, nelle Marche, sita nella bassa valle del fiume Esino. La frazione conta circa 5 500 abitanti.\nStoria.\nMedioevo.\nLa costruzione del castello, intorno al quale si \u00e8 poi sviluppato il primo nucleo urbano della frazione, risale al 1384-1386 ed \u00e8 legata alla famiglia dei conti Ferretti che, a partire dalla originaria localit\u00e0 alsaziana di Ferrette, da cui presero il nome, si erano insediati nella zona sin dal Duecento. \nInfatti, in un documento del 1255, per la prima volta viene citato Antonio Ferretti, generalmente riconosciuto quale capostipite della casata, il quale, valoroso guerriero di origine svizzero-tedesca, si dice fosse venuto dalla Germania in Italia verso il 1225 per mettersi al servizio del pontefice Gregorio IX, dal quale fu ricompensato con il dono di ampi possedimenti terrieri, posti tra Falconara e Chiaravalle, in localit\u00e0 detta \"Piana dei Ronchi\" (cio\u00e8 un\u2019area roncata, disboscata per essere assoggettata a produzione agricola).\nNel 1384 Francesco Ferretti, discendente di Antonio, membro della nobilt\u00e0 anconitana, chiese al vicario generale della Marca Anconitana, Andrea Bontempi, di poter trasformare una torre di guardia gi\u00e0 esistente nella \"piana dei ronchi\" in un luogo fortificato capace di contenere armati e riserve alimentari. Fino a quel momento la torre aveva avuto per lo pi\u00f9 la funzione di sorvegliare i confini segnati dal fiume Esino, soggetto a frequenti inondazioni, motivo di attriti continui tra Jesini e Anconitani. \nProbabilmente l'edificazione di un castello era divenuta necessaria per difendere i territori e i contadini dalle scorrerie delle armate angioine che proprio in quegli anni dilagavano nella Marca anconitana, impegnate nella lotta tra il papa Urbano VI e l'antipapa avignonese Clemente VII. In questo periodo vennero ristrutturate anche le altre rocche del circondario, quelle di Bolignano, del Cassero e di Fiumesino.\nAl completamento della costruzione del castello, nel 1397, papa Bonifacio IX nomin\u00f2 Francesco Ferretti conte di Castelfrancesco; il territorio della contea consisteva in una pianura fertile che si estendeva dal fiume Esino, di cui era stato parzialmente deviato il corso per recuperare terreno coltivabile, sino ai confini con Ancona che, all'epoca, comprendeva anche il territorio dell'odierna Falconara Marittima, ovvero quello del castello di Falconara Alta, ceduto alla citt\u00e0 dorica dai conti Cortesi nel 1225. Tale riconoscimento del feudo ai Ferretti, famiglia appartenente alla nobilt\u00e0 di Ancona, incrin\u00f2 ulteriormente le relazioni tra Anconetani e Jesini, fra i quali la disputa territoriale per il possesso delle terre al di qua e al di l\u00e0 dell\u2019Esino si chiuder\u00e0 solo nei primi decenni del XVI secolo.\nEt\u00e0 moderna.\nFino al 1600 tutti gli abitanti di Castelferretti vivevano all'interno del castello, dove furono costruiti una chiesa, un forno e dei magazzini usati per ricoverare i raccolti. \nInfatti, l'area della \"Piana dei Ronchi\", \"paludosa e selvata\", era stata messa a coltura da maestranze immigrate dall'Albania durante il frequente esodo dovuto alla pressione turca sull'area balcanica.\nLa fertilit\u00e0 dei terreni consent\u00ec un notevole incremento demografico di Castelfrancesco nel XVI e XVII secolo, quando si contavano solo cinquecento abitanti distribuiti su un territorio di circa milletrecento ettari. In questo periodo il capitano Francesco Ferretti intraprese l'ampliamento della rocca, la costruzione di un \"casino\" nel borgo, con logge e giardino, l'edificazione della chiesa di S. Stefano e il completamento della villa di Monte Domini utilizzata come residenza estiva dalla sua famiglia. \nI Ferretti riuscirono a conservare il controllo feudale sul castello contro i tentativi di Ancona di considerarlo parte del proprio territorio, che proseguirono fino al 1760, quando la disputa viene risolta a favore della famiglia. \nEt\u00e0 contemporanea.\nPochi anni dopo, per\u00f2, nel 1797-99, con l'invasione francese, l'obbligo di provvedere alle spese di occupazione costrinse i Ferretti a ipotecare il castello finch\u00e9, nel 1817, con la Restaurazione, essi persero ogni diritto feudale sul paese, dopo cinque secoli di dominio.\nFu elevato a Comune nel 1816 e rimase indipendente fino al 1859.\nNel 1869 gli abitanti abbatterono la chiesa che si trovava al centro del castello e ne costruirono una pi\u00f9 ampia nella sede attuale, ovvero di fronte alla piazza su cui si affaccia il portone del castello, dedicata a Sant'Andrea Apostolo.\nDall'800 il paese si \u00e8 continuamente ampliato; il suo sviluppo data soprattutto a partire dagli anni sessanta del XX secolo, grazie alla sua posizione e ai servizi offerti, con lo spostamento di molte famiglie dalla campagna al centro abitato per il passaggio dall'agricoltura al lavoro operaio ed impiegatizio. A partire dagli anni novanta del XX secolo si \u00e8 anche registrato il fenomeno dell'immigrazione, con l'arrivo di stranieri soprattutto dall'Est Europa e dall'Africa.\nAttualmente gli abitanti (Castelfrettesi) sono circa 5.500.\nDescrizione.\nIl patrono locale \u00e8 Sant'Andrea Apostolo e la parrocchia fa parte della zona pastorale di Falconara Marittima e dell'Arcidiocesi di Ancona-Osimo.\nDa segnalare la rievocazione storica che si tiene ogni anno nel mese di luglio in cui i quartieri del paese si sfidano per la conquista del \"Palio dei Ronchi\".\nDistanze e vie di comunicazione.\nIl capoluogo comunale Falconara Marittima ed il mare Adriatico si trovano a circa 4\u00a0km di distanza; il capoluogo di provincia e di regione, Ancona, dista circa 15\u00a0km. Distano meno di un chilometro dal centro abitato sia il casello \u201cAncona Nord\u201d dell'autostrada A14, che l'aeroporto internazionale \"Raffaello Sanzio\".\nIn auto Castelferretti \u00e8 raggiungibile: da nord dalla SS. 16 Adriatica entrando, a Fiumesino di Falconara Marittima, nell'ingresso della variante \"Falconara-Pontelungo\" alla predetta SS16 e uscendo al primo svincolo di \"Falconara-Stadio\", girando poi a sinistra in direzione ovest. Da sud, percorrendo la predetta variante alla SS16 e uscendo al predetto svincolo di \u201cFalconara-Stadio\u201d, proseguendo poi verso ovest.\nDa ovest, dalla superstrada SS76 della Val d'Esino, con uscita allo svincolo n.22 di Chiaravalle, girando poi a destra, proseguendo verso est.\nIl servizio di trasporto pubblico locale \u00e8 svolto a mezzo autobus dalla societ\u00e0 Conerobus (Linea C Ancona-Chiaravalle o linea J) con corse frequenti.\nInoltre Castelferretti \u00e8 facilmente raggiungibile in ferrovia, con la linea Ancona-Roma, scendendo alla stazione di Castelferretti, o con la linea Bologna\u2013Pescara, scendendo alla stazione di Falconara Marittima.\nMonumenti.\nLa Chiesa di Santa Maria della Misericordia.\nLa piccola chiesa di Santa Maria della Misericordia \u00e8 sita fuori del paese, a fianco del cimitero di Castelferretti, a circa \"400 passi\" dal castello.\nLa primitiva struttura era, agli inizi del XV secolo, pi\u00f9 bassa di quella attuale e fu edificata negli anni delle pestilenze di fine Trecento, secondo un modello molto diffuso nelle Marche che, secondo alcuni, ha dato vita anche all\u2019originaria costruzione della Santa Casa di Loreto. Fu costruita per volere dei conti Ferretti, dei quali \u00e8 stata anche tomba di famiglia, e che ne sono tuttora i proprietari.\nNel 1584 Vincenzo Ferretti decise il restauro della chiesa, che fu affidato, come i lavori di bonifica del territorio circostante, a maestranze albanesi.\nLa chiesa presenta all'interno interessanti affreschi della scuola marchigiana, risalenti al 1450-55, che furono probabilmente coperti nel 1610, durante i restauri compiuti dalla famiglia Ferretti, di cui resta testimonianza in un'epigrafe, e riscoperti nel Novecento, in occasione dei lavori di restauro commissionati dai Ferretti, effettuati nel 1938-40 da Dante De Carolis e Mario Pesarini. Alcuni affreschi furono distaccati e poi ricollocati nel 1969.\nQuesti dipinti rappresentano un'importante testimonianza delle decimazioni e della grande paura causate dalla peste trecentesca. Nell'affresco principale della navata centrale \u00e8 infatti rappresentata \"La Madonna della Misericordia\" che protegge sotto il suo mantello le popolazioni locali dal contagio. \nGli altri affreschi rappresentano il \"Padre Eterno\", \"Ges\u00f9 crocifisso con due angeli\", i \"Santi Paolo e Pietro\", un \"Santo diacono\" e \"San Bernardino da Siena\", insieme al trigramma.\nL'intera decorazione \u00e8 ritenuta di una stessa mano, di gusto pienamente tardogotico, fiammeggiante nella cattedra del Santo Vescovo nella parte destra. Originariamente riferiti al pittore Giacomo di Nicola da Recanati, vanno invece, secondo lo storico dell'arte Andrea De Marchi, attribuiti a un maestro forse associabile a Giambono di Corrado da Ragusa, pittore della cosiddetta \"scuola di Ancona\", attiva in citt\u00e0 tra Trecento e Quattrocento, il cui principale esponente era Olivuccio di Ciccarello.\nLa villa di Montedomini.\nAlla sommit\u00e0 del colle che domina Castelferretti si trova Villa Montedomini, fatta costruire dai conti Ferretti nel 1505, antica residenza estiva di campagna della nobile famiglia anconetana.\nLa villa comprende edifici originari del '500 e ampliati nell'800, ed \u00e8 raggiungibile dal centro del borgo tramite una lunga e suggestiva scalinata tra due filari alberati.\nOggi versa in uno stato di totale abbandono, per cui meriterebbe un urgente intervento di restauro, che possa restituire quest'importante struttura ad un uso che ne consenta la visita al pubblico.\nLa sede del corpo bandistico.\nRisale invece agli inizi del '900 il caratteristico edificio sede del corpo bandistico, con la facciata in stile liberty a forma di lira o cetra.\nSport.\nLa frazione \u00e8 sede della , tra le maggiori realt\u00e0 della pallavolo marchigiana, che vanta la partecipazione a tre stagioni di Serie A2 a met\u00e0 degli anni 80 del XX secolo.\nIl calcio \u00e8 rappresentato dalla U.S. Castelfrettese 1971 che vanta 3 pertecipazioni consecutive al campionato Interregionale, l\u2019odierna serie D. I colori sociali sono il bianco e il rosso."}
{"id": "1630386", "revid": "438678", "url": "https://it.wikipedia.org/wiki?curid=1630386", "title": "Bottom", "text": ""}
{"id": "1630388", "revid": "1543377", "url": "https://it.wikipedia.org/wiki?curid=1630388", "title": "Nissan Silvia S15", "text": "La Nissan Silvia (S15) \u00e8 una coup\u00e9 sportiva 2 porte a trazione posteriore prodotta dalla casa giapponese Nissan Motor dal 1999 al 2002.\nContesto.\nLa \"S15\" \u00e8 dotata di motore 4 cilindri in linea, 16 valvole, di cilindrata pari a 2000\u00a0cm\u00b3 sovralimentato da un turbocompressore (SR20DET): questo propulsore \u00e8 in grado di erogare circa 250 cavalli nella sua configurazione di serie e ne esiste anche una versione aspirata (SR20DE), che equipaggia la Silvia negli stessi anni in cui era disponibile anche la versione turbo, che per\u00f2 aveva circa 165 cavalli.\nQuesta versione di Silvia \u00e8 stata venduta ufficialmente solo in Giappone, Australia e Nuova Zelanda, ed \u00e8 stata prodotta solo con guida sul lato destro.\nNei primi periodi le versioni disponibili erano solo 2: la \"Spec-R\" (turbo) e la \"Spec-S\" (aspirata) per le quali era disponibile anche il kit Aero, comprendente una serie di appendici da applicare sui paraurti e sulle minigonne di serie e un'ala posteriore. Altre differenze tra la Spec-R e la Spec-S erano nel cambio (6 rapporti per la R e 5 per la S) nel differenziale (tipo LSD elicoidale sulla R e di tipo LSD semplice sulla S) nei freni (pinze a 4 pistoncini sulla R e a 2 pistoncini sulla S e con un servo-freno meno potente) nelle sospensioni e nella rigidit\u00e0 strutturale (entrambe migliori sulla Spec-R).\nPer entrambe le versioni era disponibile un cambio automatico a 4 rapporti e il sistema di ruote sterzanti posteriori \"HICAS (High Capacity Active Steering)\".\nSuccessivamente vennero aggiornate entrambe le versioni sia dal punto di vista meccanico sia per vari allestimenti degli interni e si svilupparono modelli come quelli allestiti dal preparatore Autech (varie versioni con interventi pi\u00f9 o meno radicali). \nCon il passare del tempo la versione Spec-S benefici\u00f2 di quelle parti che originariamente erano a disposizione solo della Spec-R, fino ad arrivare ad avere la sua medesima parte meccanica, tranne il motore, che rimane aspirato ma arriva alla potenza di 200 cavalli tramite aggiornamenti a centralina, scarico e impianto di alimentazione, alberi a camme dal profilo pi\u00f9 aggressivo e un maggior rapporto di compressione.\nFu sempre la Autech a presentare una versione cabrio della Silvia S15, denominata \"Silvia Varietta\", che aveva un tetto rigido ripiegabile che scompariva nel portabagagli (idea presa traendo ispirazione dalla Mercedes-Benz per la sua SLK nata invece nel 1997) che era una realizzazione basata sulla Spec-S, sia nella prima configurazione che in quella aggiornata.\nLa produzione termin\u00f2 nell'agosto 2002 dopo la produzione di soli 1143 esemplari.\nIl peso piuttosto basso (1200\u20131270\u00a0kg), il suo differenziale, la trazione posteriore e la facilit\u00e0 con cui il suo motore pu\u00f2 essere preparato senza spendere grosse cifre e mantenendo un'invidiabile affidabilit\u00e0 sono alcuni dei motivi per i quali la Nissan Silvia S15 \u00e8 considerata dalla maggior parte degli appassionati la regina del drifting.\nAnche nel campionato giapponese drifting D1GP alcuni tra i top drivers, come ad esempio Yasuyuki Kazama, utilizzano la S15 anche se il progetto dell'auto non \u00e8 recentissimo a differenza di altre auto che competono in questa specialit\u00e0, ma nonostante questo riesce a ottenere eccellenti risultati, tra i quali numerosissime vittorie dello stesso Kazama con il team Kei-Office/Prodrive.\nAttivit\u00e0 sportiva.\nLa S15 \u00e8 stata schierata nel campionato JGTC nel 2001 da diversi team. In particolare, la vettura appartenente alla squadra Daishin, pilotata da Akayuki Aoki e Nobuyuki Oyagi, ha ottenuto la vittoria nella classe GT300."}
{"id": "1630391", "revid": "2184720", "url": "https://it.wikipedia.org/wiki?curid=1630391", "title": "Ondata di caldo dell'estate 2003", "text": "Nel corso dell'estate 2003, l'Europa fu colpita da una massiccia ondata di caldo, la quale raggiunse il suo apice nei primi quindici giorni di agosto. Questo fenomeno fu eccezionale sia per la durata che per l'intensit\u00e0, rese particolarmente insopportabili dall'alto tasso d'umidit\u00e0 dell'aria; in effetti, numerosi record di temperatura furono battuti in diverse citt\u00e0 europee. Questa canicola segu\u00ec ad una primavera ed un inizio dell'estate particolarmente siccitosi, che ricordavano l'anno 1976.\nLa situazione meteorologica.\nIl continente europeo fu interessato in modo diverso a seconda delle zone. I Paesi dell'Europa sud-occidentale furono quelli maggiormente colpiti: nell'Alentejo, in Portogallo, il 1\u00ba agosto fu raggiunta la temperatura record di 49\u00a0\u00b0C. In Spagna i maggiori picchi termici si registrarono in Andalusia con 46,2\u00a0\u00b0C a Cordova, 45,2\u00a0\u00b0C a Siviglia e 45,1\u00a0\u00b0C a Jerez, e in Estremadura con 45,0\u00a0\u00b0C a Badajoz.\nIn Francia, secondo il servizio meteorologico francese, la canicola super\u00f2 di gran lunga \u00abtutto ci\u00f2 che \u00e8 stato visto dal 1873 per intensit\u00e0 e durata, tanto a livello di temperature massime che minime e medie\u00bb.\nFurono rilevate temperature superiori a 35\u00a0\u00b0C nei due terzi delle stazioni e superiori a 40\u00a0\u00b0C nel 15% delle citt\u00e0 francesi.\nA D\u00e9cize dans la Ni\u00e8vre si registrarono 43,1\u00a0\u00b0C, a Saint-Christol-les-Al\u00e8s e a Conqueyrac 44,1\u00a0\u00b0C (valore che ha battuto il precedente record nazionale di Tolosa, registrato l'8 agosto 1923, quando ci furono 44,0\u00a0\u00b0C di massima); a Tolosa si raggiunsero nuovamente 44\u00a0\u00b0C, eguagliando quindi il gi\u00e0 citato record cittadino.\nAd Orange (Francia) si arriv\u00f2 a 42,6\u00a0\u00b0C.\nI giorni con temperature superiori a 40\u00a0\u00b0C furono sette ad Auxerre, cinque a Romorantin e quattro a Mont\u00e9limar e Gourdon.\nA Parigi la temperatura super\u00f2 i 39\u00a0\u00b0C, con nove giorni di temperature superiori a 35\u00a0\u00b0C.\nLa Bretagna super\u00f2 il suo record di temperatura, oltrepassando i 40\u00a0\u00b0C.\nL'ondata di calore tocc\u00f2 anche l'Italia (segnatamente il Nord Italia, con i valori termici pi\u00f9 alti tra Piemonte, Lombardia ed Emilia-Romagna), il sud della Gran Bretagna, il Benelux, la Svizzera, l'est e il sud della Germania e la Danimarca. Si registrarono temperature record, come 38,5\u00a0\u00b0C a Faversham in Gran Bretagna, e 32\u00a0\u00b0C in Danimarca. In Svizzera, al sud delle Alpi presso la stazione di Grono, si raggiunsero i 41,5\u00a0\u00b0C che rappresenta il valore pi\u00f9 alto mai registrato in territorio elvetico perlomeno dal 1864.\nIl gran caldo segu\u00ec o si accompagn\u00f2 ad altri fenomeni meteorologici, che, pur non essendo eccezionali, ne amplificarono le conseguenze, come la siccit\u00e0 primaverile e d'inizio estate. Il fenomeno ebbe conseguenze importanti particolarmente in Francia, visto che la maggior parte dei dipartimenti pat\u00ec un importante deficit idrico. Inoltre, le prime due settimane di agosto furono caratterizzate da venti molto deboli, cosa che limit\u00f2 il ricambio dell'aria ed amplific\u00f2 i picchi d'inquinamento di ozono (comuni in questo periodo dell'anno) e di diossido d'azoto.\nCausa dell'ondata di caldo.\nAnalizzando le mappe dei geopotenziali, delle isobare e delle isoterme relative ai primi giorni dell'agosto 2003, la causa dell'intensa onda di calore \u00e8 da attribuirsi all'area di bassa pressione stazionaria presente alle medie latitudini dell'Oceano Atlantico, che spost\u00f2 verso sud in pieno oceano i massimi dell'anticiclone delle Azzorre.\nL'espansione della medesima area di alta pressione verso nord-est interess\u00f2 l'intero continente europeo centro-occidentale, dove venne convogliata aria molto calda, alimentata dalla fusione sull'Africa nord-occidentale dell'anticiclone delle Azzorre con l'anticiclone subtropicale africano. La vera anomalia di tale ondata di caldo fu causata, pertanto, dall'espansione verso il continente europeo di un anticiclone delle Azzorre reso insolitamente rovente dalla presenza di una profonda depressione atlantica che si era formata e stazionava in modo semipermanente in una posizione insolita e contribuiva a far risalire aria calda che scorreva seguendo l'espansione anticiclonica: la maggior parte delle onde di calore che si sono verificate nella storia della meteorologia sono state invece causate dalla netta e decisa risalita verso nord dell'anticiclone subtropicale africano, come gi\u00e0 nell'estate 2003 (ma anche in quelle del 2017 e del 2012) era accaduto nei mesi di giugno e luglio.\nEffetti sulla popolazione.\nItalia.\nIn Italia, dove le temperature massime furono per settimane intorno ai 40\u00a0\u00b0C in molte citt\u00e0, secondo l'Istat le morti durante l'estate del 2003 furono in pi\u00f9 rispetto all'anno precedente. Altre fonti riportarono cifre molto pi\u00f9 basse: la rivista New Scientist, come anche il Ministero della salute italiano, indic\u00f2 in i decessi in Italia attribuibili all'ondata di calore.\nEcco le temperature pi\u00f9 alte registrate in alcune stazioni meteorologiche italiane:\nFrancia.\nDiverse fonti (Inserm, INSEE, INED) concordano su una stima di circa morti in eccesso durante le prime due decadi dell'agosto 2003. Questa cifra venne stabilita comparando il numero di decessi osservati con il numero di decessi attesi sulla base dei dati degli anni precedenti per lo stesso periodo. Questo eccesso di mortalit\u00e0 si osserv\u00f2 soprattutto negli anziani e nelle donne: la fascia d'et\u00e0 pi\u00f9 colpita fu quella delle persone di pi\u00f9 di 75 anni.\nNell'urgenza della crisi sanitaria, il numero di decessi direttamente legati al forte caldo \u00e8 stato dibattuto: il governo inizialmente annunci\u00f2 , poi decessi.\nSecondo una prima stima dell\"'Institut de veille sanitaire\" (InVS) consegnata al Ministero della salute francese, la canicola caus\u00f2 morti dal 1\u00b0 al 15 agosto.\nUno studio dell'Inserm pubblicato il 15 settembre parla di morti (periodo dal 1\u00b0 al 20 agosto), pari ad un eccesso di mortalit\u00e0 del 55%.\nL'11 ed il 12 agosto furono i giorni pi\u00f9 tragici. Potrebbe essere stato per via dell'effetto di accumulazione dei giorni caldi precedenti, per le temperature notturne molto alte o per l'assenza di vento, in quanto la mancanza di ventilazione produsse dei picchi nel tasso di diossido d'azoto che si aggiunsero all'inquinamento da ozono.\nTra i produttori vinicoli francesi l'annata 2003 \u00e8 denominata la canicule, per sottolineare che la maggiore percentuale degli zuccheri e la bassissima acidit\u00e0 delle uve, nonch\u00e9 l'alta alcolicit\u00e0 dei vini prodotti quell'anno, furono al di fuori d'ogni parametro precedente.\nGran Bretagna.\nUn'analisi retrospettiva pubblicata nel 2005 mostr\u00f2 che l'ondata di calore caus\u00f2 morti in pi\u00f9 nel periodo dal 4 al 13 agosto 2003.\nAnche il trasporto ferroviario risent\u00ec pesantemente delle condizioni meteorologiche, quando i timori di danneggiamento dei binari a causa dell'intenso calore spinse il Network Rail ad imporre diverse restrizioni sulla velocit\u00e0 dei convogli. Ci furono incidenti isolati dove deragliamenti non gravi furono attribuiti alla deformazione dei binari causata dall'alta temperatura. Temperature nell'aria di 30\u00a0\u00b0C possono infatti portare i binari a temperature di 50\u00a0\u00b0C o 60\u00a0\u00b0C quando esposti all'irraggiamento del sole.\nPortogallo.\nNelle foreste del Portogallo ci furono estesi incendi. Il 5% delle campagne e il 10% delle foreste (\u00a0ettari) furono coinvolti. Diciotto persone morirono negli incendi e la stima delle morti causate dall'ondata di calore in totale varia tra i e i .\nAltri Paesi.\nAnche in molti altri Paesi europei si verificarono decessi direttamente legati al caldo; ad esempio, circa morti per la canicola nei Paesi Bassi e circa 300 in Germania per lo stesso motivo, si registrarono durante quell'estate."}
{"id": "1630392", "revid": "709565", "url": "https://it.wikipedia.org/wiki?curid=1630392", "title": "Orco (personaggio)", "text": "Orco \u00e8 un personaggio dei fumetti, creato da Roy Thomas (testi) e Werner Roth (disegni), pubblicato dalla Marvel Comics. La sua apparizione avviene in \"X-Men\" (prima serie) n. 28.\n\u00c8 un mercenario che ha fatto parte di alcuni gruppi criminali.\nBiografia del personaggio.\nOrco \u00e8 un mercenario che fa la sua prima apparizione come membro di Fattore Tre, una pericolosa organizzazione criminale che ha lo scopo di far scoppiare la Terza Guerra Mondiale per governare cos\u00ec su quel che sarebbe restato del mondo. Nonostante questo fosse un gruppo mutante, Orco (che \u00e8 un comune essere umano) non si fa scrupoli ad entrarvi.\nTra le sue imprese in questo gruppo ricordiamo la cattura e il plagio di Banshee e il tentativo di rapire il Professor X, andato a monte per l'intervento degli stessi X-Men. Pur venendo catturato dal Mimo, riusc\u00ec a sfuggire alle forze dell'ordine e a dileguarsi facendo perdere le sue tracce.\nDopo la dissoluzione di Fattore Tre Orco condusse una vita ascetica in una vecchia base dismessa del gruppo mutante. In questo periodo evit\u00f2 ogni coinvolgimento con altre organizzazioni criminali come l'HYDRA o l'A.I.M.\nAnni dopo, per\u00f2, entr\u00f2 in contatto coi Thunderbolts che decisero di reclutarlo per le sue notevoli capacit\u00e0 scientifiche. In questa occasione rivel\u00f2 che in passato, assieme ai membri di Fattore Tre, aveva catturato Humus Sapien un potentissimo mutante con la capacit\u00e0 di distruggere qualsiasi cosa di non organico. Per la natura pericolosa dei suoi poteri e per il fatto che ogni volta che li usava morivano delle persone a caso sulla terra, fu per\u00f2 ibernato.\nIn uno scontro con Fixer, per\u00f2, Humus Sapien fu liberato e dette sfogo a parte dei suoi poteri accumulati. In questa occasione morirono migliaia di persone e lo stesso Humus Sapien si rese conto della minaccia che rappresentava. Decise perci\u00f2 di autoesiliarsi nello spazio estremo. Inaspettatamente anche Orco si un\u00ec a questa sua decisione e part\u00ec con lui per le profondit\u00e0 del cosmo.\nPoteri e abilit\u00e0.\nOrco \u00e8 un uomo comune, ma con una spiccata propensione per le scienze. Egli infatti progett\u00f2 e costru\u00ec molti dispositivi, veicoli, armi e addirittura veicoli spaziali. Indossava una tuta speciale dotata di vari poteri. Poteva infatti emettere raggi di energia, raggi propellenti per volare, raggi accecanti e raggi repellenti che usava spesso in combattimento."}
{"id": "1630394", "revid": "599013", "url": "https://it.wikipedia.org/wiki?curid=1630394", "title": "Aleen Bailey", "text": "\u00c8 stata campionessa olimpica ai Giochi di e campionessa mondiale a nella staffetta 4\u00d7100 metri.\nBiografia.\nAleen Bailey, sorella del cantante reggae Capleton, si \u00e8 laureata alla University of South Carolina, per la quale ha gareggiato nelle categorie juniores e seniores. Ai campionati universitari del 2003 vince i 100 e i 200 metri piani, sconfiggendo abbastanza nettamente in entrambe le occasioni la favorita Muna Lee.\nBailey gareggia ai Giochi olimpici del 2004, classificandosi al quinto posto nei 100 m e al quarto nei 200 m. Insieme alla campionessa dei 200 m Veronica Campbell, a Tanya Lawrence e Sherone Simpson forma la staffetta 4\u00d7100 m vincitrice dell'oro olimpico.\nAi Mondiali 2005 ad Helsinki vince l'argento nella 4\u00d7100 m; la formazione \u00e8 identica a quella delle Olimpiadi dell'anno precedente con la sola eccezione di Daniele Browning in sostituzione di Tanya Lawrence.\nAi Giochi panamericani del 2007 conclude i 200 m al quinto posto e conquista un altro oro nella staffetta 4\u00d7100 m. Nel 2008, ai Giochi olimpici di Pechino, prende parte alla semifinale della staffetta 4\u00d7100 m insieme alle connazionali Shelly-Ann Fraser, Sheri-Ann Brooks e Veronica Campbell. Le ragazze si classificano al 1\u00ba posto col tempo di 42\"24 davanti a Russia, Germania e Cina; in finale la Bailey e Sheri-Ann Brooks vengono sostituite con Sherone Simpson e Kerron Stewart, ma la staffetta giamaicana non conclude la gara a causa di un errore in zona cambio.\nL'atleta si allena a Columbia, Carolina del Sud, insieme a Curtis Frye."}
{"id": "1630396", "revid": "1632387", "url": "https://it.wikipedia.org/wiki?curid=1630396", "title": "Lillasyster", "text": "I Lillasyster sono un gruppo musicale svedese formatosi a G\u00f6teborg nel 2006.\nStoria.\nLillasyster (che significa \"sorella minore\") \u00e8 un gruppo formato come Rallypack, nel 2004, da parte di ex membri dei LOK, cio\u00e8 Martin Westerstrand (lead vocals) e Daniel Cordero (basso). Nel febbraio 2007 \u00e8 stato pubblicato il loro singolo d'esordio \"Ber\u00e4tta det f\u00f6r Lina\" (\"Dillo a Lina\"), e nel successivo mese di maggio \u00e8 uscito il loro primo album \"Hj\u00e4rnd\u00f6d musik f\u00f6r en hj\u00e4rnd\u00f6d generation\" (\"Musica da deficienti per una generazione di deficienti\"). Lo stile musicale dei Lillasyster \u00e8 molto simile a quello dei LOK."}
{"id": "1630397", "revid": "287204", "url": "https://it.wikipedia.org/wiki?curid=1630397", "title": "1 marzo", "text": ""}
{"id": "1630400", "revid": "104458", "url": "https://it.wikipedia.org/wiki?curid=1630400", "title": "Astrid Uhrenholdt Jacobsen", "text": "Biografia.\nIn Coppa del Mondo ha esordito il 9 marzo 2006 nella sprint a tecnica classica di Drammen (24\u00aa), ha ottenuto il primo podio il 28 gennaio 2007 nella sprint a tecnica classica di Otep\u00e4\u00e4 (2\u00aa) e la prima vittoria il 25 novembre 2007 nella staffetta di Beitost\u00f8len.\nNella stagione 2007-2008 ha lottato a lungo per la conquista della coppa di cristallo, che alla fine le \u00e8 sfuggita di mano a favore della finlandese Virpi Kuitunen; la Jacobsen ha chiuso al secondo posto anche nella classifica di sprint e al quarto in quella di distanza.\nIn carriera ha preso parte a tre edizioni dei Giochi olimpici invernali, (7\u00aa nella sprint, 5\u00aa nella sprint a squadre), (19\u00aa nella 10 km, 4\u00aa nella sprint, 5\u00aa nella staffetta) e (1\u00aa nella staffetta), e a sette dei Campionati mondiali, vincendo dieci medaglie.\nPalmar\u00e8s.\nCoppa del Mondo.\nCoppa del Mondo - vittorie.\nLegenda:\nPU = inseguimento\nTC = tecnica classica\nTL = tecnica libera\nCoppa del Mondo - vittorie di tappa.\nLegenda:\nTC = tecnica classica\nMS = partenza in linea"}
{"id": "1630401", "revid": "1632387", "url": "https://it.wikipedia.org/wiki?curid=1630401", "title": "Hj\u00e4rnd\u00f6d musik f\u00f6r en hj\u00e4rnd\u00f6d generation", "text": "Hj\u00e4rnd\u00f6d musik f\u00f6r en hj\u00e4rnd\u00f6d generation \u00e8 un album di studio band hard rock svedese Lillasyster. \u00c8 stato pubblicato il 9 maggio 2007. L'album precedente, \"Sod Off, God! We Believe in Our Rockband\", \u00e8 stato pubblicato con il nome del gruppo Rallypack."}
{"id": "1630402", "revid": "729019", "url": "https://it.wikipedia.org/wiki?curid=1630402", "title": "Krasnosel'skaja", "text": "Krasnosel'skaja () \u00e8 una stazione della Metropolitana di Mosca, situata sulla Linea Sokol'ni\u010deskaja. La stazione fece parte della prima sezione della metropolitana della capitale russa, ed \u00e8 situata sotto via Krasnoprudnaja, ad est dell'incrocio con via Krasnosel'skaja.\nLa parte della Linea Sokol'ni\u010deskaja tra Sokol'niki e Komsomol'skaja fu costruita sotto via Krasnoprudnaja, utilizzando il metodo \"scava e copri\". I lavori di costruzione iniziarono nella primavera del 1933 e la stazione apr\u00ec insieme al resto della linea il 15 maggio 1935.\nIl traffico di passeggeri previsto a Krasnosel'skaja era relativamente basso, pertanto la costruzione fu costruita con una banchina pi\u00f9 stretta rispetto alle altre fermate della stessa linea. La stazione presenta una fila di dieci colonne, ricoperte di marmo di Crimea rosso e giallo. Le mura sono rifinite in piastrelle di ceramica rosse e gialle, intervallate da pilastri in cemento. Gli architetti della stazione furono B.S. Vilenskiy e V.A. Yershov.\nKrasnosel'skaja aveva inizialmente un ingresso progettato a ogni lato della vanchina, ma solo quello occidentale, situato nell'angolo nord-orientale di via Krasnoprudnaja e via Krasnosel'skaja, fu effettivamente costruito. Nel 2005 il pavimento piastrellato originale dell'ingresso fu sostituito con marmo dello stesso colore."}
{"id": "1630406", "revid": "3115", "url": "https://it.wikipedia.org/wiki?curid=1630406", "title": "Maria Antonietta Farina Coscioni", "text": "Biografia.\nVita privata.\nHa studiato economia aziendale alla Facolt\u00e0 di Economia dell'Universit\u00e0 della Tuscia di Viterbo, dove conosce il docente universitario a contratto in politica economica Luca Coscioni, che sposer\u00e0 nel 1999. Nel 1995 Coscioni \u00e8 colpito dalla sclerosi laterale amiotrofica, che lo porta ad una disabilit\u00e0 motoria molto grave.\nVita politica.\nNel 2002 Luca Coscioni fonda l'Associazione Luca Coscioni, organizzazione in cui Maria Antonietta Farina (che \u00e8 inoltre uno dei soci fondatori) sar\u00e0 sempre al suo fianco, impegnandosi nella campagna referendaria sulla procreazione medicalmente assistita, volta a consentire la ricerca anche sulle cellule staminali embrionali, e non solo su quelle adulte, campagna avversata da ambienti cattolici.\nAlla morte del marito \u00e8 stata candidata alle elezioni politiche del 9 e 10 aprile 2006 nelle liste della Rosa nel Pugno, ma non viene eletta. Nello stesso periodo, il Congresso straordinario dell'Associazione la elegge Co-presidente insieme ai professor Gilberto Corbellini, Piergiorgio Strata e al malato di distrofia muscolare Piero Welby. Successivamente, diventa presidente di Radicali Italiani e co-presidente dell'Associazione Luca Coscioni, cariche in cui subentra al marito. \u00c8 membro del comitato nazionale del partito e relatrice di incontri politici e scientifici.\nDal luglio 2006 all'aprile 2008 collabora con il Gruppo Parlamentare Socialisti e Radicali-RNP della Camera dei deputati ed \u00e8 membro della Commissione ministeriale sulla SLA istituita dal Ministro della Salute Livia Turco. \u00c8 stata eletta alla Camera dei deputati nelle elezioni politiche del 2008, nella circoscrizione del Friuli-Venezia Giulia nella delegazione Radicale nel Partito Democratico, diventa segretario della XII Commissione - Affari Sociali. Nelle elezioni del 2013 si \u00e8 ricandidata nella Lista Amnistia Giustizia Libert\u00e0, senza essere eletta in quanto la lista non raggiunger\u00e0 il quorum.\nAl congresso del 2011 viene eletta Presidente onorario dell'Associazione Luca Coscioni, occupando il posto che fu di Jos\u00e9 Saramago. Nel marzo 2015 ha deciso di lasciare l'Associazione Luca Coscioni criticando aspramente la sua legittimit\u00e0 all'accesso ai fondi del cinque per mille, e fondando una nuova organizzazione dedicata a Luca Coscioni, l'Istituto Luca Coscioni.\nBattaglie politiche.\nSciopero della fame accanto ai malati di SLA.\nIl 4 novembre 2009 tre malati di sclerosi laterale amiotrofica Salvatore Usala, Giorgio Pinna e Mauro Serra, tutti residenti in Sardegna, decidono d'intraprendere uno sciopero della fame per protestare contro il disinteresse del viceministro della salute Ferruccio Fazio e del Governo Berlusconi verso le loro richieste d'assistenza a favore dei malati terminali e malati neurogenerativi.\nIl 7 novembre 2009 Maria Antonietta Farina Coscioni decide d'unirsi al loro sciopero della fame in solidariet\u00e0 con i malati di sclerosi laterale amiotrofica, dichiarando:\nAllo sciopero della fame si sono unite, nel corso della protesta nel novembre 2009, circa 300 persone, tra cui anche l'europarlamentare Niccol\u00f2 Rinaldi dell'Italia dei Valori. Successivamente altri parlamentari si sono uniti allo sciopero della fame: Maurizio Turco (deputato Radicali Italiani - PD), Maria Leddi (senatrice PD), Mario Pepe (deputato PdL) e Domenico Scilipoti (deputato Italia dei Valori).\nOpere.\n\u00c8 autrice del libro \"Matti in Libert\u00e0 - L'inganno della legge Basaglia\", edito da Editori Riuniti, 2011, ISBN 9788869331657. Ha collaborato alla realizzazione del libro \"Il maratoneta, storia di una battaglia di libert\u00e0\" e del film-documentario \"Io Luca Coscioni\"."}
{"id": "1630409", "revid": "287204", "url": "https://it.wikipedia.org/wiki?curid=1630409", "title": "Regione di Valparaiso", "text": ""}
{"id": "1630412", "revid": "2061979", "url": "https://it.wikipedia.org/wiki?curid=1630412", "title": "Kingman (Arizona)", "text": "Kingman (Huwaalyapay Nyava in lingua mohave) \u00e8 una citt\u00e0 ed \u00e8 il capoluogo della contea di Mohave, Arizona, Stati Uniti.\nGeografia fisica.\nKingman si trova a 85 miglia (137 km) a sud-est di Las Vegas (Nevada) e circa 165 miglia (266 km) a nord-ovest della capitale statale, Phoenix. Secondo lo United States Census Bureau, ha un'area totale di . Le vicine comunit\u00e0 di Butler e Golden Valley portano la popolazione totale dell'area di Kingman a oltre 45.000 abitanti. \nSociet\u00e0.\nEvoluzione demografica.\nSecondo il censimento del 2010, la popolazione era di 28.068 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'88,0% di bianchi, l'1,0% di afroamericani, l'1,7% di nativi americani, l'1,7% di asiatici, lo 0,3% di oceanici, il 4,2% di altre razze, e il 3,1% di due o pi\u00f9 etnie. Ispanici o latinos di qualunque razza erano il 12,5% della popolazione."}
{"id": "1630413", "revid": "339392", "url": "https://it.wikipedia.org/wiki?curid=1630413", "title": "Asha'man", "text": ""}
{"id": "1630420", "revid": "121025045", "url": "https://it.wikipedia.org/wiki?curid=1630420", "title": "Augusta di Sassonia-Weimar-Eisenach", "text": "Era figlia del granduca Carlo Federico di Sassonia-Weimar-Eisenach (1783-1853) e della granduchessa Maria Pavlovna (1786-1859), sorella dello zar Alessandro I.\nBiografia.\nI primi anni.\nAugusta ricevette un'ampia formazione che le fu sufficiente ad adempiere in seguito ai doveri di rappresentanza alla corte. Ricevette in proposito anche lezioni di disegno dalla pittrice di corte Louise Seidler, come quelle di musica, delle quali fu incaricato il Maestro di Cappella Johann Nepomuk Hummel.\nLa corte di Weimar, ove Augusta crebbe, era considerata una delle pi\u00f9 liberali del tempo. Il Ducato di Sassonia-Weimar era stato il primo Stato tedesco ad approvare, gi\u00e0 nel 1826, una Costituzione. La corte di Weimar, sotto l'influenza della defunta Anna Amalia di Sassonia-Weimar-Eisenach (1739-1807), era gi\u00e0 da tempo molto aperta all'arte e alla letteratura.\nI rapporti con Guglielmo.\nAugusta era quindicenne quando conobbe il futuro marito Guglielmo di Prussia, il cui fratello Carlo di Prussia aveva sposato la sua sorella maggiore, Maria. Guglielmo percep\u00ec la \"eccezionale personalit\u00e0\" di Augusta, anche se apparentemente meno interessante di quella della sorella maggiore. Ma fu soprattutto il padre di Guglielmo, Federico Guglielmo III, che gli fece prendere in considerazione la giovane come possibile consorte.\nGuglielmo era a quel momento ancora fortemente innamorato della principessa polacca Elisa Radziwill, ma un legame matrimoniale con quest'ultima era considerato dalla corte prussiana una \"mesalliance\", poich\u00e9 Elisa non ne era considerata all'altezza. A quel tempo il pretendente alla corona di Prussia era il fratello di Guglielmo, Federico Guglielmo, ma il suo matrimonio era stato fino ad allora privo di discendenti e quindi Guglielmo era il presunto futuro aspirante al trono. Il padre, Federico Guglielmo III, viet\u00f2 definitivamente al figlio nel giugno 1826 il rapporto con Elisa Radzwill e Guglielmo cominci\u00f2 a prendere in considerazione un'altra possibilit\u00e0 di matrimonio, ma solo l'intervento del padre fece s\u00ec che Guglielmo chiedesse il 29 agosto 1828, per iscritto, la mano di Augusta, che acconsent\u00ec con gioia a fidanzarsi con lui il 25 ottobre del medesimo anno.\nL'11 giugno 1829, il giorno del suo arrivo a Berlino dopo uno stressante viaggio da Weimar durato tre giorni, i due si sposarono nella cappella del castello di Charlottenburg.\nI primi anni di matrimonio.\nAugusta fu accolta molto cordialmente dalla corte prussiana, ma cominci\u00f2 presto ad annoiarsi a causa della frugalit\u00e0 militaresca della corte.\nL'adempimento di incarichi e funzioni di tipo caritatevole, che avrebbero potuto alleviare la sua noia, rimase riservato alla cognata Elisabetta Ludovica di Baviera. Contemporaneamente Guglielmo incominci\u00f2 a diventare fastidioso al vivace spirito della ventenne consorte.\nAnche l'intesa sessuale fra i due coniugi non era molto buona, come testimonia indirettamente una lettera del principe alla sorella Carlotta, ove Guglielmo lamenta la scarsa femminilit\u00e0 della moglie.\nIl primo figlio, il futuro imperatore di Germania Federico III, venne al mondo il 18 ottobre 1831, dopo oltre tre anni di matrimonio, e ne trascorreranno altri sette prima che nasca la seconda, Luisa Maria Elisabetta, futura granduchessa del Baden. Guglielmo aveva intanto ripreso presto la sua libert\u00e0 amorosa, instaurando discretamente rapporti intimi con dame di diversa estrazione, ma Augusta ne fu presto a conoscenza e a causa di tutti questi problemi inattesi attravers\u00f2 fino al 1840 una crisi maniaco-depressiva.\nLa sua politica.\nAugusta si interess\u00f2 sempre molto alla politica e dal 1845 cominci\u00f2 a misurarsi con le questioni politiche. Come molti altri spiriti liberali nutr\u00ec parecchie speranze dall'ascesa al trono del cognato Federico Guglielmo, ritenuto uomo di moderne vedute. Tuttavia quest'ultimo si rifiut\u00f2 di concedere al popolo una costituzione e si comport\u00f2 in modo assai pi\u00f9 conservatore di quanto lasciasse pensare il suo comportamento di quando era solo il principe ereditario. Anche il Parlamento dei Land uniti, che Federico Guglielmo aveva convocato a seguito della rivolta del 22 aprile 1847, e che aveva limitato a trattare solo questioni finanziarie, fu sciolto dopo pochi mesi.\nEgli fu ritenuto anche responsabile della sanguinosa repressione della insurrezione del marzo 1848, risolta a colpi di granata e mitraglia contro la popolazione in rivolta Su richiesta del fratello re, Guglielmo fugg\u00ec a Londra e Augusta, con i figli, torn\u00f2 a Potsdam.\nNei circoli liberali si discusse molto se il sovrano non dovesse abdicare, il principe della corona rinunciare ai suoi diritti sul trono ed Augusta, la \"nobile e di aperte vedute\" principessa, assumere la reggenza fino al raggiungimento della maggiore et\u00e0 da parte del figlio Federico. Non \u00e8 dato oggi sapere se questo piano fosse stato o meno preso seriamente in considerazione, poich\u00e9 poco tempo dopo Augusta distrusse le sue lettere ed i suoi diari. Dopo che nel maggio 1848 nella chiesa di San Paolo a Francoforte si erano riuniti in Assemblea Nazionale pi\u00f9 di 800 deputati, Guglielmo pot\u00e9, gi\u00e0 da luglio di quell'anno, tornare in patria. Egli fu nominato nel 1849 governatore generale della provincia del Reno e nella primavera dell'anno successivo Augusta e Guglielmo presero possesso della loro nuova residenza a Coblenza. Essi si stabilirono nel castello dell'ultimo principe elettore di Treviri, sul fiume Reno.\nGli anni a Coblenza.\nAugusta si trov\u00f2 bene a Coblenza. Ella ebbe qui finalmente l'occasione di organizzare una vita di corte come quella cui era abituata fin da piccola a Weimar. Dopo il suo ingresso al palazzo del principe elettore in Coblenza ella fece progettare e realizzare dai famosi architetti di giardini Peter-Joseph Lenn\u00e9 ed Hermann F\u00fcrst von P\u00fcckler-Muskau il Giardino della Principessa Augusta, dal suo nome cos\u00ec successivamente denominato. Il figlio Federico in quel tempo studiava diritto nei pressi di Bonn e fu il primo pretendente al trono prussiano dotato di cultura accademica ed anche a questo Augusta aveva fornito il suo contributo determinante.\nLa corte di Coblenza era frequentata da personaggi di tendenza liberale come lo storico e scrittore Maximilian Duncker, i professori di diritto August Moritz von Bethmann-Hollweg e Clemens Theodor Perthes e i politici Alexander von Schleinitz e Ludwig Karl von Jetten. Anche Guglielmo, sotto l'impressione della rivolta del '48, assunse un atteggiamento moderato, il che suscitava disappunto nel fratello regnante.\nAnche l'atteggiamento di tolleranza di Augusta nei confronti del cattolicesimo, che in quei tempi presso Coblenza era piuttosto diffuso, veniva visto con sospetto; atteggiamento che in tempi in cui la fede ad una confessione religiosa aveva ancora un notevole significato, veniva considerato poco adatto ad una principessa protestante prussiana. Cos\u00ec, ad esempio, sostenne la costruzione di un Santuario presso Arenberg da parte del parroco Giovan Battista Kraus. Il suo riconoscimento, libero da pregiudizi, del lavoro del santuario e dell'ospedale cattolici la esposero in particolare all'antipatia dei suoi avversari a Berlino.\nNel 1856 Augusta e Guglielmo sposarono la diciassettenne figlia Luisa al granduca del Baden, Federico. L'anno successivo, dopo una sua visita al castello di Balmoral, il figlio Federico si fidanz\u00f2 con la sedicenne principessa Vittoria di Sassonia-Coburgo-Gotha, figlia della regina Vittoria e del principe consorte Alberto (18 maggio 1857) e il relativo matrimonio si celebr\u00f2 il 25 gennaio 1858, nella cappella reale di St. James's Palace.\nQuesto matrimonio fu un'unione sentimentale ma anche politica: la regina Vittoria e il principe Alberto speravano infatti che il matrimonio di \"Vicky\" (cos\u00ec era soprannominata la figlia Vittoria) con il futuro re di Prussia avrebbe cementato una stretta alleanza fra Regno Unito e Prussia, nella possibilit\u00e0 di un'unione degli stati tedeschi sotto il dominio dei prussiani (come infatti avvenne pi\u00f9 tardi). Anche Augusta, che vedeva nell'Inghilterra un esempio di moderna monarchia, era certa che sua nuora avrebbe avuto sul figlio, futuro re, un'influenza positiva in senso liberale.\nIl ritorno a Berlino.\nNello stesso anno Guglielmo fu nominato Principe Reggente, poich\u00e9 il fratello, colpito da diverse ischemie, non era pi\u00f9 in grado di gestire gli affari di governo. Cos\u00ec Augusta dovette lasciare l'amata Coblenza e rientrare con il marito nella capitale.\nGuglielmo licenzi\u00f2 il precedente governo e nomin\u00f2 ministri favorevoli ad una politica pi\u00f9 liberale, alcuni dei quali avevano frequentato la corte di Coblenza: Alexander von Schleinitz, molto apprezzato dalla consorte Augusta, fu nominato Ministro degli Affari Esteri, Ludwig Karl von Jetten fu chiamato al dicastero dell'Agricoltura, August Moritz von Bethmann-Hollweg fu nominato ministro della Cultura ed il principe Carlo Antonio di Hohenzollern-Sigmaringen fu chiamato a presiedere il Gabinetto. Gli avversari conservatori videro in queste scelte lo zampino di Augusta ma in effetti la sua influenza su Guglielmo era piuttosto limitata. Ella non pot\u00e9 impedire inoltre al marito, divenuto nel frattempo re di Prussia dal 2 gennaio 1861, di sciogliere nuovamente il parlamento che non si piegava ai suoi voleri n\u00e9 pot\u00e9 opporsi a che il marito nominasse primo ministro di Prussia un suo fedele, Otto von Bismarck. Augusta considerava Bismarck un suo mortale nemico e Bismarck la vedeva come il punto di coagulo di tutte le forze politiche che lavoravano contro di lui. Augusta era particolarmente inorridita dalla politica bismarckiana, che avrebbe condotto alla Guerra austro-prussiana. Contemporaneamente ella si allontanava sempre di pi\u00f9 dal marito. Bismarck la chiamava \"vecchia fregata\" e aizzava la stampa prussiana contro la regina liberale, esprimendosi negativamente su di lei anche nei discorsi in parlamento.\nA questa situazione contribu\u00ec in modo essenziale il fatto che Augusta fosse intelligente e politicamente curiosa, ma le mancasse tatto e abilit\u00e0 diplomatica. Inoltre ella irritava Bismarck bistrattando a Corte sua moglie Giovanna.\nRipresero quindi le sue manie depressive e la regina andava sempre pi\u00f9 spesso a Baden-Baden per curarsi e mentre la stragrande maggioranza dei prussiani esultava per la vittoria prussiana nella battaglia di K\u00f6niggr\u00e4tz, Augusta portava il lutto per i caduti e i feriti, per la qual cosa il popolo se la prendeva con lei. Inoltre non andava d'accordo con la nuora, la principessa ereditaria Vittoria, sebbene entrambe avessero le medesime idee politiche, giudicando negativamente la politica di Bismarck.\nIl forte e religioso senso del dovere di Augusta le faceva sentire Vittoria come agnostica, prendendosela con lei per gli occasionali soggiorni all'estero e sentendosi allontanare dal figlio a causa della vivace sposa inglese. Aveva invece un ottimo rapporto con l'adorato nipote Guglielmo.\nCome regina di Prussia e prima donna del Regno divenne per lei possibile dedicarsi ad attivit\u00e0 caritative. Augusta, che detestava la guerra, fond\u00f2 l'Associazione Patriottica Femminile, che si occupava dei soldati feriti ed ammalati.\nApprofitt\u00f2 inoltre dei suoi viaggi in Inghilterra, fra le altre cose, per scambi con Florence Nightingale, al cui lavoro essenziale per la diminuzione della mortalit\u00e0 nei lazzaretti inglesi diede il suo contributo.\nSu iniziativa di Augusta furono fondati vari ospedali, fra i quali l'ancora esistente Langenbeck-Virchow-Haus, sede della Societ\u00e0 tedesca di chirurgia.\nImperatrice di Germania.\nCome era stata contraria alla guerra austro-prussiana, Augusta fu contraria anche a quella franco-prussiana del 1870/71 della quale ritenne principale responsabile Otto von Bismarck. Ella percep\u00ec il trono imperiale come una personale sconfitta: avrebbe voluto l'unione della Germania sotto il primato prussiano attraverso una conquista morale e non tramite spargimento di sangue.\nIl suo personale contrasto con Bismarck si mostr\u00f2 anche dopo il 1871. Nella Kulturkampf, indirizzata specialmente contro la chiesa cattolica, prese decisamente le parti di quest'ultima.\nLe riusc\u00ec cos\u00ec di convincere il marito a non sciogliere gli ordini religiosi cattolici che, diversamente da altri, si dedicavano ai servizi ospedalieri. A questa piccola, parziale vittoria, seguirono altre finch\u00e9 nel 1878 Bismarck dovette ritirare quasi tutte le misure di coercizione anticattolica, fatto che il cancelliere tedesco percep\u00ec come sconfitta personale della quale l'imperatrice era colpevole e scaten\u00f2 ancora contro di essa la stampa prussiana.\nAugusta pose termine alla sua avversione per Bismarck solo negli ultimi anni di vita, quando stranamente questi le apparve come la persona pi\u00f9 adatta a sostenere il giovane nipote Guglielmo nella sua attivit\u00e0 di governo.\nGli ultimi anni.\nAmmalata di reumatismi gi\u00e0 da alcuni anni, Augusta fu colpita da ictus nel giugno 1881 in forma cos\u00ec grave da doversi muovere per il palazzo con stampelle, il che le imped\u00ec di adempiere ai suoi doveri di sovrana. Anche i rapporti con il marito, che festeggi\u00f2 il suo novantesimo compleanno nel 1887, migliorarono decisamente. Guglielmo I mor\u00ec il 9 marzo 1888 e solo 99 giorni dopo, a causa di un tumore alla laringe, anche il figlio, salito al trono con il nome di Federico III di Germania, moriva.\nAugusta sopravvisse ancora per vedere il nipote Guglielmo incoronato imperatore.\nFino a poche settimane prima della morte, Augusta visitava tutti gli anni la citt\u00e0 di Coblenza, la sua \"Potsdam sul Reno\". Dopo la morte la sua salma fu inumata nel Mausoleo del Parco del castello di Charlottenburg vicino a quella del marito."}
{"id": "1630424", "revid": "6923", "url": "https://it.wikipedia.org/wiki?curid=1630424", "title": "Margherita Gonzaga", "text": "Biografia.\nLe venne dato il nome della nonna paterna Margherita Malatesta.\nEducata alla Ca' Zoiosa di Vittorino da Feltre, divenne colta e amante dell'arte, fu data in sposa nel 1435 a Leonello d'Este, marchese di Ferrara.\nGi\u00e0 nel 1429 Niccol\u00f2 III d'Este, desideroso di stringere legami coi Gonzaga, inizi\u00f2 le trattative con Gianfrancesco, che acconsent\u00ec all'unione a patto che Leonello venisse riconosciuto, malgrado fosse figlio illegittimo, futuro marchese di Ferrara.\nDi salute gi\u00e0 cagionevole, Margherita si debilit\u00f2 ulteriormente a causa del parto e mor\u00ec l'anno dopo. Venne sepolta nella Chiesa di Sant'Orsola a Mantova. Addolorato per la perdita della moglie, Leonello assunse nella sua insegna lance e rami spezzati e nel 1444 si rispos\u00f2 con Maria d'Aragona, una figlia di Alfonso V d'Aragona.\nDiscendenza.\nLeonello e Margherita ebbero un solo figlio:"}
{"id": "1630435", "revid": "547992", "url": "https://it.wikipedia.org/wiki?curid=1630435", "title": "Elio Rinero", "text": "Carriera.\nGiocatore.\nDopo l'esordio in Serie A a venti anni con la maglia della Juventus (5 presenze nel vittorioso campionato 1966-1967), centra, in prestito dai bianconeri, due promozioni consecutive in Serie A con Hellas Verona (stagione 1967-1968) e Lazio (stagione 1968-1969).\nNel 1969 torna alla Juventus, dove disputa un incontro in Serie A, per poi venire ceduto, nella sessione autunnale del calciomercato, al Genoa in Serie B venendo coinvolto nell'annata dei liguri conclusa con la retrocessione per la prima volta nella loro storia in Serie C. Rinero resta comunque in cadetteria disputando la stagione 1970-1971 con la .\nNel 1971 approd\u00f2 alla di Paolo Mazza in Serie C. Con l'arrivo di Mario Caciagli sulla panchina dei biancoazzurri, fu tra i protagonisti della vittoria del campionato 1972-1973.\nPass\u00f2 poi alla , con Alessandria e .\nIn carriera ha totalizzato complessivamente 6 presenze in Serie A e 104 presenze e 4 reti in Serie B.\nAllenatore.\nHa allenato per una stagione il Bra in Promozione, il massimo livello regionale dell'epoca."}
{"id": "1630437", "revid": "22475", "url": "https://it.wikipedia.org/wiki?curid=1630437", "title": "Cel-shading", "text": "Il cel-shading \u00e8 uno stile non fotorealistico di visualizzazione di modelli 3d. Finalizzato a far apparire questi ultimi come se fossero disegnati a mano, con spessi bordi neri a simulare un segno tradizionale e colorazione a tinte unite. Questa tecnica \u00e8 quindi utilizzata spesso per imitare lo stile grafico dei fumetti o dei cartoni animati tradizionali. Il suo impiego ha trovato spazio soprattutto nella realizzazione di opere di animazione, in particolare di anime giapponesi, ma anche nei videogiochi.\nLa denominazione \u00e8 di origine inglese, deriva dal termine con cui si indica il tradizionale foglio di acetato trasparente, \"cel\", sul quale vengono realizzati i disegni nel processo di animazione 2D, e dal termine \"to shade\", ombreggiare.\nProcedimento.\nIl procedimento del \"cel-shading\" inizia nel momento in cui il modello 3d di riferimento viene disegnato a schermo, ossia nella fase del \"rendering\". Per rendere i contorni dell'oggetto con le linee nere, si ricorre all'inversione del \"backface culling\" per ottenere una silhouette nera dell'oggetto tridimensionale, su cui viene applicata una \"texture\". In seguito vengono selezionate poche tonalit\u00e0 per ciascun colore della superficie, con il risultato di una maggiore piattezza dell'immagine.\nQuesta tecnica \u00e8 spesso utilizzata come passaggio finale, dopo la realizzazione di tutte le altre operazioni di rendering, come l'illuminazione e la resa dei vari fattori ambientali."}
{"id": "1630440", "revid": "219377", "url": "https://it.wikipedia.org/wiki?curid=1630440", "title": "Abraham Polonski", "text": ""}
{"id": "1630441", "revid": "729019", "url": "https://it.wikipedia.org/wiki?curid=1630441", "title": "Dan Luger", "text": "Biografia.\nDaniel Darko Luger \u00e8 nato a Chiswick, sobborgo a ovest di Londra, l'11 gennaio 1975, da padre croato e madre ceca, e frequent\u00f2 le scuole nel quartiere londinese di Hammersmith.\nLe sue prime squadre dilettantistiche furono il Richmond Rugby e, a seguire, l'Orrell RUFC, club della Grande Manchester. Il primo contratto da professionista giunse nel 1996, con gli Harlequins di Twickenham (Londra), club al quale rimase fino al 2002 con una parentesi biennale dal 1999 al 2001 con i Saracens.\nEsord\u00ec nella nazionale inglese \u201cA\u201d nel 1996 contro i pari categoria dell'Argentina, con alle spalle un'esperienza nella nazionale studentesca (con la quale aveva disputato il campionato del mondo in Sudafrica) e in quella Under-21. Nel 1998 arriv\u00f2 l'esordio anche in Nazionale maggiore, e nel 1999 la convocazione alla Coppa del Mondo in Galles.\nNel novembre 2000 Luger fu tra i protagonisti di una spettacolare partita contro l': nei minuti finali, il giocatore ricevette un passaggio al piede di Iain Balshaw e schiacci\u00f2 a terra la meta che diede all' la vittoria; chiamato nel \"tour\" australiano dei British Lions, Luger segn\u00f2 3 mete nel suo primo incontro contro una selezione dell'Australia Occidentale, ma un infortunio all'osso dello zigomo durante un allenamento lo tenne fuori dal resto della spedizione.\nDi Luger fu anche la meta con la quale l' - battendo l' 42-6 - suggell\u00f2 il Grande Slam nel Sei Nazioni 2003: pi\u00f9 avanti nella stagione, fu parte della squadra che vinse la Coppa del Mondo 2003 in Australia, torneo nel corso del quale si rese protagonista di un singolare incidente regolamentare: per pochi minuti, Luger entr\u00f2 in campo contro senza che il giocatore da rimpiazzare uscisse, ragion per cui l' gioc\u00f2 in 16 e fu esposta al rischio di una multa o della penalizzazione in punti.\nNel 2003 Luger si trasfer\u00ec in Francia, all'USA Perpignano, in cui rimase due stagioni prima di prendere un anno di sosta dal rugby XV e dedicarsi alla disciplina a VII. Infatti, la Rugby Football Union inser\u00ec Luger tra i convocati nella spedizione in Sudafrica della Nazionale di rugby VII. Tuttavia, nonostante le speranze, Luger non fu poi inserito nella nazionale che and\u00f2 a Melbourne a disputare i XVIII Giochi del Commonwealth; nel 2006 inoltre, durante il suo periodo di giocatore - allenatore presso il Nada RK, club di Spalato (Croazia), collabor\u00f2 con lo staff tecnico della nazionale croata a 7 in preparazione dell'Europeo di categoria.\nL'ultimo incontro di Luger in Nazionale risale alla fase a gironi della Coppa del Mondo 2003, e i suoi 120 punti sono frutto di 24 mete, delle quali \u00e8 il quinto realizzatore internazionale inglese di sempre dopo Rory Underwood, Will Greenwood, Ben Cohen e Jeremy Guscott, nonch\u00e9 il secondo ancora in attivit\u00e0 dopo il citato Ben Cohen.\nDal 2006 al 2008 Luger milit\u00f2 in seconda divisione francese, nel Tolone e, dal 2008, in F\u00e9d\u00e9rale 1 (terza divisione), come giocatore-allenatore del Nizza.\nDal 2009 \u00e8 ambasciatore per Peace and Sport, organizzazione monegasca che si propone di usare lo sport come mezzo di pacificazione tra popoli belligeranti."}
{"id": "1630444", "revid": "767487", "url": "https://it.wikipedia.org/wiki?curid=1630444", "title": "Lorenzaccio (film 1951)", "text": "Lorenzaccio \u00e8 un film del 1951 diretto da Raffaello Pacini, interpretato da Giorgio Albertazzi.\nTrama.\nLorenzo de' Medici desidera che Firenze, governata dal duca Alessandro, diventi Repubblica.\nLorenzo diventa prima servitore del duca, poi lo uccide.\nTuttavia il suo progetto fallisce: \u00e8 infatti Cosimo a prendere il potere, con la complicit\u00e0 del cardinale Cybo.\nA Lorenzo non resta che fuggire a Venezia, dove Cosimo manda dei sicari per ucciderlo."}
{"id": "1630449", "revid": "254059", "url": "https://it.wikipedia.org/wiki?curid=1630449", "title": "Margherita Gonzaga (disambigua)", "text": ""}
{"id": "1630450", "revid": "599013", "url": "https://it.wikipedia.org/wiki?curid=1630450", "title": "Guido Onor", "text": "Carriera.\nNella sua prima stagione da professionista, nell'annata 1967-1968, ha collezionato 2 presenze in Serie A con la maglia della .\nHa inoltre totalizzato 130 presenze in Serie B nelle file di , , e , vincendo il campionato cadetto con la Lazio nella stagione 1968-1969, senza per\u00f2 venire confermato dai biancocelesti per il successivo campionato in massima serie.\nBibliografia.\nParenti:Omar Onor"}
{"id": "1630455", "revid": "74801", "url": "https://it.wikipedia.org/wiki?curid=1630455", "title": "Actinopodidae", "text": "Actinopodidae , 1892 \u00e8 una famiglia di ragni appartenente all'infraordine Mygalomorphae.\nEtimologia.\nIl nome deriva dal greco ', \"act\u00ecs, act\u00ecnos\", cio\u00e8 splendore, bagliore, lampo e ', \"po\u00f9s, pod\u00f2s\", cio\u00e8 piede, per le zampe che hanno un colore molto lucente, ed il suffisso \"-idae\", che designa l'appartenenza ad una famiglia.\nCaratteristiche.\n\u00c8 una famiglia di ragni migalomorfi presente in Australia, America centrale e meridionale. Comprende il genere australiano Missulena, noto anche come \"ragno-topo\", sia per l'aspetto esteriore che per il morso alquanto velenoso anche se non mortale.\nTassonomia.\nAttualmente, a novembre 2020, si compone di tre generi e 115 specie:"}
{"id": "1630463", "revid": "112094920", "url": "https://it.wikipedia.org/wiki?curid=1630463", "title": "Capo Spulico", "text": "Il capo Spulico separa il golfo di Taranto da quello di Corigliano Calabro ed un tempo era il confine tra la Sibaritide e la Siritide.\nAttualmente si trova al confine tra i territori di Roseto Capo Spulico ed Amendolara.\nSul piccolo promontorio si trova la Torre Spaccata di Amendolara, costruita nel XVI secolo durante le incursioni saracene nell'Alto Ionio.\nAl largo del promontorio vi \u00e8 la nota secca di Amendolara meta di numerosi appassionati delle immersioni subacquee. Inoltre le spiagge nei pressi del promontorio sono meta di numerosi bagnanti e campeggiatori, in quanto vi sono campeggi attrezzati."}
{"id": "1630464", "revid": "287204", "url": "https://it.wikipedia.org/wiki?curid=1630464", "title": "Buonarroti (disambigua)", "text": ""}
{"id": "1630465", "revid": "80339", "url": "https://it.wikipedia.org/wiki?curid=1630465", "title": "Canicola europea del 2003", "text": ""}
{"id": "1630466", "revid": "1956924", "url": "https://it.wikipedia.org/wiki?curid=1630466", "title": "Fairview", "text": ""}
{"id": "1630473", "revid": "439868", "url": "https://it.wikipedia.org/wiki?curid=1630473", "title": "Balaci", "text": "Balaci \u00e8 un comune della Romania di 2.125 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 3 villaggi: Balaci, Burdeni, Tecuci."}
{"id": "1630477", "revid": "15756", "url": "https://it.wikipedia.org/wiki?curid=1630477", "title": "B\u0103b\u0103i\u021ba", "text": "B\u0103b\u0103i\u021ba \u00e8 un comune della Romania di 3.063 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 2 villaggi: B\u0103b\u0103i\u021ba e Meri\u0219ani.\nNel 2005 si sono staccati da B\u0103b\u0103i\u021ba i villaggi di Cl\u0103ni\u021ba e Fr\u0103sinet, andando a formare il comune di Fr\u0103sinet."}
{"id": "1630478", "revid": "287204", "url": "https://it.wikipedia.org/wiki?curid=1630478", "title": "Babaita", "text": ""}
{"id": "1630487", "revid": "767487", "url": "https://it.wikipedia.org/wiki?curid=1630487", "title": "Specie di Actinopodidae", "text": "Di seguito sono descritte tutte le 42 specie della famiglia Actinopodidae note a giugno 2013.\nActinopus.\n\"Actinopus\" \nMissulena.\n\"Missulena\" \nPlesiolena.\n\"Plesiolena\" "}
{"id": "1630489", "revid": "1543377", "url": "https://it.wikipedia.org/wiki?curid=1630489", "title": "Beciu", "text": "Beciu \u00e8 un comune della Romania di 1.868 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 3 villaggi: B\u00e2rse\u0219tii de Jos, Beciu, Sm\u00e2rdan.\nBeciu \u00e8 divenuto comune autonomo nel 2004, staccandosi dal comune di Plopii-Sl\u0103vite\u0219ti."}
{"id": "1630490", "revid": "1865216", "url": "https://it.wikipedia.org/wiki?curid=1630490", "title": "Libro degli Han", "text": "Il Libro degli Han () \u00e8 un classico della storiografia cinese che copre il periodo storico della dinastia Han occidentale dal 206 a.C. al 25 d.C. \u00c8 spesso indicato anche con il nome di Libro degli Han anteriori (Libro dei Primi Han).\nDescrizione.\nLa redazione di questo grande lavoro enciclopedico inizi\u00f2 nel I secolo a opera di B\u0101n Bi\u0101o (3-54). L'autore non riusc\u00ec a completare l'opera prima di morire, e alla sua morte il lavoro venne continuato dal figlio maggiore B\u0101n G\u00f9. La stesura venne terminata nel 111 d.C. da B\u0101n Zh\u0101o, figlia minore di Bi\u0101o.\nL'opera ammonta a ben 100 libri in totale, e include sezioni dedicate al diritto, alle scienze, alla geografia e alla letteratura. I volumi minori di cronologia (vol. 13-20) e di astronomia (vol. 26) sono opera della figlia di Bi\u0101o. Il 96\u00b0 volume raccoglie molte informazioni culturali e socio-economiche sui confini occidentali, ricavate con tutta probabilit\u00e0 dalle memorie del generale Zhang Qian che aveva attraversato tali territori. Non era inusuale che uno storico si rivolgesse a un generale per ricavare le informazioni necessarie alla redazione della sua opera, come fece lo stesso Sima Qian nel corso della stesura delle \"Memorie di uno storico\", altra opera di capitale importanza per la storia della storiografia cinese.\nEsiste anche un libro che racconta la storia degli Han dopo il 25 d.C., il cosiddetto \"Libro degli Han posteriori (Libro degli Ultimi Han)\". Quest'opera, che copre il periodo della dinastia Han orientale che va dal 25 al 220 d.C. venne redatta nel V secolo dal letterato Fan Ye (398-445).\nIl \"Libro degli Han\" \u00e8 diventato un importante modello per la storiografia delle dinastie successive. Fa parte del cosiddetto Canone delle Ventiquattro Storie, insieme alle \"Memorie di uno storico\", alle \"Cronache dei Tre Regni\" e al \"Libro degli Han posteriori\"."}
{"id": "1630497", "revid": "1522738", "url": "https://it.wikipedia.org/wiki?curid=1630497", "title": "Mazrim Taim", "text": ""}
{"id": "1630500", "revid": "287204", "url": "https://it.wikipedia.org/wiki?curid=1630500", "title": "Google Libri", "text": "Google Libri o Google Ricerca Libri \u00e8 l'interfaccia in italiano di \"Google Books\" (in precedenza conosciuto come \"Google Books Search\" e prima come \"Google Print\" o dal suo nome in codice Project Ocean), lo strumento sviluppato da Google per permettere la ricerca nel testo di libri antichi digitalizzati oppure in commercio.\nNel caso in cui il volume digitalizzato non sia protetto da copyright, Google permette di consultarlo integralmente online, o di scaricarlo in formato PDF. Altrimenti, a seconda dell'accordo stipulato con l'editore che detiene i diritti per lo sfruttamento dell'opera, consente di visualizzare piccole porzioni del testo (\"snippet\"), oppure anteprime di intere porzioni (pagine, copertina, indice ecc.) oppure solo di effettuare ricerche nei dati identificativi.\nStoria.\nGoogle Books nasce nel 2004, con il nome di Google Print, e viene presentato al pubblico la prima volta alla Buchmesse di Francoforte. Tra i primi editori che stipulano accordi commerciali con Google si trovano Blackwell, Cambridge University Press, the University of Chicago Press, Houghton Mifflin, Hyperion, McGraw-Hill, Oxford University Press, Pearson, Penguin, Perseus, Princeton University Press, Springer, Taylor &amp; Francis, Thomson Delmar e Warner Books.\nA dicembre Google annuncia l'iniziativa Google Print Library Project, che prevede l'accordo con numerose biblioteche pubbliche e universitarie di alto livello per la digitalizzazione di circa 15 milioni di volumi e la loro messa a disposizione nell'interfaccia di ricerca nell'arco di un decennio. L'annuncio suscita le reazioni delle associazioni degli editori e degli autori, dato che il processo di digitalizzazione coinvolger\u00e0 anche opere coperte dal diritto d'autore.\nNell'edizione della Buchmesse del 2005 viene presentata l'interfaccia di Google Print nelle principali lingue europee.\nA novembre del 2005 Google Print cambia nome in Google Book Search.\nIl 10 dicembre 2012 sono cominciate le scansioni dei libri della Biblioteca Nazionale Centrale di Firenze e di quella di Roma, parte dell'accordo che prevede la scansione in Italia da parte di Google di almeno mezzo milione e al massimo un milione di libri nel pubblico dominio.\nPartecipanti al progetto.\nIntroduzione.\nSul sito di Google Ricerca libri \u00e8 presente una selezione di dichiarazioni ufficiali di rappresentanti delle maggiori biblioteche coinvolte nel progetto di digitalizzazione, con il link ai comunicati stampa ufficiali.\nSul sito ufficiale per altro non viene offerta una lista completa delle biblioteche che hanno aderito al progetto. A dicembre 2007, la Columbia University sul blog ufficiale viene accolta come la ventottesima istituzione ad aderire al progetto.\nPer quanto riguarda invece gli editori che hanno stipulato accordi con il Programma Partner, sono noti ufficialmente solo i due \"casi di successo\" presentati nelle pagine di Google, Arcadia Publishing e Crossway Books.\nControversie.\nFin dal momento della sua introduzione, Google Ricerca Libri ha suscitato un grande dibattito. \nDenunce.\nLa Authors Guild of America e l'Associazione degli editori americani hanno separatamente citato in giudizio Google per una \"estesa violazione del copyright\". Google ha risposto sostenendo che il suo progetto digitalizzazione rappresenta un fair use dei materiali posseduti dalle biblioteche, e che \u00e8 l'equivalente digitale della scheda catalografica tradizionale, nel quale per\u00f2 ogni parola del testo viene indicizzata.\nA febbraio 2005 Jean-No\u00ebl Jeanneney, presidente della Biblioteca nazionale francese, ha duramente attaccato il progetto di Google perch\u00e9 vi ravvisava il rischio di una eccessiva egemonia della cultura americana su quella europea. La transazione permetter\u00e0 poi solo ai frequentatori delle biblioteche e delle universit\u00e0 statunitensi il libero accesso a milioni di libri.\nNell'aprile 2010 l'American Society of Media Photographers (ASMP), assieme alle altre associazioni che tutelano i diritti dei realizzatori di fotografie, immagini o illustrazioni, ha intentato una class action contro Google Books.\nTransazione.\nA fronte della vertenza delle associazioni degli autori e quella degli editori Google ha composto la lite con una offerta di transazione. La Comunit\u00e0 europea sta raccogliendo le proposte per esprimere un'opinione comune sulla materia.\nTra gli allegati alla transazione un documento (Allegato E) specifica che le opere stampate prima del 1\u00ba gennaio 1923 si presumono, secondo la legge statunitense, caduti in pubblico dominio e pertanto liberamente digitalizzabili. In Italia la SIAE ha accolto il compito di divulgare il testo della transazione, ma ha assunto un atteggiamento molto critico consigliando la continuazione della vertenza. Attualmente il problema riguarda qualche decina di autori italiani, le cui opere sono presenti nelle biblioteche statunitensi, ma la Siae si \u00e8 trovata nel dilemma che per la tutela di qualche decina di iscritti di far correre il rischio di una ancor maggiore \"provincializzazione\" della cultura italiana, che resterebbe esclusa dal grande circuito mondiale."}
{"id": "1630501", "revid": "767487", "url": "https://it.wikipedia.org/wiki?curid=1630501", "title": "Marcela Morelo", "text": "Biografia.\nLa cantante ha debuttato nel 1997 con l'album \"Manantial\", una raccolta di brani scritti da lei. Alcune canzoni di quest'album come \"La fuerza del enga\u00f1o\" e \"Coraz\u00f3n salvaje\" hanno ottenuto un ampio successo in Argentina, nel resto dell'America Latina e in Europa. L'album si \u00e8 aggiudicato un doppio disco di platino.\nGli album successivi, \"Eclipse\", \"Tu boca\" , e \"Invisible\", per l'etichetta discografica RCA, sono stati accolti con successo.\nLa sua canzone pi\u00f9 nota, \"Para toda la vida\", \u00e8 contenuta proprio in \"Eclipse\" e nel 2001 ha ottenuto successo in tutta l'Europa. Con questo brano, la cantante ha ottenuto successo anche in Italia partecipando all'edizione del 2001 del \"Festivalbar\".\nNella sua carriera Marcela Morelo ha collaborato con artisti come Celia Cruz, Chichi Peralta, e Franco De Vita in un album a tema, \"Fuerte Navidad\".\nPi\u00f9 recenti sono gli album \"Morelo 5\", \"Fuera del tiempo\" e \"Otro plan\".\nNel 2015 partecipa all'evento di Capodanno Gigi and Friends a Bari."}
{"id": "1630503", "revid": "3732", "url": "https://it.wikipedia.org/wiki?curid=1630503", "title": "Secondo Casadei", "text": " \nConsiderato il pi\u00f9 importante esponente del liscio romagnolo, fu l'autore della celeberrima \"Romagna mia\".\nBiografia.\nL'infanzia.\nAurelio Casadei nacque da Federico Casadei e Ernesta Massari. I Casadei erano una famiglia di sarti, ma Aurelio manifest\u00f2 fin da piccolo una grande passione per la musica. All'et\u00e0 di dieci anni inizi\u00f2 a prendere lezioni di solfeggio e violino da Arturo Fracassi, suo grande amico e maestro. A tredici anni s'iscrisse alla Scuola comunale di musica di Cesena, l'Istituto Arcangelo Corelli. Suoi maestri furono Achille Alessandri e Emilio Gironi.\nDopo alcuni anni di studio inizi\u00f2 a suonare in un'orchestrina di musica da ballo, tra le tante attive all'epoca in Romagna.\nLe prime orchestre.\nIn Romagna era divenuto popolare fin dalla fine dell'Ottocento un nuovo genere di ballo, i cosiddetti balli \"strusciati\", che andavano sostituendo i balli di coppia \"staccati\" e quelli di gruppo, eseguiti in fila o in cerchio. e fu grazie a musicisti come Carlo Brighi, il figlio Emilio, Romolo Zanzi, Giacomo Donati (detto \"Bagar\u00e8ta\"), e Guerrino Casadei se il valzer resistette. Le loro orchestre erano formate generalmente da violino, clarinetto in do (versione tipica romagnola), chitarra, fisarmonica e contrabbasso. Secondo Casadei debutt\u00f2 a sedici anni nell'Orchestra di Aurelio Bazzocchi (contrabbassista) in una serata a Borella di Cesenatico. Seguirono altre esperienze e collaborazioni, tra cui spicca quella con Giuseppe Fantini e il figlio Giovanni. Fu proprio Giuseppe Fantini a presentare Casadei ad Emilio Brighi, che inser\u00ec il giovane nella propria orchestra come secondo violino (1924). Nello stesso anno Casadei form\u00f2 un gruppo in cui comparve, in anticipo sui tempi, un tipico strumento jazz: la batteria\nSi fidanz\u00f2 con Maria, che sarebbe diventata in seguito sua moglie; sempre in questo periodo compose il suo primo valzer, \"Cuc\u00f9\", che prendeva ispirazione dal canto del cuculo. Il brano fu apprezzato anche da Brighi che lo inser\u00ec nel proprio repertorio.\nL'orchestra Casadei.\nNegli anni successivi Casadei, come scrive nel suo diario, si recava ogni tanto in riviera \"dove venivano lanciate le novit\u00e0. Vidi la prima batteria moderna, il primo saxofono [...] e dei cantanti che cantavano in imbuti di cartone\" (si tratta del megafono). Nel 1928, desideroso di sperimentare le nuove formule anche inserendo nuovi strumenti, Casadei lasci\u00f2 Brighi e form\u00f2 una sua orchestra. Debutt\u00f2 al \u00abDancing Rubicone\u00bb di Gatteo a Mare, nella serata di avvio della stagione estiva, il 21 giugno. Fin dalla sua prima esperienza in proprio, Casadei introdusse importanti innovazioni nella strumentazione dell'orchestra, che era composta da batteria, banjo o in alternativa chitarra, clarinetto in do e sax, rivoluzionando cos\u00ec, anche sotto l'influenza della nuova musica americana e senza preoccuparsi del contesto d'origine, la tipica \"formazione da valzer\". Da figlio di sarti quale era, introdusse poi le eleganti divise, che divennero di l\u00ec a breve un segno distintivo di tutte le orchestre romagnole. Con questa orchestra Casadei incise il primo disco per la Fonit di Milano. Sul primo lato vi era \"Nuvolari\", un one-step scritto dal sassofonista Primo Lucchi, e sull'altro \"Gemma blu\". Seguirono le incisioni di \"Attenti al treno\", \"Romagnolo\", \"Capricciosa\", \"Capinera\" e \"Burd\u00e8la av\u00e8ra\".\nNel 1930 lasci\u00f2 la Fonit e pass\u00f2 a La voce del padrone. L'Orchestra Casadei si fece notare per la maggiore professionalit\u00e0 e lo stile, coi musicisti sempre impeccabili nella divisa del gruppo. Oltre a suonare, scrisse numerose polche, valzer e mazurche. Tra le altre: \"Non ti scordar\", \"Adriana\", \"Balla balla\", \"Tramonto\".\nCasadei apr\u00ec anche il filone della canzone in romagnolo: oltre alla gi\u00e0 citata \"Burd\u00e8la av\u00e8ra\", \"Vandemiad\u00f2ra\", \"Un b\u00e8s in bicicleta\" e tante altre. Il 10 gennaio 1935 si spos\u00f2 con Maria, alla quale dedic\u00f2 tante indimenticabili canzoni, come \"Maria\", \"Marietta Mari\u00f9\", \"Cara Maria\", \"Dolce Maria\", \"Marion\", \"Marirosa\", \"Mariolina\" ecc. Negli anni trenta compose pi\u00f9 di 230 brani. Il principale collaboratore di Casadei nella stesura dei testi fu Primo Lucchi.\nNel 1937 concluse l'esperienza con la Voce del Padrone e pass\u00f2 alla Odeon, con la quale incise \"Sangue romagnolo\", \"Torna Maggio\", \"Rubicone\", \"Filomena\", \"Gian Piero\" e altre. Dello stesso periodo \u00e8 \"A s\u00e9m di rumagnul\".\nLa seconda guerra mondiale ed il dopoguerra.\nLa seconda guerra mondiale non risparmi\u00f2 Secondo Casadei, che in quel periodo perse i genitori e parte del suo patrimonio, trovandosi cos\u00ec costretto a tornare al lavoro di famiglia. Ricominci\u00f2 ad andare in giro di casa in casa con una valigia di cartone con il necessario, a chiedere alla gente se aveva bisogno di qualche lavoro di sartoria. Pot\u00e9 ricominciare la sua attivit\u00e0 di capo orchestra solo alla fine della guerra.\nNei primi anni del dopoguerra, per\u00f2, divennero di gran moda i nuovi balli provenienti da oltre oceano: swing e boogie-woogie. Casadei dovette fronteggiare l'irresistibile popolarit\u00e0 della nuova musica: numerose volte il pubblico lo accolse fischiando. Sembrava che il liscio avesse i giorni contati. Ma tenne duro e nel giro di pochi anni, grazie alla sua professionalit\u00e0 ed all'incrollabile fiducia nella musica romagnola (non si chiamava ancora \"liscio\"), il pubblico torn\u00f2 alle consuete abitudini. Le orchestre da ballo ripresero quindi il loro tipico repertorio. I brani pi\u00f9 eseguiti in questo periodo erano \"Fiaccola\", \"Evviva la polka\", \"Miss 48\", \"Atomica N. 3\", \"La vera Torricelli\", \"B\u00e8li fjoli\".\nAnni '50: Romagna mia.\nNel 1954 Casadei compose la canzone che divenne il suo pi\u00f9 grande successo, \"Romagna mia\" (con le voci di Fred Mariani e Arte Tamburini), per l'etichetta La Voce del Padrone. Da allora inizi\u00f2 per lui e per il liscio romagnolo una luminosa stagione ed un periodo di successo. \"Romagna mia\" fu fatta conoscere anche oltre Adriatico da Radio Capodistria, emittente jugoslava in lingua italiana. Negli anni Cinquanta Secondo Casadei incise circa 600 brani. Casadei fece conoscere il liscio romagnolo a tutta l'Italia: in quegli anni la sua orchestra eseguiva pi\u00f9 di 365 concerti all'anno (di domenica, infatti, oltre alla sera si suonava anche il pomeriggio).\nA partire dal 1960 Secondo fu affiancato dal nipote Raoul Casadei, con il quale scrisse decine di canzoni di grande successo. I brani pi\u00f9 richiesti dall'Orchestra nei primi anni sessanta erano \"In bocca al lupo\", \"Il cacciatore\", \"Non voglio perderti\", \"Nad\u00e8l in Rumagna\". \"Il passatore\", \"Il valzer degli sposati\", \"Io cerco la morosa\", quest'ultima lanciata nell'etere nazionale da Renzo Arbore e Gianni Boncompagni, conduttori della trasmissione RadioRai \"Alto gradimento\".\n1967: l'Orchestra spettacolo Secondo &amp; Raoul Casadei.\nNel 1967 la formazione prese il nome di \"Orchestra spettacolo Secondo &amp; Raoul Casadei\". Alla fine del decennio Secondo Casadei fu invitato in Rai da Vittorio Salvetti, che lo fece anche partecipare con la sua orchestra al Festivalbar. Riscossero un grande successo i valzer \"Non c'\u00e8 pace tra gli ulivi\", \"Disperata\", \"Estasi\", \"Mamma mia mamma\", \"Alla Casadei\", \"Appassiun\u00e8da\" e \"La sfida dei clarini\".\nNel 1969 sei musicisti dell'orchestra (Arte Tamburini, Nevis Bazzocchi, Antonio Zoli, Giacomo Zozzi, Gilberto Sapucci e Luciano Brandi) lasciarono Secondo Casadei per unirsi a una nuova formazione: il Folklore di Romagna. L'orchestra si rinnov\u00f2 quasi totalmente inserendo nuovi musicisti: Franco Bergamini, Al Pedulli, Renzo Vallicelli, Alberto Parmiani, i cantanti Nadia Betti e Tes Gabr\u00e9 (successivamente sostituiti da Palma Calderoni, Edgardo Gelli e Rita Baldoni), che andarono ad affiancare Ivano Nicolucci, Ivan Novaga e Giorgio Pullini. \nSecondo Casadei mor\u00ec nel 1971, all'inizio del grande boom del liscio, lasciando la conduzione della sua orchestra nelle mani di Raoul, che port\u00f2 avanti la storia musicale familiare. La figlia Riccarda, insieme alla sua famiglia, eredit\u00f2 le \u00abEdizioni Casadei Sonora\u00bb, che ancora oggi raccolgono e custodiscono il prezioso patrimonio artistico di Secondo Casadei ed il genere folkloristico romagnolo. Tra questi gli inconfondibili valzer, polche e mazurche dalla tipiche sonorit\u00e0 romagnola, costituita dal caratteristico clarinetto in do e dal sax mi bemolle.\nLo \"Strauss di Romagna\" \u00e8 sepolto nel cimitero di Savignano sul Rubicone, in cui c'\u00e8 una statua che lo raffigura, opera dello scultore Tito Neri.\nSecondo Casadei incise, in quasi 50 anni di carriera, ben 1048 brani per La voce del padrone e per la Columbia. I suoi brani costituiscono le fondamenta del genere liscio romagnolo. Tra i suoi maggiori successi, la celeberrima \"Romagna mia\", poi \"Cicogna\", \"In bocca al lupo\", \"Non c'\u00e8 pace fra gli ulivi\", \"Tramonto\", \"La sfida dei clarini\" e tanti altri, la maggior parte dei quali sono custoditi e diffusi dalle edizioni di propriet\u00e0 della sua famiglia, le Edizioni Musicali Casadei Sonora di propriet\u00e0 della figlia Riccarda Casadei, che hanno come compito quello di difendere e divulgare il patrimonio artistico di Secondo Casadei.\nIntitolazioni.\nNel tempo sono state dedicate a Secondo Casadei vie, piazze e parchi in tantissimi paesi e citt\u00e0 della Romagna.\nNel 2009 gli \u00e8 stata dedicata anche una rotonda a Sant'Angelo di Gatteo, suo paese d'origine, che riproduce la sagoma della sua orchestra, una coppia di ballerini e naturalmente le parole del suo capolavoro pi\u00f9 famoso, \"Romagna mia\", che \u00e8 considerato da tutti l'inno di questa terra.\nOrchestre e gruppi diretti da Casadei.\nDal 1924 al 1928 Casadei suon\u00f2 con Emilio Brighi, ma ebbe anche un gruppo proprio.\n1927-1930.\nTale formazione fu, fino al 1927, il \"secondo lavoro\" di Casadei. Dal 1928 divenne la sua attivit\u00e0 principale:\nSecondo Casadei fu il primo ad introdurre e ad usare stabilmente la batteria (detta \"e' jazz\") e il sassofono (contralto). Tipica dello stile Casadei fu la combinazione fra clarinetto in do, che \"fiorisce\", e sax contralto, che suona la melodia. Fu inoltre il primo a utilizzare il banjo in alternativa alla chitarra.\nDiscografia parziale.\nSecondo le statistiche fornite dalla Casadei-Sonora, Secondo ha registrato nella sua carriera:"}
{"id": "1630515", "revid": "247222", "url": "https://it.wikipedia.org/wiki?curid=1630515", "title": "Scared to Dance", "text": "Scared to Dance \u00e8 l'album di debutto del gruppo scozzese Skids. \u00c8 stato pubblicato nel 1979."}
{"id": "1630520", "revid": "110157", "url": "https://it.wikipedia.org/wiki?curid=1630520", "title": "Chiesa di Santa Maria del Sasso (Morcote)", "text": "La chiesa di Santa Maria del Sasso \u00e8 un edificio religioso che fonde elementi dell'architettura romanica e di quella rinascimentale che si trova nel comune di Morcote.\nStoria.\nL'edificio fu costruito nel XIII secolo in una posizione che domina Morcote, ma poi fu trasformato profondamente nel 1462, assumendo il suo aspetto rinascimentale. Nel 1578, per\u00f2, l'edificio fu radicalmente trasformato: con l'aggiunta nella sua parte meridionale di un coro, l'asse della basilica fu rovesciato. Nel 1729 le opere furono completate, ma nel tardo XIX secolo l'edificio fu restaurato, e in parte rinnovato, su un progetto forse affidato a Gaspare Fossati. Nel XX secolo gli interventi di restauro furono molteplici: il primo ebbe luogo nel 1936, il secondo fra il 1948 e il 1949, sotto il coordinamento di Cino Chiesa, e il terzo, pi\u00f9 lungo dei precedenti e affidato a Guido Borella, fra il 1967 e il 1980. La scalinata, con 404 gradini, fu costruita in parte nel 1732 e in parte fra il 1861 e il 1863 da Giacomo Rossi, ritratto in una statua posta in una nicchia ai piedi di quest'ultimo tratto."}
{"id": "1630524", "revid": "773636", "url": "https://it.wikipedia.org/wiki?curid=1630524", "title": "Oratorio della Santissima Annunziata (Manciano)", "text": "L'oratorio della Santissima Annunziata \u00e8 un edificio religioso situato a Manciano, nella provincia di Grosseto.\nStoria.\nLa chiesa sorse sul finire del XVI secolo al di fuori della cinta muraria che delimitava il centro storico di Manciano. Originariamente, doveva presentarsi in un pi\u00f9 raffinato stile tardorinascimentale.\nNel corso dei secoli successivi, l'edificio religioso ha subito vari interventi di modifica e di ristrutturazione che hanno portato, in varie fasi, a rimaneggiamenti ed ampliamenti.\nNella seconda met\u00e0 del XIX secolo furono effettuati i pi\u00f9 profondi ed invasivi lavori di ricostruzione, che hanno conferito all'oratorio l'aspetto attuale.\nDescrizione.\nL'oratorio della Santissima Annunziata si presenta come una semplice chiesa ad aula unica, col portale di ingresso che si apre sulla piccola facciata principale, sovrastato da un arco tondo. Sul lato destro si eleva il campanile. Le strutture murarie, rivestite in intonaco, testimoniano le varie fasi in cui furono apportati gli interventi di ristrutturazione.\nAll'interno vi \u00e8 custodito un pregevole dipinto di Pietro Aldi, raffigurante l\"'Annunciazione\", collocato dal 1875 sull'altare maggiore."}
{"id": "1630525", "revid": "1488961", "url": "https://it.wikipedia.org/wiki?curid=1630525", "title": "Claudia Procula", "text": "Claudia Valeria Procula \u00e8 il nome comunemente attribuito alla moglie di Ponzio Pilato, uno dei personaggi della storia evangelica della Passione. Il \"Vangelo di Matteo\", unico a parlare di lei, non riporta il suo nome e solo successivamente la tradizione cristiana la battezz\u00f2 come \"Procula\", \"Procla\", \"Prokla\", \"Perpetua\" o \"Claudia Procula\" a seconda delle traduzioni.\nNella narrazione evangelica.\nFra i quattro evangelisti soltanto Matteo nomina la moglie di Pilato. Secondo il resoconto del suo vangelo, lei mand\u00f2 un messaggio al marito per dissuaderlo dal condannare Ges\u00f9 a morte, sollecitata da un sogno: \"Mentre egli sedeva in tribunale, sua moglie gli mand\u00f2 a dire: Non avere a che fare con quel giusto, perch\u00e9 oggi, in sogno, sono stata molto turbata per causa sua\" (Matteo 27, 19). Matteo \u00e8 molto sintetico sulla donna e non esamina il sogno da cui sarebbe stata afflitta.\nIl nome Claudia appare solo nella seconda lettera a Timoteo 4,21. \"'Affrettati a venire prima dell'inverno. Ti salutano Eub\u00f9lo, Pud\u00e8nte, Lino, Claudia e tutti i fratelli'.\"\nCulto.\nProcula \u00e8 riconosciuta santa nella tradizione orientale, perch\u00e9, in seguito alla visione avuta nell'imminenza del processo, avvert\u00ec suo marito di non condannare Ges\u00f9 a morte. Nella Chiesa greco-ortodossa, \u00e8 celebrata il 27 ottobre. \u00c8 nota nella Chiesa ortodossa come Santa Procula, Procla o Prokla.\nLa Chiesa ortodossa etiopica celebra insieme Pilato e Procula il 25 giugno. La Chiesa etiopica ha canonizzato Pilato come santo nel sesto secolo perch\u00e9 assolse s\u00e9 stesso dalla colpevolezza della crocifissione. \u00c8 possibile vedere un'icona greco-ortodossa di Procula.\nLettere di Procula.\nEsistono degli scritti che si propongono come autografi di Procula, delle lettere relative al suo periodo trascorso in Giudea. Questi manoscritti furono trovati in un monastero belga a Bruges e trasferiti negli archivi del Vaticano. La studiosa statunitense Catherine van Dyke fu la prima persona a tradurre le lettere in inglese. Esse furono inizialmente pubblicate nella rivista \"Pictorial Review\", aprile 1929. L'intero testo della Lettera di Claudia \u00e8 ora pubblicato da Issana Press con il titolo di \"Relics of Repentance\".\nLetteratura e filmografia.\nSulla base del riferimento evangelico al sogno della moglie di Pilato \u00e8 stato scritto un dramma. Questo sogno \u00e8 citato inoltre nel film \"La tunica\" del 1953.\nNell'opera rock \"Jesus Christ Superstar\" di Andrew Lloyd Webber, la moglie di Pilato non \u00e8 menzionata, ma il suo sogno \u00e8 attribuito a Pilato stesso, cosa che gli rende ostico e confuso l'agire durante la scena del processo.\nNel film del 1961 \"Il re dei re\", Procula (Claudia, nel film), interpretata da Viveca Lindfors, \u00e8 ritratta come una moglie devota e una donna intelligente. Il film, discostandosi dalle fonti storiche ed evangeliche, la propone come la figlia dell'imperatore romano Tiberio. Ne \"La pi\u00f9 grande storia mai raccontata\", del 1965, Claudia Procula \u00e8 interpretata da Angela Lansbury.\nNel film del 1987 \"Secondo Ponzio Pilato\", Claudia Procula \u00e8 interpretata da Stefania Sandrelli e viene fatta menzione del sogno premonitore riferito poi a Pilato (interpretato da Nino Manfredi) per dissuaderlo dal condannare a morte Ges\u00f9. \nNel film del 2004 \"The Passion\" \u00e8 nota come Claudia, interpretata da Claudia Gerini. In questo film ha un ruolo comprimario e compassionevole. In una scena, Claudia afferma di saper riconoscere la verit\u00e0 quando la sente, in un'altra consola Maria, la madre di Ges\u00f9, e generosamente le porge dei panni per pulire il sangue della fustigazione.\nEsiste anche un racconto su di lei, \"La moglie del procuratore\", della scrittrice ligure Elena Bono.\nIl libro \"L'ultima al patibolo\" della scrittrice proposta al nobel nel 1949 Gertrude von le Fort contiene tre racconti lunghi l'ultimo dei quali \u00e8 \"La moglie di Pilato\" nel quale si narra la vicenda umana di Claudia Procula a fianco del marito Ponzio Pilato e la sua finale e definitiva conversione allo sguardo compassionevole di Ges\u00f9 di Nazareth.\nStoricit\u00e0.\nE' probabile che Pilato fosse effettivamente sposato e che sua moglie lo abbia accompagnato mentre era prefetto della Giudea (26-36 d.C.); sebbene ci\u00f2 fosse inizialmente vietato dalla legge romana, tale divieto fu successivamente abrogato dal Senato romano. Secondo gli storici Jean-Pierre L\u00e9monon, Alexander Demandt e Helen Bond il racconto della moglie di Pilato sarebbe leggendario. Anche il biblista cattolico Raymond Edward Brown considera il racconto come non storico, sottolineando come episodi simili in cui una donna pagana di stirpe nobile mostra simpatia per il giudaismo sono spesso presenti nelle opere dello storico ebraico Flavio Giuseppe come la \"Guerra Giudaica\". "}
{"id": "1630526", "revid": "110157", "url": "https://it.wikipedia.org/wiki?curid=1630526", "title": "Plopii-Sl\u0103vite\u0219ti", "text": "Plopii-Sl\u0103vite\u0219ti \u00e8 un comune della Romania di 2.717 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 3 villaggi: Br\u00e2ncoveanca, Dudu, Plopii-Sl\u0103vite\u0219ti.\nNel 2004 si sono staccati da Plopii-Sl\u0103vite\u0219ti i villaggi di B\u00e2rse\u0219tii de Jos, Beciu e Sm\u00e2rdan, andati a formare il comune di Beciu.\nSul territorio del comune si trova il Monastero di Pl\u0103viceni, dedicato ai SS. Arcangeli Michele e Gabriele (\"Sfin\u0163ii Arhangheli Mihail \u0219i Gavriil\"), costruito nel XVII secolo all'epoca di Matei Basarab, la cui chiesa contiene una serie di affreschi dipinti attorno al 1815. Particolarmente degradato dal tempo, l'intero complesso monastico \u00e8 oggetto di un totale restauro, accompagnato a partire dal 1995 da una campagna di scavi archeologici. Il restauro \u00e8 ancora in corso, tuttavia nel 2002 cinque monaci si stabilirono comunque nel monastero, nel tentativo di restituirlo alla vita monastica."}
{"id": "1630528", "revid": "287204", "url": "https://it.wikipedia.org/wiki?curid=1630528", "title": "Plopii-Slavitesti", "text": ""}
{"id": "1630529", "revid": "304077", "url": "https://it.wikipedia.org/wiki?curid=1630529", "title": "Download digitale", "text": ""}
{"id": "1630530", "revid": "647919", "url": "https://it.wikipedia.org/wiki?curid=1630530", "title": "Plopii Slavitesti", "text": ""}
{"id": "1630535", "revid": "287204", "url": "https://it.wikipedia.org/wiki?curid=1630535", "title": "Jos\u00e8 Van Dam", "text": ""}
{"id": "1630537", "revid": "729019", "url": "https://it.wikipedia.org/wiki?curid=1630537", "title": "BMW N42", "text": "Il BMW N42 \u00e8 un motore a scoppio a benzina per uso automobilistico prodotto tra il 2001 ed il 2004 dalla casa automobilistica tedesca BMW.\nDescrizione.\nQuesto motore era un 4 cilindri in linea disponibile con cilindrate da 1.8 e da 2 litri. In tal senso, questo motore sancisce il ritorno della casa dell'elica, dopo quasi 25 anni, di un'unit\u00e0 da 2 litri frazionata in 4 cilindri. L'ultima \u00e8 stata l'unit\u00e0 da 2 litri della famiglia M10, montata fino al 1977 sulle BMW 320 e BMW 520.\nTale motore va a sostituire i due motori M43 ed M44. Il nuovo motore \u00e8 caratterizzato dalla presenza del nuovo sistema a fasatura variabile doppio VANOS, che agisce sia sulle valvole di aspirazione che su quelle di scarico. In ogni caso, la distribuzione era a doppio albero a camme in testa mosso da catena e a 4 valvole per cilindro. Sempre riguardo alla distribuzione, con questo motore viene introdotto il sistema Valvetronic, che, operando congiuntamente al \"doppio VANOS\", assicura una variazione continua della fasatura dei due assi a camme a seconda del carico del motore. L'alimentazione era ad iniezione elettronica \"Bosch DME ME9.2\".\nDi seguito vengono descritte le caratteristiche delle due versioni.\nN42B18.\nQuesto motore, che nel 2001 fu insignito del premio di \"Motore dell'anno\" nella categoria 1.4-1.8 litri, era derivato direttamente dal 1.8 \"M42\", del quale manteneva le misure di alesaggio e corsa (84x81 mm), e pertanto disponeva della medesima cilindrata di 1796 cm\u00b3. La potenza massima era di 115 CV a 5500 giri/min, con una coppia massima di 175 Nm a 3750 giri/min.\nTale motore \u00e8 stato montato su:\nN42B20.\nQuesto motore \u00e8 la variante da 2 litri del primo, rispetto al quale \u00e8 stata allungata la corsa da 81 a 90 mm, con una cilindrata totale di 1995 cc. Un'altra importante differenza con l'unit\u00e0 da 1.8 litri della stessa famiglia stava nella presenza di due alberi di bilanciamento per ridurre drasticamente le vibrazioni del motore. La potenza massima era di 143 CV a 6000 giri/min, con un picco di coppia massima pari a 200 N\u00b7m a 3750 giri/min.\nTale motore fu montato su:"}
{"id": "1630544", "revid": "287204", "url": "https://it.wikipedia.org/wiki?curid=1630544", "title": "Jos\u00e9 van Dam", "text": "Biografia.\nIl basso-baritono belga Joseph van Dam \u00e8 entrato al Conservatorio Reale di Bruxelles all'et\u00e0 di 17 anni e ha studiato con Frederic Anspach. Un anno dopo si \u00e8 laureato a pieni voti in canto e interpretazione operistica.\nJos\u00e9 van Dam ha fatto il suo debutto sulle scene nel ruolo del maestro di musica \"Don Basilio\" nel Barbiere di Siviglia di Gioachino Rossini all'Op\u00e9ra de Paris nel 1961 e poi nel 1965, quando ha ricoperto il suo primo ruolo importante, \"Escamillo\" nella Carmen di Georges Bizet. Egli ha poi cantato per due stagioni a Ginevra, al Teatro alla Scala di Milano, al Covent Garden, a Parigi, soprattutto nel ruolo di \"Escamillo\".\nNel 1964 vince il Concours international d'ex\u00e9cution musicale de Gen\u00e8ve.\nAl Grand Th\u00e9\u00e2tre di Ginevra nel 1965 \u00e8 L'Orateur ne Il flauto magico e 1er apprenti in Wozzeck, nel 1966 H\u00e9raut II in Jeanne d'Arc au b\u00fbcher di Arthur Honegger, Lodovico in Otello (Verdi) con Tito Gobbi e Gwyneth Jones, Le Bailli in Werther (opera), Un commissaire de police ne Il cavaliere della rosa con Lisa Della Casa, Crespel in Les contes d'Hoffmann con Nicola Rossi-Lemeni e Virginia Zeani e Ma\u00eetre Fal nella prima di \"La M\u00e8re Coupable\" di Darius Milhaud, Jacopo Fiesco in Simon Boccanegra e Le chiffonnier in Louise (opera), nel 1967 Baron Douphol ne La traviata, S\u00e9bastien, son fr\u00e8re in La Temp\u00eate di Frank Martin con Ram\u00f3n Vinay, Un Soldat in Salom\u00e8 (opera), Fritz Kothner ne I maestri cantori di Norimberga e Masetto in Don Giovanni (opera) con Fernando Corena e Graziella Sciutti diretto da Rafael Kubel\u00edk, nel 1968 Sancho in Don Quichotte di Jules Massenet, nel 1970 Figaro ne Le nozze di Figaro, nel 1972 Leporello in Don Giovanni con Edda Moser, nel 1980 tiene un recital con musiche di Schumann, Wolf, Ropartz, Ibert e Poulenc, nel 1988 Fr\u00e8re Laurent in Rom\u00e9o et Juliette con Nicolai Gedda, H\u00e9rode/Le p\u00e8re de famille in L'Enfance du Christ di Hector Berlioz, nel 1991 Guillaume Tell in Guglielmo Tell (opera) con Chris Merritt, tiene un recital con musiche di Franz Schubert e Le Hollandais ne L'olandese volante (opera) diretto da Christian Thielemann, nel 1996 tiene un recital con musiche di Brahms, Wolf, Duparc, Ibert e Poulenc, nel 1997 Barak ne La donna senz'ombra, nel 1998 M\u00e9phistoph\u00e9l\u00e8s in La damnation de Faust, nel 2000 Golaud et le Berger in Pell\u00e9as et M\u00e9lisande (opera) e tiene un recital, nel 2001 Lindorf/Copp\u00e9lius/Miracle/Dapertutto in Les contes d'Hoffmann, nel 2006 Claudius in Hamlet (opera) e nel 2010 Baron Mirko Zeta in Die lustige Witwe con Jennifer Larmore e tiene un recital con musiche di Faur\u00e9, Duparc, Debussy ed Ibert.\nLorin Maazel, dopo averlo sentito cantare, invit\u00f2 Jos\u00e9 van Dam a registrare \"L'Heure espagnole\" di Ravel per l'etichetta Deutsche Grammophon, e poi, nel 1967, lo stesso direttore Lorin Maazel lo invita alla Deutsche Oper di Berlino.\nSempre nel 1967 all'Opera di Santa Fe (Nuovo Messico) \u00e8 Escamillo in Carmen.\nNel 1968 \u00e8 Peisandros nella premi\u00e8re nella Deutsche Staatsoper di Berlino di \"Odysseus\" di Luigi Dallapiccola diretto da Maazel.\nJos\u00e9 van Dam ha partecipato a molti importanti spettacoli al Festival di Salisburgo, tra cui Tempo/Mondo nella prima rappresentazione nella Felsenreitschule di \"Rappresentatione di Anima, et di Corpo (per recitar cantando)\" di Emilio de' Cavalieri nel 1968, un frate nella prima rappresentazione nel Gro\u00dfes Festspielhaus di \"Don Carlo\" diretto da Herbert von Karajan con Mirella Freni, Anna Tomowa-Sintow e Christa Ludwig, Pl\u00e1cido Domingo, Piero Cappuccilli, Nicolai Ghiaurov nel 1975, Sprecher nella ripresa nella Felsenreitschule di \"Die Zauberfl\u00f6te\" con Edita Gruberov\u00e1 diretto da James Levine nel 1978, Figaro nella ripresa nel Gro\u00dfes Festspielhaus di \"Le nozze di Figaro\" con Kiri Te Kanawa ed Edith Mathis nel 1979, \"Four Villains\", \"I Racconti di Hoffman\" nel 1981, Lindorf/Copp\u00e9lius/dr.Miracle/Dapertutto nella ripresa nel Gro\u00dfes Festspielhaus di \"Les contes d'Hoffmann\" diretto da Levine con la Moser e Domingo e \"L'Olandese Volante\" nel 1982, e \"Filippo II\" al Festival di Pasqua del 1985, un ruolo che ha anche ripreso al Metropolitan di New York, sempre nel 1985 Escamillo nella ripresa nel Gro\u00dfes Festspielhaus di \"Carmen\" diretto da Karajan con Agnes Baltsa e Jos\u00e9 Carreras.\nDal 1970 Jos\u00e9 van Dam ha cantato in tutti i grandi teatri d'opera del mondo, interpretando musica di Johann Sebastian Bach, Mozart, Brahms, Mahler, Bruckner, Mendelssohn, Poulenc e Schubert.\nAlla San Francisco Opera nel 1970 \u00e8 Escamillo in Carmen, First Nazarene in Salom\u00e8 e Cesare Angelotti in Tosca (opera) con Renato Capecchi e R\u00e9gine Crespin e nel 1988 The Dutchman in Der fliegende Holl\u00e4nder.\nAl Wiener Staatsoper nel 1972 debutta come Figaro ne Le nozze di Figaro con la Gruberova, nel 1977 Colline ne La boh\u00e8me, Leporello in Don Giovanni e Ferrando ne Il trovatore con Cappuccilli, Leontyne Price, la Ludwig e Luciano Pavarotti diretto da Herbert von Karajan, nel 1978 Don Giovanni con Anna Tomowa-Sintow e Walter Berry, nel 1980 Un frate in Don Carlo con Ghiaurov, Carreras, la Freni e la Baltsa diretto da von Karajan, nel 1986 Der Holl\u00e4nder in Der fliegende Holl\u00e4nder con la Jones e Jochanaan in Salom\u00e8, nel 1990 Hans Sachs in Die Meistersinger von N\u00fcrnberg con Lucia Popp diretto da Colin Davis e nel 1991 Golaud/Golo in Pell\u00e9as et M\u00e9lisande diretto da Claudio Abbado.\nAl Teatro alla Scala di Milano debutta nel 1972 come Escamillo nella prima rappresentazione di Carmen (opera) con Fiorenza Cossotto diretto da Georges Pr\u00eatre, nel 1974 \u00e8 Figaro nella prima di Le nozze di Figaro con Hermann Prey, la Freni e Teresa Berganza diretto da Claudio Abbado, nel 1984 tiene un concerto, nel 1987 sostituisce per improvvisa indisposizione Thomas Allen nel ruolo di Don Giovanni con la Gruberova diretto da Riccardo Muti e canta il Requiem (Mozart) con Waltraud Meier diretto da Muti trasmesso da Canale 5, nel 1992 canta Die Winterreise, nel 1995 nella prima di La damnation de Faust con Frederica von Stade diretto da Seiji Ozawa, nel 1997 e nel 1999 tiene un recital e nel 2006 esegue ancora Die Winterreise.\nAl Royal Opera House debutta nel 1973 come Escamillo in Carmen con Allen, la Te Kanawa, Domingo e Shirley Verrett diretto da Georg Solti, nel 1984 \u00e8 Wozzeck, nel 1986 Jokanaan in Salom\u00e8 con la Jones ed Helga Dernesch e nel 1996 Philippe II in Don Carlo con Roberto Alagna diretto da Bernard Haitink.\nNel 1974 \u00e8 Gasparo ne Il franco cacciatore al Teatro La Fenice di Venezia.\nNel 1975 \u00e8 Escamillo nella ripresa nel Nuovo Teatro Regio di Torino di \"Carmen\".\nPer il Metropolitan Opera House di New York debutta nel 1975 come Escamillo in Carmen con la Crespin, nel 1977 \u00e8 Golaud in Pell\u00e9as et M\u00e9lisande con Teresa Stratas diretto da Levine e Colline ne La boh\u00e8me con Renata Scotto e Domingo diretto da James Conlon, nel 1979 Dutchman in Der fliegende Holl\u00e4nder con Jean Kraft diretto da Levine, nel 1980 \u00e8 Wozzeck diretto da Levine, nel 1986 Figaro ne Le nozze di Figaro con Kathleen Battle e la von Stade diretto da Levine, nel 1989 Lindorf/Copp\u00e9lius/Dr Miracle/Dapertutto ne Les Contes d'Hoffmann, nel 1996 M\u00e9phistoph\u00e9l\u00e8s in La Damnation de Faust di Berlioz con Anne Sofie von Otter diretto da Levine alla Carnegie Hall nella quale torna per il Met in un concerto nel 2005.\nNel 1983 \u00e8 Saint-Fran\u00e7ois nella premi\u00e8re nel Th\u00e9\u00e2tre de l'Op\u00e9ra di Parigi di \"Saint-Fran\u00e7ois d'Assise\" di Olivier Messiaen diretto da Ozawa.\nNel 1985 \u00e8 Golaud in Pell\u00e9as and M\u00e9lisande ad Edimburgo nella trasferta dell'Op\u00e9ra de Lyon diretto da John Eliot Gardiner.\nNel 1988 prende parte al film Il maestro di musica.\nAll'Op\u00e9ra National de Paris nel 1992 \u00e8 Lindorf/Copp\u00e9lius/Dr Miracle/Dapertutto in Les contes d'Hoffmann e Saint Fran\u00e7ois in San Francesco d'Assisi (opera) con Dawn Upshaw, nel 1993 Der Holl\u00e4nder (Le Hollandais) ne Il vascello fantasma diretto da Chung Myung-whun, nel 1997 Golaud in Pell\u00e9as et M\u00e9lisande diretto da Conlon, nel 1999 Leporello in Don Giovanni con Bryn Terfel, Carol Vaness e Barbara Frittoli diretto da Conlon, nel 2001 M\u00e9phistoph\u00e9l\u00e8s ne La damnation de Faust di Berlioz con la Larmore diretto da Ozawa, nel 2002 Don Quichotte in Don Quichotte di Massenet e nel 2005 Alexander Petrovich Goriantchikov in De la Maison des morts di Leo\u0161 Jan\u00e1\u010dek e Tch\u00e9lio ne L'amore delle tre melarance.\nNel 2011 \u00e8 Barbe Bleue in Ariane et Barbe-bleue di Paul Dukas al Gran Teatre del Liceu.\nNel 2012 \u00e8 Golaud in Pell\u00e9as et M\u00e9lisande con Magdalena Kozen\u00e1 diretto da Charles Dutoit in Salle des Combins a Verbier.\nNel 2013 \u00e8 Sprecher in Die Zauberfl\u00f6te con Nathalie Stutzmann diretto da Simon Rattle al Festspielhaus Baden-Baden.\nJos\u00e9 van Dam ha anche interpretato, sempre sotto la direzione di Maazel, il Don Giovanni (film 1979) di Wolfgang Amadeus Mozart nella parte di \"Leporello\" diretto dal regista Joseph Losey."}
{"id": "1630548", "revid": "119991", "url": "https://it.wikipedia.org/wiki?curid=1630548", "title": "Castello di Monte Lattaia", "text": ""}
{"id": "1630550", "revid": "44627", "url": "https://it.wikipedia.org/wiki?curid=1630550", "title": "Bertelsmann AG", "text": ""}
{"id": "1630551", "revid": "1543377", "url": "https://it.wikipedia.org/wiki?curid=1630551", "title": "Beuca", "text": "Beuca \u00e8 un comune della Romania di 1.508 abitanti, ubicato nel distretto di Teleorman, nella regione storica della Muntenia.\nIl comune \u00e8 formato dall'unione di 2 villaggi: Beuca e Plopi.\nIl primo documento conosciuto in cui viene citata la localit\u00e0 di Beuca risale al 1654, ma nella zona sono stati ritrovati oggetti in ferro e selce risalenti all'Et\u00e0 del ferro ed anche alcune monete di epoca romana\nBeuca \u00e8 divenuto comune autonomo nel 2004, staccandosi dal comune di Dr\u0103c\u0219enei."}
{"id": "1630553", "revid": "729019", "url": "https://it.wikipedia.org/wiki?curid=1630553", "title": "Aeroporto Internazionale di Pristina", "text": "L'Aeroporto Internazionale di Pristina, operativo con il nome commerciale di Aeroporto internazionale di Pristina \"Adem Jashari\" (in albanese: \"Aeroporti Nd\u00ebrkomb\u00ebtar i Prishtin\u00ebs \u2018Adem Jashari\u2019\") \u00e8 il principale scalo civile del Kosovo. \u00c8 intitolato all'eroe nazionale e patriota kosovaro Adem Jashari (1955-1998).\nFu costruito nel 1965 per collegare il Kosovo a Belgrado."}
{"id": "1630555", "revid": "225373", "url": "https://it.wikipedia.org/wiki?curid=1630555", "title": "Picchio dal becco avorio", "text": ""}
{"id": "1630556", "revid": "599013", "url": "https://it.wikipedia.org/wiki?curid=1630556", "title": "Henri Delaunay", "text": "Biografia.\nDopo aver svolto per qualche tempo la carriera da arbitro e dopo essere stato primo segretario generale della F\u00e9d\u00e9ration fran\u00e7aise de football nel 1919, divent\u00f2 membro della FIFA tra il 1924 e il 1928 e propose, in ambito europeo, di creare una manifestazione dedicata alle rappresentative nazionali continentali\u00a0\u2013a differenza della vecchia Coppa Internazionale, riservata alle sole selezioni italiane, svizzere, jugoslave, ungheresi, austriache e cecoslovacche.\nQuando nel 1954 nacque l'UEFA, la confederazione calcistica europea, Delaunay ne venne eletto segretario generale e la sua idea di mettere in piedi un campionato europeo di calcio in sostituzione della troppo restrittiva Coppa Internazionale venne approvata: la prima edizione dell'europeo fu quella del 1960; a lui venne dedicato il trofeo della manifestazione.\nQuando mor\u00ec, il 9 novembre 1955, il figlio Pierre prese il suo posto alla segreteria generale dell'UEFA. La coppa, che fu realizzata da suo figlio Pierre, aveva un'altezza di 42,5 cm, un peso di 10\u00a0kg e una base in marmo.\nIn occasione del , la coppa a lui dedicata \u00e8 stata ristrutturata.\nDati tecnici.\nViene rimosso il piedistallo su cui era inciso il nome della nazionale vincitrice, che ora \u00e8 inserito sul retro: forgiata dall'Aspery London la nuova coppa pesa 2\u00a0kg in pi\u00f9 rispetto alla precedente ed \u00e8 pi\u00f9 alta di 18 cm, poich\u00e9 l'UEFA riteneva troppo piccola la versione originale."}
{"id": "1630557", "revid": "15756", "url": "https://it.wikipedia.org/wiki?curid=1630557", "title": "Classificazione dei rotabili FS", "text": "Per praticit\u00e0 di gestione, i veicoli ferroviari devono seguire schemi di classificazione rigidi, che permettano di identificare in modo univoco ogni singola locomotiva, carrozza o carro in servizio sulla rete.\nLe Ferrovie dello Stato italiane hanno usato in epoche diverse differenti sistemi di classificazione per i vari tipi di rotabile.\nClassificazione generica.\nI mezzi di trazione possono essere divisi, per tradizione, secondo tre livelli:\nA questi si aggiunge la \"Serie\", che raccoglie i mezzi di uno stesso gruppo in sottogruppi caratterizzati da diversi produttori, o da diverse commesse, periodi di costruzione, caratteristiche leggermente modificate ecc.\nQuesta classificazione, che risale al XIX secolo, deriva dagli usi tradizionali delle ferrovie europee, e venne mantenuta anche dalle neonate Ferrovie dello Stato con una decisione del 10 settembre 1905 (poco pi\u00f9 di due mesi dopo la loro costituzione), che di fatto formalizzava la classificazione usata dalla ex Rete Adriatica.\nUn esempio di questa classificazione lo possiamo vedere su una locomotiva FS E.656:\nA seguito del nome del gruppo si aggiunge il numero di immatricolazione dell'esemplare in questione. Non \u00e8 detto che i numeri siano sempre progressivi (anche se di solito \u00e8 cos\u00ec): vi sono casi in cui numeri differenti, addizionati di qualche centinaio di unit\u00e0 rispetto a quelli progressivi, sono stati assegnati a diversi costruttori o a macchine che hanno subito modifiche.\nInoltre, \u00e8 frequente il caso in cui tra due veicoli identici entri in servizio prima quello dal numero progressivo pi\u00f9 elevato: pu\u00f2 accadere in genere perch\u00e9 la costruzione del primo mezzo iniziato (e battezzato ad esempio 001) \u00e8 stata rallentata o ha incontrato ostacoli mentre quella dell'esemplare 002 \u00e8 stata pi\u00f9 rapida, o pu\u00f2 accadere che diversi gruppi numerici vengano assegnati a diversi produttori che consegnano con scadenze diverse.\nA proposito dei dati storici di un qualsiasi gruppo di rotabili ferroviari vale la pena trascrivere due punti dell'introduzione dell'ingegner Fabio Cherubini, ex dirigente del Servizio Materiale e Trazione delle FS e divulgatore ferroviario, a una delle sue pubblicazioni: \"La massima cura \u00e8 stata posta nell'individuare i costruttori e gli anni di costruzione delle singole unit\u00e0 sulla base dei documenti FS, ma non si possono escludere errori o imperfezioni di varia origine. Neppure le targhe dei costruttori danno una certezza assoluta [...]\". Valga quale esempio quello delle locomotive elettriche FS E.332, che furono consegnate dai costruttori all'azienda committente nel 1917 ma che avevano targhe dichiaranti quale anno di costruzione il 1915.\nNumero del gruppo.\nIl numero del gruppo in passato era indicativo delle prestazioni e della struttura del veicolo. Questa correlazione \u00e8 andata perdendosi nel secondo dopoguerra, ma \u00e8 ancora riscontrabile nelle locomotive appartenenti ai gruppi pi\u00f9 vecchi.\nLocomotive elettriche a corrente alternata trifase a frequenza ridotta.\nLa scelta del numero del gruppo derivava dall'indicazione di alcune prestazioni della macchina.\nLa prima cifra indicava il numero degli assi motorizzati, cio\u00e8 degli assi che erano in grado di generare trazione essendo collegati ai motori elettrici della macchina.\nLa seconda cifra poteva essere \"3\" o \"5\": 3 indicava i mezzi adibiti a servizio passeggeri, 5 indicava i merci.\nLa terza cifra era un numero progressivo per distinguere macchine simili ma appartenenti a gruppi diversi. Per esempio, la E.333 era il terzo modello prodotto, in ordine di tempo, di locomotiva a tre assi motori per treni passeggeri.\nLocomotive elettriche a corrente continua e politensione (c.c. e c.a. monofase).\nPer queste locomotive la scelta del numero \u00e8 leggermente diversa. Il primo numero indica sempre gli assi motori, mentre il terzo, all'origine indicava il numero dei motori installati.\nL'ordine progressivo, utile a distinguere la macchina da gruppi con la stessa struttura, \u00e8 assegnato alla seconda cifra, e storicamente parte dalla cifra \"2\" invece che dall'uno. Il motivo di questa bizzarra scelta \u00e8 dubbio, e vi sono varie teorie:\nIn, ogni caso, in seguito, trovandosi nella necessit\u00e0 di variare un numero della sigla, le FS scelsero di cambiare quello meno indicativo, ossia quello centrale; tuttavia, la E633 rispetta nuovamente i criteri della prima ipotesi.\nIn casi particolari la cifra del numero di motori poteva essere cambiata. Se la locomotiva era una versione merci di una locomotiva passeggeri, o una versione dal rapporto di trasmissione modificato, il numero veniva cambiato di una unit\u00e0 e reso dispari: un esempio di questa pratica sono le E.632/E.633 o le E.646/E.645.\nNel tempo al numero del gruppo si affiancarono altri sistemi di classificazione sperimentali, che per\u00f2 non divennero standard. Tra questi l'uso della livrea cosiddetta \"navetta\" per indicare le unit\u00e0 in grado di comporre convogli reversibili, o le due stelline dipinte sui panconi di alcune E.428 che indicavano l'installazione di dispositivi antiserpeggio (gruppo E.428**).\nQuesta classificazione oggi non \u00e8 pi\u00f9 usata in modo rigido: ad esempio le recenti E.412 montano 4 motori e non due. In genere, la codifica risulta valida solo per le locomotive con motori a corrente continua e non per le locomotive con motori asincroni trifase (i gruppi pi\u00f9 recenti: E.402, E.404, E.405, E.412). L'ultimo esempio di locomotiva entrata in servizio rispettando la regola di cent'anni fa \u00e8 la E.464.\nI soprannomi.\nNegli anni 1970 nelle Ferrovie dello Stato si diffuse la consuetudine ad attribuire, mediante \"concorsi\" sulla stampa aziendale, un soprannome semi-ufficiale ai nuovi gruppi di locomotive in seguito al successo dell'epiteto ironico \"tartaruga\" attribuito alla prima locomotiva veloce delle FS: la E.444. La pratica ottenne un certo consenso, pi\u00f9 tra gli appassionati che tra i ferrovieri, rimanendo fino alla E.632, la prima serie elettronica costruita su larga scala. Dopo di ci\u00f2 la pratica venne per\u00f2 abbandonata limitando l'uso del soprannome ad alcune unit\u00e0 particolari quasi soltanto tra gli operatori del settore.\nLe macchine con soprannomi \"ufficiali\" sono:\nEbbero in seguito un soprannome anche alcune vecchie unit\u00e0 ricostruite o modificate\nLocomotive.\nA vapore.\nAll'istituzione delle Ferrovie dello Stato (1\u00ba luglio 1905) furono riscattate le locomotive a vapore provenienti dalle reti Adriatica, Mediterranea e Sicula.\nLa nuova compagnia classific\u00f2 le locomotive in gruppi, indicati da un numero a 3 cifre. I numeri di gruppo vennero assegnati secondo il rodiggio, secondo questo schema:\nGi\u00e0 nel 1907, in seguito al riscatto della rete delle Strade Ferrate Meridionali, fu necessario rinumerare molti gruppi ed inserirne di nuovi, con la conseguenza che la successione dei gruppi non rispondeva pi\u00f9 allo schema originario, fatta eccezione per la distinzione fra locomotive con tender separato e locomotive-tender.\nInizialmente, ogni locomotiva possedeva un numero identificativo a quattro cifre, di cui le prime tre corrispondevano al numero del gruppo, e la quarta a un numero progressivo; per i gruppi con pi\u00f9 di 10 unit\u00e0 anche la terza cifra cresceva progressivamente, e per i gruppi con pi\u00f9 di 100 unit\u00e0 anche la seconda. Ad esempio, le 394 locomotive del gruppo 215 erano numerate da 2151 a 2544, impedendo cos\u00ec di istituire eventuali gruppi da 216 a 254\nSuccessivamente, per ridurre i vincoli di questo sistema di numerazione, moltiplicatisi con l'estendersi del parco, per alcuni gruppi venne introdotto un numero progressivo a cinque cifre.\nLa marcatura a 5 cifre rimase fino al 6 giugno 1917 quando l'ente ferroviario nazionale decise di adottare per le locomotive a vapore surriscaldato una nuova codifica, a sei cifre. La nuova marcatura avrebbe dovuto essere composta da due gruppi di tre cifre separate da un punto, il primo indicante il gruppo di appartenenza e il secondo il numero seriale.\nLa nostra \"68501\" divenne di conseguenza \"685.001\".\nLe locomotive erano marcate con pittura bianca sul pancone rosso frontale, e con l'apposizione di cifre in bronzo sulla fiancata. Dal 16 giugno 1919 per tutte le locomotive a vapore fu adottato lo schema del 1917. Le cifre applicate sulle fiancate vennero sostituite da una sola coppia di targhe, sempre in bronzo, di dimensione 320 per 200 millimetri, riportanti il numero del gruppo e il numero di serie. In aggiunta quasi sempre \u00e8 indicato il produttore dell'unit\u00e0, sulla medesima targa o su targhe aggiunte altrove (in Italia, per le locomotive a vapore, in genere sul duomo).\nDurante il periodo di transizione al nuovo sistema, i numeri avrebbero dovuto essere dipinti con biacca sulle fiancate esterne della cabina.\nDiesel ed elettriche.\nCon l'avvento dell'elettrificazione si decise di inserire nelle sigle un elemento caratterizzante.\nDal 1919 venne aggiunta per i mezzi elettrici la lettera \"E\" e per i diesel la lettera D, che avrebbe dovuto precedere il numero di serie e da cui avrebbe dovuto essere separata da un punto. Una marcatura formalmente corretta per una macchina elettrica (ad esempio la Locomotiva FS E.464 numero 1) sarebbe quindi \"E.464.001\".\nPer i mezzi diesel bisogna inoltre considerare la potenza installata. Fino a 200\u00a0CV (147\u00a0kW) nelle FS sono denominati ufficialmente \"automotori\", da 200\u00a0CV in su sono \"locomotive\". Tale normativa non sempre \u00e8 stata applicata correttamente. Gli automotori da manovra in genere non dovrebbero ricevere la lettera \"D\" ma la norma viene derogata per i gruppi multiruolo (che effettuano limitatamente anche treni merci) come D.236, D.141, D.143 e D.145.\nLe locomotive a motore endotermico diesel delle FS traggono origine dai gruppi sperimentali D.341 e D.342 dove il 3\u00b0 numero indicava il tipo di trasmissione del moto: 1 significava trasmissione elettrica, ossia il motore diesel muoveva una dinamo che produceva elettricit\u00e0 per i motori elettrici collegati alle ruote; 2 significava trasmissione idraulica-meccanica, ossia tramite alberi e un gruppo riduttore il moto veniva portato direttamente alle ruote.\nLe locomotive diesel successive D.343, D.345, D.443, D.445 fanno parte del programma \"Diesel Unificate\" delle FS, infatti tutte presentano: caratteristiche estetiche simili, trasmissione elettrica (rivelatasi la pi\u00f9 efficace), carrello monomotore. La capostipite D.343, concepita per sostituire le vaporiere nelle linee non elettrificate con armamento leggero, sostituita dalle D.345 e D.443 per maggior affidabilit\u00e0 e infine soppiantate dalle D.445, che con la presenza dell'impianto REC (e dalla seconda serie del telecomando da carrozza pilota) permettevano l'effettuazione di treni viaggiatori senza gli scomodi carri motogeneratori.\nRicordiamo anche la locomotiva prototipo D.442 a trasmissione idraulica, la D.461 unica locomotiva italiana a rodiggio Co'Co' (ossia con carrelli a 3 assi) e anche la sfortunata serie D.449 composta da due ex D.343 riconvertite nel 2009 e attualmente abbandonate.\nL'uso corrente.\nL'uso quotidiano delle marcature non sempre rispetta le convenzioni formali.\nSono dizioni accettate e diffuse, seppur non corrette a stretto rigor di norma, anche alcune varianti a quanto indicato sopra. Ad esempio, la gi\u00e0 citata \"E.464.001\" potrebbe comparire come:\nDal 1\u00ba gennaio 2000 Trenitalia, subentrando formalmente alle FS, ha confermato che fa fede il numero indicato sulla targa in bronzo, per cui le altre dizioni anche se diffuse non sono precise.\nSempre secondo le normative, la targa deve rimanere a colore naturale e non dipinta. La regola, tuttavia, \u00e8 stata raramente seguita tanto che alcune macchine, come le E.464, sono uscite dalla fabbrica con le targhe gi\u00e0 colorate.\nAutomotrici.\nLe automotrici usano un sistema di classificazione differente.\nLa sigla per i veicoli motore \u00e8 composta dalle lettere \"AL\" (automotrice leggera), maiuscole, seguite da una terza lettera minuscola che dipende dal tipo di alimentazione. Quelle usate sono le seguenti:\nPer i veicoli non dotati di motore (rimorchiate) la sigla \"AL\" era sostituita dalla sola \"L\" maiuscola.\nSe l'automotrice comprende un bagagliaio, viene aggiunta la lettera \"D\" tra la \"AL\" (o \"L\") e la lettera minuscola. Allo stesso modo la lettera \"U\" indica la presenza di un comparto postale, la \"T\" indica un terrazzino panoramico e la \"H\" un mezzo refrigerato per il trasporto di materiale deperibile, \"bc\" minuscolo indicava un veicolo bicorrente, attrezzato per convertire la corrente alternata trifase della linea aerea in corrente continua da indirizzare ai motori (ad es. Lebc 840).\nSono state in uso anche automotrici a scartamento ridotto (950mm, ad esempio sulla rete siciliana o su quelle coloniali), la cui sigla \u00e8 preceduta dalla lettera \"R\" (ridotto) (ad es. RALn 60).\nIn passato si usava, per la scelta del numero del gruppo, riassumere in due modi distinti per automotrici elettriche (ALe) e automotrici termiche (e relative rimorchiate Le o Ln) due caratteristiche salienti del veicolo: 1) posti a sedere; 2) possibilit\u00e0 di comandare o venir comandato a distanza da un'unit\u00e0 similare (comando multiplo).\nQuesto sistema \u00e8 stato spesso \"forzato\" a partire dagli anni ottanta del XX secolo, per cui pu\u00f2 non esser significativo sulle ultime serie di veicoli immessi sulla rete ferroviaria.\nAutomotrici elettriche e rimorchiate.\nSi parte dal numero dei posti a sedere, che d\u00e0 le prime due cifre del gruppo. Si aggiunge una cifra progressiva e si ottiene il gruppo (tutte le ALe e Le sono attrezzate per il comando multiplo e, quindi, l'informazione sarebbe inutile). Il secondo numero di tre cifre riguarda l'immatricolazione dell'esemplare analogamente a quanto sopra visto per le locomotive elettriche (ad es. ALe 803.010 significa Automotrice Leggera elettrica con 80 posti a sedere (3\u00b0 modello analogo ad altri precedenti), 10\u00ba esemplare del gruppo)\nAutomotrici termiche e rimorchiate (nafta, benzina ecc.).\nPer le automotrici termiche, invece, il numero dei posti a sedere d\u00e0 la seconda e terza cifra del gruppo. Se l'automotrice (o la rimorchiata) \u00e8 atta al comando multiplo, la prima cifra dei posti a sedere viene raddoppiata (ad es. ALn 556), se non vi \u00e8 comando multiplo la prima cifra viene omessa (ad es. ALn 56).\nIl secondo numero (un tempo a 3 cifre, oggi 4) indica l'immatricolazione dell'esemplare.\nLa prima cifra indica il costruttore secondo il seguente schema:\nle altre cifre identificano l'esemplare, talvolta suddiviso in serie.\nEsempi e premesse d'epoca:\nPer le ALn 668 la cifra 3 delle serie 3000, 3100 e 3300 (costruite da FIAT) non indicher\u00e0 pi\u00f9 il costruttore OM che nel frattempo avevo cessato l'attivit\u00e0 ed era confluito in FIAT.\nElettrotreni.\nGli elettrotreni per l'alta velocit\u00e0 storicamente sono stati identificati con la sigla \"ETR\", acronimo per ElettroTreno Rapido.\nAll'inizio il numero degli ETR identificava esattamente un determinato esemplare (ad es., l'ETR 209 era il 9\u00ba esemplare del tipo \"200\"). Tale sistema \u00e8 stato poi applicato pari pari agli ETR tipo 220, 240, 250, 300 e ETR 400. (ad es. i 4 \"Arlecchini\" erano classificati ETR 251, 252, 253 e 254).\nOggi il numero del gruppo \u00e8 composto generalmente da tre cifre, la cui prima rappresenta un ordine progressivo tra le diverse \"generazioni\", la seconda un ordine progressivo all'interno della stessa \"generazione\" e la terza pu\u00f2 rappresentare un'ulteriore modifica all'interno della stessa famiglia. Ad esempio, l'ETR 485 appartiene al gruppo 4xx (i Pendolino), alla terza generazione (in questo caso identificata con le cifre tra il 6 e l'8), ma ne rappresenta una versione modificata (da cui il 5 al posto dello 0). I diversi elementi hanno poi una loro codifica a seconda della funzione che svolgono nel convoglio (ad es. BBac); i convogli infine hanno un numero progressivo (ad es. treno 15).\nEccezione all'uso delle 3 cifre \u00e8 l'ETR 1000, usato per i servizi alta velocit\u00e0, che usa una classificazione a 4 cifre.\nAutotreni.\nIl termine coniato nello stesso periodo in cui nacque \"elettrotreno\" identifica quei rotabili per servizi di livello a composizione bloccata di vari elementi la cui propulsione \u00e8 fornita da uno o pi\u00f9 motori termici. Per analogia si stabil\u00ec l'acronimo \"ATR\" (AutoTreno Rapido). L'acronimo \u00e8 stato usato per la prima volta alla met\u00e0 degli anni trenta quando venne immesso in servizio l'ATR 100. L'acronimo per molti anni poco usato \u00e8 tornato di recente in auge per indicare vari tipi di rotabili moderni a trazione termica e composizione bloccata. La numerazione attribuita segue di massima l'uso consueto."}
{"id": "1630560", "revid": "110157", "url": "https://it.wikipedia.org/wiki?curid=1630560", "title": "Dr\u0103c\u0219enei", "text": "Dr\u0103c\u0219enei \u00e8 un comune della Romania di 1.957 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 4 villaggi: Dr\u0103c\u0219ani, Dr\u0103c\u0219enei, Odobeasca, Satul Vechi.\nNel 2004 si sono staccati da Dr\u0103c\u0219enei i villaggi di Beuca e Plopi, andati a formare il comune di Beuca."}
{"id": "1630561", "revid": "287204", "url": "https://it.wikipedia.org/wiki?curid=1630561", "title": "Dracsenei", "text": ""}
{"id": "1630562", "revid": "610351", "url": "https://it.wikipedia.org/wiki?curid=1630562", "title": "Have a Nice Day Tour", "text": "L'Have a Nice Day Tour \u00e8 stato un tour musicale della rock band statunitense dei Bon Jovi, intrapreso durante il 2005 e il 2006 promuovere il nono album in studio del gruppo \"Have a Nice Day\".\nIl tour ha raccolto un grande successo, con un totale di pi\u00f9 di 2 milioni di fan che hanno assistito ai concerti, e si \u00e8 classificato come terzo tour pi\u00f9 proficuo del 2006, dietro ai Rolling Stones con il A Bigger Bang World Tour e il Confessions Tour di Madonna.\nBand d'apertura.\nNella prima leg americana e nelle date in Regno Unito l'apertura dello show \u00e8 stata affidata ad un cantante o gruppo locale. Nel resto della leg europea e per i concerti estivi in Nord America, sono stati scelti i canadesi Nickelback come band di supporto, in seguito al successo del loro album \"All the Right Reasons\"."}
{"id": "1630575", "revid": "438678", "url": "https://it.wikipedia.org/wiki?curid=1630575", "title": "Leggenda (album)", "text": "Leggenda \u00e8 il secondo album in studio del rapper italiano Primo e del DJ italiano Squarta (entrambi componenti del gruppo musicale Cor Veleno), pubblicato l'8 febbraio 2008 dalla Cor Veleno Records.\nDescrizione.\nLe produzioni sono quasi completamente curate da Squarta, e vanta collaborazioni sia con artisti della scena romana (Ibbanez, Grandi Numeri e Amir sono affiliati al Rome Zoo), sia con artisti della scena nazionale.\nIl primo singolo estratto dall'album \u00e8 \"Sotto Shock\". La grafica dell'album \u00e8 interamente curata dal rapper Ibbanez, amico del duo."}
{"id": "1630576", "revid": "110157", "url": "https://it.wikipedia.org/wiki?curid=1630576", "title": "Bleje\u0219ti", "text": "Bleje\u0219ti \u00e8 un comune della Romania di 3.988 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 3 villaggi: Baciu, Bleje\u0219ti, Sericu."}
{"id": "1630577", "revid": "287204", "url": "https://it.wikipedia.org/wiki?curid=1630577", "title": "Blejesti", "text": ""}
{"id": "1630581", "revid": "767487", "url": "https://it.wikipedia.org/wiki?curid=1630581", "title": "Bad Chopper", "text": "I Bad Chopper sono una band punk che si \u00e8 formata a Long Island, New York nel giugno del 2000.\n\u00c8 composta da C.J. Ramone (voce e basso), Mark Sheehan (chitarra e batteria quando necessario), Brian Costanza (seconda chitarra) e John Evicci (batteria nei tour).\nBiografia.\nLa band originariamente si chiamava \"The Warm Jets\" e sotto questo nome, pubblicarono un singolo, \"(She Says b/w Diabla)\".\nHanno dovuto cambiare nome perch\u00e9 esisteva un'altra band, inglese, con lo stesso nome, \"The Warm Jets\".\nDurante un tour in Sud America nel settembre 2001, John Chadwick non pot\u00e9 essere presente e quindi lasci\u00f2 il gruppo.\nNei tour Mark (originariamente alla batteria) passa alla chitarra per poter permettere al gruppo di avere due chitarristi sul palco ed al suo posto subentra John Evicci alla batteria.\nHanno pubblicato un album omonimo in versione cd nel mese di novembre del 2007 ed in versione vinile nel febbraio del 2008."}
{"id": "1630582", "revid": "1865216", "url": "https://it.wikipedia.org/wiki?curid=1630582", "title": "Libro degli Han posteriori", "text": "Il Libro degli Han Posteriori () \u00e8 una delle opere della storiografia cinese ufficiale, scritto da Fan Ye nel V secolo, utilizzando come fonti storiografie e documenti precedenti. Copre il periodo storico della dinastia Han Orientale dal 25 al 220 d.C.\nDescrizione.\nL'opera fa parte delle prime quattro storiografie comprese nel canone cosiddetto delle Ventiquattro Storie, insieme alle \"Shiji\", al \"Libro degli Han\" e alle \"Cronache dei Tre Regni\". Fan Ye utilizz\u00f2 numerose fonti storiche precedenti, oltre ai testi di Sima Qian e Ban Gu, la maggior parte delle quali sono andate perdute.\nLe \"Cronache delle regioni occidentali\" erano basate sui rapporti del generale Ban Yong all'imperatore nel 125, e comprendevano probabilmente appunti del generale Ban Chao, padre di Ban Yong. Costituiscono l'88\u00b0 volume del \"Libro degli Han posteriori\"."}
{"id": "1630586", "revid": "110157", "url": "https://it.wikipedia.org/wiki?curid=1630586", "title": "Botoroaga", "text": "Botoroaga \u00e8 un comune della Romania di 6.067 abitanti, ubicato nel distretto di Teleorman, nella regione storica della Muntenia. \nIl comune \u00e8 formato dall'unione di 5 villaggi: Botoroaga, C\u0103lug\u0103ru, T\u00e2rnava, Tunari, Valea Cire\u0219ului."}
{"id": "1630598", "revid": "1776051", "url": "https://it.wikipedia.org/wiki?curid=1630598", "title": "Bragadiru (Teleorman)", "text": "Bragadiru \u00e8 un comune della Romania di 4.249 abitanti, ubicato nel distretto di Teleorman, nella regione storica della Muntenia. "}
{"id": "1630621", "revid": "287204", "url": "https://it.wikipedia.org/wiki?curid=1630621", "title": "Alto Alegre (San Paolo)", "text": "Alto Alegre \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630624", "revid": "1013865", "url": "https://it.wikipedia.org/wiki?curid=1630624", "title": "Jizzax", "text": "Jizzax (altres\u00ec chiamata Djizzak, Djizak e \u0414\u0436\u0438\u0437\u0430\u043a) \u00e8 una citt\u00e0 usbeca capoluogo dell'omonima regione, a nord ovest di Samarcanda.\nL'insediamento \u00e8 situato a un'altezza di 378 metri, sul limitare della steppa e vicino allo strategico \"passo di Jilanuti\" (soprannominato \"Porta di Tamerlano\") nelle montagne del Turkistan, e controlla l'accesso alla valle di Zeravshan, Samarcanda e Bukhara.\nStoria.\nIl toponimo \"Jizzax\", deriva dalla parola sogdiana per \"fortino\" e la citt\u00e0 attuale \u00e8 costruita sul sito dell'antica citt\u00e0 sogdiana di Usrushana.\nDopo la conquista araba di Sogdiana, Jizzax serv\u00ec come citt\u00e0 sede di mercato tra i predoni nomadi e gli agricoltori stanziali, gli arabi costruirono una serie di \"rabat\" (fortini), i quali ospitavano dei guerrieri ghazi preposti alla protezione della popolazione. I fortini vennero successivamente usati anche nel diciannovesimo secolo dall'Emirato di Bukhara contro il quale si scontr\u00f2 il generale russo Chernaiev, soprannominato il \u201cLeone di Taskent\u201d; Chernaiev fall\u00ec la prima volta che cerc\u00f2 di espugnare Jizzax, ma ebbe successo al secondo tentativo, perdendo solo sei uomini, contro i 6000 caduti da parte dei difensori. Alla fine della battaglia la citt\u00e0 vecchia venne in gran parte distrutta, gli abitanti sopravvissuti furono scacciati e al loro posto vennero insediati coloni russi.\nNel 1916, Jizzax fu il centro di una rivolta anti russa, che venne rapidamente repressa, l'anno dopo venne alla luce Sharof Rashidov, futuro segretario del partito comunista uzbeko.\nJizzax al giorno d'oggi \u00e8 una tranquilla cittadina di 126.400 abitanti nella quale \u00e8 rimasto poco o nulla dell'era pre-Rashidov, ospita due universit\u00e0, con un totale di circa 7000 studenti ed \u00e8 sede di una squadra calcistica, la \"Sogdiana Jizzax\", che ha militato nella Oliy Liga, massima serie del campionato uzbeco."}
{"id": "1630625", "revid": "729019", "url": "https://it.wikipedia.org/wiki?curid=1630625", "title": "Stazione di Pisani", "text": "La stazione di Pisani \u00e8 una stazione ferroviaria posta sulla Ferrovia Circumflegrea. La stazione prende questo nome dato che \u00e8 ubicata in \"Contrada Pisani\" nel quartiere Pianura, a Napoli.\nStrutture e impianti.\nLa stazione presenta 2 binari di cui solo uno utilizzato. Possiede una piccola sala d'attesa per i viaggiatori e una biglietteria che, dato il traffico passeggeri molto scarso, \u00e8 chiusa.\nMovimento.\nIl traffico passeggeri \u00e8 decisamente scarso o quasi nullo data la lontananza della stazione da centri abitativi."}
{"id": "1630633", "revid": "287204", "url": "https://it.wikipedia.org/wiki?curid=1630633", "title": "Avanhandava", "text": "Avanhandava \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630634", "revid": "767487", "url": "https://it.wikipedia.org/wiki?curid=1630634", "title": "Un uomo chiamato Apocalisse Joe", "text": "Un uomo chiamato Apocalisse Joe \u00e8 un film del 1970 diretto da Leopoldo Savona.\nTrama.\nJoe Clifford \u00e8 un giovane attore girovago, svelto con la pistola che si guadagna da vivere recitando opere di Shakespeare nei villaggi del West. Un giorno eredita da uno zio una miniera d'oro a Landberry, che per\u00f2 \u00e8 nelle mani di Berg, un prepotente signorotto locale. Joe, dopo essere sopravvissuto a varie spedizioni punitive e agguati sfida apertamente l'usurpatore con l'aiuto di Rita, la padrona del saloon e dell'albergo che lo ospita, dell suo barista e del sedicente Dottor Clan, dentista, barbiere, mediatore e faccendiere. Dopo una lunga lotta Joe riesce a sconfiggere Berg e a rientrare in possesso della miniera, ma dopo averne affidata la gestione a Clan preferisce tornare alla sua attivit\u00e0 di attore girovago."}
{"id": "1630635", "revid": "287204", "url": "https://it.wikipedia.org/wiki?curid=1630635", "title": "Barbosa (Brasile)", "text": "Barbosa \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630636", "revid": "712828", "url": "https://it.wikipedia.org/wiki?curid=1630636", "title": "Sengoku (personaggio)", "text": ""}
{"id": "1630637", "revid": "922800", "url": "https://it.wikipedia.org/wiki?curid=1630637", "title": "Primera Divisi\u00f3n de Costa Rica 1930", "text": "La Primera Divisi\u00f3n costaricana del 1930, decima edizione della massima serie del campionato costaricano di calcio, fu vinta dall'Herediano, al suo quinto titolo.\nVi parteciparono sei squadre.\nL'Herediano e la Gimn\u00e1stica Espa\u0148ola, avendo terminato a pari merito, giocarono una partita di spareggio che fu conteggiata come giornata aggiuntiva del campionato (in questo modo le due squadre disputarono undici partite rispetto alle dieci delle altre).\nAvvenimenti.\nIl campionato del 1930 fu praticamente una sfida tra Herediano e Gimn\u00e1stica Espa\u0148ola, che si contesero il campionato fino all'ultima giornata. Per assegnare il trofeo si dovette ricorrere a una giornata aggiuntiva, disputata unicamente da queste due squadre e vinta dagli \"heredianos\".\nCon questa vittoria la squadra di Heredia vinse il primo dei suoi quattro campionati consecutivi ottenuti negli anni trenta (\"tetracampeonato\"), record rimasto imbattuto in Costa Rica fino agli anni settanta, quando fu superato dal Deportivo Saprissa.\nIn quest'anno si registr\u00f2 anche l'ultimo abbandono di una squadra dal campionato: il Progreso di San Jos\u00e9. Ritirandosi, cosa che cost\u00f2 l'annullamento dei punti ottenuti contro di essa, pregiudic\u00f2 il campionato dei Corsarios che avevano vinto solo contro il club della capitale e non avevano ottenuto altri punti; in questo modo la squadra fu l'unica a partecipare alla massima serie senza ottenere nemmeno un punto poich\u00e9 l'anno successivo non riusc\u00ec pi\u00f9 ad iscriversi.\nIn questo campionato si affacci\u00f2 per la prima volta in massima serie l'Ori\u00f3n che fece registrare subito un record, la vittoria pi\u00f9 larga ottenuta in Primera Divisi\u00f3n: 14-2 contro i Corsarios."}
{"id": "1630639", "revid": "599013", "url": "https://it.wikipedia.org/wiki?curid=1630639", "title": "Mario Massimo Caruso", "text": "Carriera.\nInizia la sua carriera nel Trapani Calcio; in seguito viene acquistato dal dove viene allenato anche da Zden\u011bk Zeman.\nPassa poi al dove gioca due campionati cadetti; viene acquistato dal allenato da Marcello Lippi che riesce a centrare la zona UEFA.\nLa stagione dopo passa al . Qui gioca soprattutto in Coppa Italia, quindi viene mandato in prestito per alcune stagioni. Tornato in Emilia, decide di svincolarsi. Con la maglia del ha vinto una Coppa UEFA.\nRicomincia a giocare con l', di cui diventa il capitano. Gli anni successivi li passa tra , , Rieti e Vigor Senigallia prima di ritirarsi con la maglia della Maceratese."}
{"id": "1630641", "revid": "320578", "url": "https://it.wikipedia.org/wiki?curid=1630641", "title": "Primera Division Costaricana 1930", "text": ""}
{"id": "1630642", "revid": "394", "url": "https://it.wikipedia.org/wiki?curid=1630642", "title": "Bilac", "text": "Bilac \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630644", "revid": "287204", "url": "https://it.wikipedia.org/wiki?curid=1630644", "title": "Birigui", "text": "Birigui \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630650", "revid": "729019", "url": "https://it.wikipedia.org/wiki?curid=1630650", "title": "Aermacchi M-345", "text": "LAermacchi M-345 HET (High Efficiency Trainer), inizialmente presentato come M-311, \u00e8 un addestratore basico monogetto sviluppato dall'azienda aeronautica italiana Alenia Aermacchi nei primi anni duemila ed attualmente in fase di commercializzazione.\nStoria del progetto.\nAermacchi M-311.\nNei primi anni duemila l'allora Aermacchi decise di avviare lo sviluppo di un nuovo modello di aereo militare a getto biposto finalizzato all'addestramento basico dei futuri piloti destinati ad operare con aerei da combattimento di ultima generazione. A questo scopo l'ufficio di progettazione attinse all'esperienza gi\u00e0 impiegata nello sviluppo del precedente SIAI-Marchetti S-211A, versione appositamente ideata negli anni novanta, in joint venture con la statunitense Grumman, per partecipare al concorso \"JPATS\" per un nuovo addestratore indetto dall'USAF e dall'U.S. Navy, presentandone un aggiornamento con avionica avanzata, completamente digitale, ed equipaggiata con glass cockpit ed Head Up Display.\nIl nuovo modello, indicato come M-311, riproponeva l'impostazione del suo predecessore, un velivolo monomotore a getto, con cabina di pilotaggio biposto in tandem chiusa da un lungo cupolino e ala monoplana a freccia posizionata medioalta sulla fusoliera. L'azienda ne annunci\u00f2 lo sviluppo nel 2004 e come per altri velivoli dalle simili caratteristiche ne era previsto lo sviluppo e commercializzazione di una variante armata destinata a missioni di supporto aereo ravvicinato. Rispetto al S-211, da cui derivava, la struttura era stata rinforzata, soluzione necessaria per compensare le sollecitazioni date dal nuovo propulsore che garantiva una spinta maggiore del 30%. Presentava inoltre una nuova aerodinamica, con modifiche alle estremit\u00e0 alari e alla parte inferiore della fusoliera, dotata di una nuova pinna ventrale, e integrava nella cabina di pilotaggio avionica avanzata. Il preesistente primo prototipo del S-211A (I-PATS, C.S. X619) venne quindi modificato secondo le nuove specifiche e portato in volo per la prima volta il 1 giugno 2005.\nAnche il M-311, come il M-346, integra la capacit\u00e0 di simulare virtualmente la presenza di una moltitudine di nemici ed alleati permettendo di addestrare i piloti in qualsiasi tipologia di scenario operativo.\nAermacchi M-345.\nL'M311 venne ridesignato M-345 nel 2012, per sottolinearne la complementarit\u00e0 con il successivo addestratore avanzato M-346. La pi\u00f9 recente configurazione, M-345 HET (\"High Efficiency Trainer\"), ha beneficiato di varie modifiche, come ad esempio l'impiego di tettuccio, seggiolini e altre parti in comune con l'M-346, un musetto pi\u00f9 allungato ed un motore pi\u00f9 moderno, sempre turbofan, con un valore di spinta attorno ai 1\u00a0600 kgf (Williams FJ44-4M). Il velivolo, pur avendo prestazioni ed efficacia tipiche degli aerei a getto, \u00e8 caratterizzato da costi comparabili a quelli dei velivoli a turboelica.\nIl nuovo prototipo viene portato in volo per la prima volta il 29 dicembre 2016 dall'aeroporto di Varese-Venegono, ai comandi dei piloti collaudatori Quirino Bucci e Giacomo Iannelli della Divisione Velivoli di Leonardo Aircraft. Nel dicembre 2018 \u00e8 stato effettuato il primo volo anche dal primo modello di serie del M-345 HET.\nNel maggio 2020 il M-345 ha ottenuto la certificazione iniziale che, per la prima volta, comprende la nuova regola AER (EP) P-21 per i velivoli ad ala fissa e che a sua volta integra la EMAR-21 (European Military Airworthiness Requirements), uno stringente requisito internazionale molto utile in un'ottica di esportazione all'estero dell'addestratore.\nIl 23 dicembre 2020 sono stati consegnati i primi due esemplari al 61\u00ba Stormo di Galatina. La denominazione adottata dall'Aeronautica Militare per questo tipo di aeromobile \u00e8 T-345A.\nImpiego operativo.\nNel 2013 l'Alenia Aermacchi M-345 HET fu inizialmente designato dall'Aeronautica Militare quale successore, a partire dal 2017, degli Aermacchi MB-339A e MB-339PAN utilizzati dalle Frecce Tricolori. La sostituzione prevista \u00e8 stata per\u00f2 inizialmente fermata dal governo nel 2014, in quanto considerata non prioritaria.\nNel 2017 la Leonardo ha firmato con il Ministero della difesa italiano un contratto relativo alla fornitura di un primo lotto di 5 velivoli da addestramento M-345 HET. L'Aeronautica Militare ha previsto un fabbisogno totale di 45 M-345 per sostituire progressivamente gli Aermacchi MB-339."}
{"id": "1630651", "revid": "729019", "url": "https://it.wikipedia.org/wiki?curid=1630651", "title": "Linea Kalininskaja-Solncevskaja", "text": "La linea Kalininskaja-Solncevskaja, o linea 8, \u00e8 una delle linee della metropolitana di Mosca. Attualmente, \u00e8 l'unica linea a recare anche il nome di una persona, in luogo delle zone che collega. Fu aperta come ramo orientale della linea di Perovo nel 1979 e da allora si \u00e8 estesa verso il centro cittadino.\nPer distinguerlo dalla linea storica di , il nuovo tratto ad ovest \u00e8 chiamato linea 8A ed \u00e8 lungo , la cui unione con la linea principale \u00e8 prevista per il 2023.\nCronologia.\nSono escluse la tratta Park Pobedy-Petrovskij Park, in comune con la linea Bol'\u0161aja kol'cevaja (o linea 11) in quanto, una volta completata, la linea 8 non la percorrer\u00e0 pi\u00f9.\nMateriale rotabile.\nLa linea \u00e8 servita dal deposito Novogireevo (\u2116 12). Alla linea sono assegnati i treni 25 81-717/714 a sette carrozze, sin dal momento dell'apertura nel 1979.\nSviluppi recenti e progetti futuri.\nLa linea esiste attualmente senza biforcazioni, ma da tempo \u00e8 in programma un'estensione attraverso il centro cittadino verso ovest.\nCentro.\nIl progetto attuale \u00e8 di estendersi da Tret'jakovskaja con una stazione verso Kada\u0161evskaja, e in seguito verso Osto\u017eenka, che potrebbe fungere da punto di interscambio con Kropotkinskaja, della Linea Sokol'ni\u010deskaja. La linea svolter\u00e0 poi a nord-ovest verso Smolenskaja, sulla Linea Fil\u00ebvskaja e Smolenskaja sulla Linea Arbatsko-Pokrovskaja, unendole in un unico punto di interscambio. In seguito, si unir\u00e0 alla linea circolare, il che necessiter\u00e0 la costruzione di una stazione tra Krasnopresnenskaja e Kievskaja, chiamata Rossijskaja.\nRamo Solncevskij.\nIl primo tratto del ramo Solncevskij, tra Park Pobedy e Delovoj Centr, con un punto di interscambio a Vystavo\u010dnaja, ha aperto nel gennaio 2014 e non \u00e8 ancora connesso al resto della linea Kalininskaja. \u00c8 in costruzione un'ulteriore estensione verso ovest a partire da Park Pobedy, e se ne prevede l'apertura nel 2017. La linea attraverser\u00e0 il quartiere Ramenki con una stazione chiamata Ramenki e proseguir\u00e0 per garantire la connessione con una futura linea di trasporto veloce. Il capolinea previsto sar\u00e0 Rasskazovka (metropolitana di Mosca), a circa 5\u00a0km dall'aeroporto di Mosca-Vnukovo."}
{"id": "1630652", "revid": "287204", "url": "https://it.wikipedia.org/wiki?curid=1630652", "title": "Bra\u00fana", "text": "Bra\u00fana \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630654", "revid": "110157", "url": "https://it.wikipedia.org/wiki?curid=1630654", "title": "Get Rich or Die Tryin' (colonna sonora)", "text": "Get Rich or Die Tryin' \u00e8 il terzo album del rapper 50 Cent, nonch\u00e9 colonna sonora dell'omonimo film che tratta della vita del cantante, campione di incassi negli Stati Uniti, omonimo all'album di debutto del rapper."}
{"id": "1630657", "revid": "287204", "url": "https://it.wikipedia.org/wiki?curid=1630657", "title": "Brejo Alegre", "text": "Brejo Alegre \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630661", "revid": "640277", "url": "https://it.wikipedia.org/wiki?curid=1630661", "title": "Chiesa dell'Ecce Homo al Cerriglio", "text": "La chiesa dell'Ecce Homo al Cerriglio \u00e8 un luogo di culto storico di Napoli, ubicato in via del Cerriglio.\nStoria e descrizione.\nL'oratorio con l'arciconfraternita venne fondato da padre Lorenzo Fasano nel 1620 usufruendo di alcuni terreni sottostanti alla chiesa di Santa Maria la Nova e localizzati nella zona del Cerriglio. Nel 1656 l'arciconfraternita, di origini povere, pot\u00e9 arricchirsi con lasciti donati dai colpiti della peste che vollero acquistare le indulgenze.\nL'edificio \u00e8 compreso nell'insula della chiesa di Santa Maria la Nova ed \u00e8 unificato ad essa da una scala santa; nell'interno presenta una decorazione rococ\u00f2 dovuta al successivo restauro avvenuto nel XVIII secolo come ingrandimento degli ambienti e dei locali. \nL'interno, a cui si accede tramite una scala di 33 gradini, si caratterizza per il soffitto affrescato, il bel pavimento maiolicato settecentesco e le varie tele - raffiguranti scene della Passione di Cristo - lungo le pareti. In fondo all'aula \u00e8 collocato l'altare maggiore sopra il quale svetta un baldacchino ornamentale, sorretto scenograficamente da due putti in stucco, ad avvolgere la teca con l'antica statua lignea dell'Ecce Homo. Degna di menzione (sopra la parete d'ingresso) \u00e8 anche la ricca cantoria lignea con l'organo."}
{"id": "1630664", "revid": "729019", "url": "https://it.wikipedia.org/wiki?curid=1630664", "title": "Stazione di Quarto Centro", "text": "La stazione di Quarto Centro \u00e8 una stazione ferroviaria posta sulla Ferrovia Circumflegrea gestita dalla ex SEPSA. \u00c8 la prima stazione della linea ubicata fuori dal comune di Napoli, dato che \u00e8 situata in via Giorgio de Falco nel comune di Quarto.\nStrutture e impianti.\nLa stazione, che sorge su viadotto, possiede un solo binario che si trova al piano superiore. Al piano inferiore si trovano invece la biglietteria, le scale e l'ascensore che porta al piano superiore.\nLa stazione \u00e8 attualmente interessata da lavori finalizzati al raddoppio della linea Circumflegrea nell'intera tratta tra Pisani e Quarto.\nMovimento.\nIl traffico passeggeri \u00e8 sostenuto in tutte le ore del giorno data la densit\u00e0 abitativa della zona e la vicinanza allo stazionamento di Quarto della CTP da cui partono autobus per le zone vicine."}
{"id": "1630667", "revid": "1305772", "url": "https://it.wikipedia.org/wiki?curid=1630667", "title": "Buritama", "text": "Buritama \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630672", "revid": "767487", "url": "https://it.wikipedia.org/wiki?curid=1630672", "title": "El macho", "text": "El macho \u00e8 un film western italiano diretto da Marcello Andrei nel 1977\nTrama.\nKid El Macho, avventuriero abile con le carte ed il revolver, viene incaricato da uno sceriffo di recuperare una grossa somma di denaro trafugato in seguito ad un attacco alla diligenza dalla gang dell'Hidalgo.\nSostituitosi ad El Buitre, un fuorilegge del quale \u00e8 sosia, Kid riesce nella sua impresa smascherando l'insospettabile banchiere responsabile della rapina e divider\u00e0 la ricompensa con la bella Kelly."}
{"id": "1630673", "revid": "287204", "url": "https://it.wikipedia.org/wiki?curid=1630673", "title": "Clementina (Brasile)", "text": "Clementina \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630676", "revid": "287204", "url": "https://it.wikipedia.org/wiki?curid=1630676", "title": "Coroados (San Paolo)", "text": "Coroados \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630677", "revid": "1872303", "url": "https://it.wikipedia.org/wiki?curid=1630677", "title": "Borgo Teresiano", "text": "Il Borgo Teresiano \u00e8 un quartiere di Trieste costruito attorno alla met\u00e0 del XVIII secolo e voluto dall'allora Imperatore del Sacro Romano Impero Carlo VI e, dopo la sua morte da Maria Teresa d' Austria.\nIl quartiere fu progettato per dare un po' di respiro e sviluppo alla citt\u00e0 che stava assistendo al fiorire del commercio portuale. Venne ricavato dall'interramento delle saline della citt\u00e0, urbanizzando un'area al di fuori dalle mura.\nCon il suo asse viario a trama ortogonale, \u00e8 uno dei primi esempi di piani regolatori cittadini moderni.\nIl Borgo Teresiano si sviluppa tra la via Carducci, il corso Italia, la stazione ferroviaria e le rive.\nAssieme agli altri quartieri cittadini di Barriera Nuova, San Vito, Borgo Giuseppino e Citt\u00e0 Vecchia il Borgo Teresiano forma la IV Circoscrizione."}
{"id": "1630679", "revid": "123637259", "url": "https://it.wikipedia.org/wiki?curid=1630679", "title": "Eurochart Hot 100 Singles", "text": "La Eurochart Hot 100 Singles \u00e8 stata una classifica musicale compilata dalla rivista \"Music &amp; Media\" da marzo del 1984 all'11 dicembre 2010. La classifica si basava sulle classifiche dei singoli e degli album di diciassette paesi europei: Austria, Belgio, Danimarca, Finlandia, Francia, Germania, Grecia, Irlanda, Italia, Norvegia, Paesi Bassi, Regno Unito, Spagna, Svezia, Svizzera e Ungheria.\nAl 2010, la European Hot 100 aveva visto 400 canzoni alternarsi alla numero 1. L'ultima classifica fu pubblicata in data 11 dicembre 2010, in quanto \"Billboard\" aveva annunciato la chiusura della sua sede londinese. L'ultimo singolo numero 1 della classifica europea fu \"Only Girl (in the World)\" di Rihanna.\n, Nielsen SoundScan International \u00e8 responsabile della Euro Digital Songs (e della classifica parallela Euro Digital Tracks), l'unica classifica dei singoli paneuropea pubblicata da \"Billboard\".\nRecord e statistiche.\nArtisti.\nSingoli e album dello stesso artista simultaneamente al primo posto.\nAd oggi, Madonna e Michael Jackson sono gli artisti che hanno avuto per pi\u00f9 volte un loro singolo e un loro album simultaneamente al primo posto in tale classifica (5 volte), seguono Lady Gaga (3 volte), Whitney Houston, Bryan Adams, Britney Spears, Nelly Furtado e Bon Jovi (2 volte)."}
{"id": "1630681", "revid": "287204", "url": "https://it.wikipedia.org/wiki?curid=1630681", "title": "Gabriel Monteiro", "text": "Gabriel Monteiro \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630685", "revid": "223454", "url": "https://it.wikipedia.org/wiki?curid=1630685", "title": "Lost Souls (album)", "text": ""}
{"id": "1630686", "revid": "1833487", "url": "https://it.wikipedia.org/wiki?curid=1630686", "title": "Glic\u00e9rio", "text": "Glic\u00e9rio \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630687", "revid": "339392", "url": "https://it.wikipedia.org/wiki?curid=1630687", "title": "Ansem", "text": ""}
{"id": "1630690", "revid": "287204", "url": "https://it.wikipedia.org/wiki?curid=1630690", "title": "Lourdes (San Paolo)", "text": "Lourdes \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630696", "revid": "1610933", "url": "https://it.wikipedia.org/wiki?curid=1630696", "title": "Pipistrello di Townsend", "text": ""}
{"id": "1630698", "revid": "287204", "url": "https://it.wikipedia.org/wiki?curid=1630698", "title": "Luizi\u00e2nia", "text": "Luizi\u00e2nia \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630699", "revid": "196390", "url": "https://it.wikipedia.org/wiki?curid=1630699", "title": "Esercito imperiale austriaco", "text": ""}
{"id": "1630702", "revid": "1543377", "url": "https://it.wikipedia.org/wiki?curid=1630702", "title": "Singoli al numero uno in Europa nel 2008", "text": "Questa pagina contiene la lista dei singoli al numero uno in Europa nel 2008.\nSe la pi\u00f9 lunga permanenza dell'anno alla numero 1 spetta agli statunitensi Timbaland e OneRepublic con \"Apologize\", nel corso del 2008 varie artiste britanniche (la cosiddetta nuova \"Brit Domination\") si avvicendano in vetta alla classifica europea: Leona Lewis, Duffy ed Estelle.\nDopo un anno di assenza Madonna riconquista la vetta assieme a Justin Timberlake: la loro 4 Minutes rimane alla numero 1 per sette settimane di fila.\nIl 2008 \u00e8 l'anno della primissima numero 1 di Katy Perry, che domina nei mesi estivi con \"I Kissed a Girl\".\nLA fine dell'anno segna il ritorno alla numero 1 in Europa dopo anni per tre artisti femminili statunitensi: si tratta di Pink (cantante), Beyonc\u00e9 e Britney Spears, che passano in vetta due settimane ciascuna (Beyonc\u00e9 torner\u00e0 all numero 1 anche all'inizio del 2009)."}
{"id": "1630703", "revid": "110157", "url": "https://it.wikipedia.org/wiki?curid=1630703", "title": "Pen\u00e1polis", "text": "Pen\u00e1polis \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci.\nGeografia fisica.\nLa regione dei \"Campos do Avanhandava\" e del \"Salto do Avanhandava\", nel basso Rio Tiet\u00ea, era originariamente abitata dagli Indios Coroados (o Kaingang o anche \"Caingangue\").\nStoria.\nLa colonizzazione di Pen\u00e1polis fu fatta, come in tutto l'Ovest Paulista, in accordo con la Legge statale la \"Lei de Terras\" n\u00ba 323, del 1895, che permetteva l'acquisizione delle terre pertinenti allo Stato solo con aste pubbliche.\nLe prime scuole furono installate nel 1920 e i primi Licei nel 1935"}
{"id": "1630704", "revid": "1013865", "url": "https://it.wikipedia.org/wiki?curid=1630704", "title": "Ad\u0131yaman", "text": "Ad\u0131yaman () \u00e8 un comune di 178.538 abitanti nella provincia di Ad\u0131yaman, in Turchia."}
{"id": "1630705", "revid": "287204", "url": "https://it.wikipedia.org/wiki?curid=1630705", "title": "Piacatu", "text": "Piacatu \u00e8 un comune del Brasile nello Stato di San Paolo, parte della mesoregione di Ara\u00e7atuba e della microregione di Birig\u00fci."}
{"id": "1630707", "revid": "1543377", "url": "https://it.wikipedia.org/wiki?curid=1630707", "title": "Trasporti in Kosovo", "text": "Questo articolo tratta argomenti riguardanti i trasporti in Kosovo.\nTrasporti aerei.\nA livello di trasporto aereo, il Kosovo \u00e8 servito dall'Aeroporto Internazionale di Pristina (IATA: PRN, ICAO: BKPR / LYPR) (albanese: Aeroporti Nd\u00ebrkomb\u00ebtar i Prishtin\u00ebs; serbo: \u041c\u0435\u0452\u0443\u043d\u0430\u0440\u043e\u0434\u043d\u0438 \u0430\u0435\u0440\u043e\u0434\u0440\u043e\u043c \u041f\u0440\u0438\u0448\u0442\u0438\u043d\u0430, Me\u0111unarodni aerodrom Pri\u0161tina), unico scalo civile del Paese, insignito del titolo di miglior aeroporto dell'anno nel 2006 dall'Associazione Aeroporti Europei, con un traffico annuo di 882.731 passeggeri (2006), sesto aeroporto dell'ex Jugoslavia, collegato con voli diretti a diverse citt\u00e0 europee tra cui Milano, Verona, Olbia e Cagliari.\nIn Kosovo esistono altri tre scali aeroportuali: l'Aeroporto di Giacovizza (\u00d0akovica Airfield), ora chiuso, il \"Batlava-Donja Penduha Airfield\" e la \"Slatina Air Base\".\nFerrovie.\n\"Kosovo Railways J.S.C\". (albanese: \"Hekurudhat e Kosov\u00ebs Sh.A\", serbo: \"Kosovske \u017deleznice D.D.\") \u00e8 la compagnia ferroviaria del Kosovo, nata come \"UNMIK Railways\". Il Kosovo attualmente ha 333\u00a0km di ferrovie passeggeri, oltre a 103 per scopi industriali.\nHub delle ferrovie del Kosovo \u00e8 la capitale Pristina, dalla quale partono giornalmente treni Intercity per Pe\u0107 e treni locali per Hani i Elezit. Un treno Intercity veloce collega quotidianamente Pristina a Skopje, in Macedonia del Nord. Non esistono collegamenti ferroviari ne con la Serbia ne con l'Albania.\nStrade e autostrade.\nIl Kosovo \u00e8 attraversato da due importanti strade che fanno parte delle Strade Europee, la E65 che collega la Svezia alla Grecia, e la E851 che collega Castellastua, in Montenegro, a Pristina, passando per Prizren.\nVie d'acqua.\nIl Kosovo non ha sbocchi sul mare n\u00e9 fiumi navigabili di grandi dimensioni.\nNote.\n "}
{"id": "1630712", "revid": "1610933", "url": "https://it.wikipedia.org/wiki?curid=1630712", "title": "Miniottero", "text": ""}
